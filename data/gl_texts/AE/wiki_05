{"id": "578143", "revid": "5863", "url": "https://gl.wikipedia.org/wiki?curid=578143", "title": "Victor Alexander Cazalet", "text": ""}
{"id": "578147", "revid": "89787", "url": "https://gl.wikipedia.org/wiki?curid=578147", "title": "Concello de Kristinehamn", "text": " \nKristinehamn \u00e9 un concello sueco (\"kommun\") do condado de V\u00e4rmland. O municipio limita ao sur co concello de Gullsp\u00e5ng, ao oeste co de Karlstad, ao norte co de Storfors e ao leste co de Degerfors. A s\u00faa capital \u00e9 Kristinehamn. En xu\u00f1o do ano 2022 o concello ti\u00f1a unha poboaci\u00f3n de 24 128 habitantes."}
{"id": "578148", "revid": "89787", "url": "https://gl.wikipedia.org/wiki?curid=578148", "title": "Concello de Kumla", "text": " \nKumla \u00e9 un concello sueco (\"kommun\") do condado de \u00d6rebro. A s\u00faa capital \u00e9 Kumla. En xu\u00f1o do ano 2022 o concello ti\u00f1a unha poboaci\u00f3n de 22 380 habitantes."}
{"id": "578149", "revid": "89787", "url": "https://gl.wikipedia.org/wiki?curid=578149", "title": "Concello de Krokom", "text": " \nKrokoms (saami meridional: \"Krokomen tj\u00efelte\") \u00e9 un concello sueco (\"kommun\") do condado de J\u00e4mtland. A s\u00faa capital \u00e9 Krokom. En xu\u00f1o do ano 2022 o concello ti\u00f1a unha poboaci\u00f3n de 15 455 habitantes. A meirande parte vive no sur do municipio, na \u00e1rea chamada Storsj\u00f6bygden, onde se atopa a capital.\nAo oeste o municipio limita co concello de \u00c5re, ao norte e ao leste co concello de Str\u00f6msund, ao sur e ao leste co de \u00d6stersund e ao noroeste co concello noruegu\u00e9s de Lierne."}
{"id": "578157", "revid": "89787", "url": "https://gl.wikipedia.org/wiki?curid=578157", "title": "Concello de Kungsbacka", "text": " \nKungsbacka \u00e9 un concello sueco (\"kommun\") do condado de Halland. Pertence \u00e1 \u00e1rea metropolitana de Gotemburgo e \u00e9 membro da asociaci\u00f3n municipal da rexi\u00f3n de Gotemburgo. A s\u00faa capital \u00e9 Kungsbacka. En xu\u00f1o do ano 2022 o concello ti\u00f1a unha poboaci\u00f3n de 85 761 habitantes.\nO concello est\u00e1 no norte do landskap de Halland. Limita ao sur co concello de Varberg no condado de Halland, ao oeste co Kattegatt, ao norte cos concellos de Gotemburgo e M\u00f6lndal, e ao leste co de Mark no condado de V\u00e4stra G\u00f6taland. En direcci\u00f3n nord\u00e9s-suroeste fl\u00fae o r\u00edo Kungsbacka\u00e5n, que desemboca no fiorde de Kungsbacka, e un poco m\u00e1is ao sur desemboca o r\u00edo Rolfs\u00e5n."}
{"id": "578161", "revid": "23204", "url": "https://gl.wikipedia.org/wiki?curid=578161", "title": "Woman Walks Ahead", "text": ""}
{"id": "578163", "revid": "98629", "url": "https://gl.wikipedia.org/wiki?curid=578163", "title": "Copa Italia", "text": "A Copa Italia (en ), co\u00f1ecida por motivos de patrocinio como Coppa Italia Frecciarossa, \u00e9 unha competici\u00f3n de f\u00fatbol de Italia. Tr\u00e1tase da m\u00e1is importante competici\u00f3n italiana en formato de copa, as\u00ed como da segunda competici\u00f3n nacional m\u00e1is prestixiosa do pa\u00eds, por detr\u00e1s do campionato de liga. Est\u00e1 organizado baixo a xurisdici\u00f3n da FIGC. O vixente campi\u00f3n da Copa Italia pode adornar os seus uniformes oficiais, durante os doce meses seguintes \u00e1 conquista do trofeo, coa escarapela tricolor italiana como s\u00edmbolo identificativo da vitoria.\nA primeira edici\u00f3n do torneo tivo lugar en 1922, e foi a \u00fanica organizada directamente pola Federaci\u00f3n de F\u00fatbol de Italia. A competici\u00f3n reviviuse na tempada 1926/27 (edici\u00f3n que se interrompeu nos oitavos de final), e posteriormente reorganizouse anualmente a partir da tempada 1935/36. Nestes dous per\u00edodos o torneo foi organizado polo Directorio de Divisi\u00f3ns Superiores . A competici\u00f3n foi de novo interrompida en 1943 debido \u00e1 segunda guerra mundial, e retomouse en 1958 baixo o amparo da Liga Nacional Profesional ata a edici\u00f3n 2009/10 . Dende ent\u00f3n est\u00e1 organizada pola Lega Serie A.\nAo longo da s\u00faa historia, 16 equipos diferentes conseguiron proclamarse campi\u00f3n, sendo o club m\u00e1is laureado a Juventus, con 14 trofeos (dos cales catro foron consecutivos de 2015 a 2018). Dende 1936, o equipo ga\u00f1ador obt\u00e9n, ademais do trofeo e os posibles beneficios monetarios, a cualificaci\u00f3n para competici\u00f3ns europeas. Dende 2009 o vencedor accede \u00e1 Europa League. Desde 1988, o ga\u00f1ador da Copa disputa ademais a Supercopa italiana contra o vencedor da Serie A.\nHistoria.\nD\u00e9cada de 1920.\nO nacemento da Copa Italia forma parte dos convulsos acontecementos que trastornaron a organizaci\u00f3n do f\u00fatbol italiano en 1921. Ese ano, un profundo desacordo entre os grandes clubs e a Federaci\u00f3n Italiana de F\u00fatbol, relativo \u00e1 estrutura da m\u00e1xima liga, levou \u00e1 secesi\u00f3n dos clubs m\u00e1is importantes nunha liga independente, a Confederaci\u00f3n Italiana de F\u00fatbol.\nAtop\u00e1ndose cun torneo practicamente baleiro a nivel t\u00e9cnico, a Federaci\u00f3n de F\u00fatbol decidiu concretar a tempada competitiva 1921/22 propo\u00f1endo unha nova competici\u00f3n, paralela ao campionato e con eliminaci\u00f3n directa: foi as\u00ed como o 2 de abril de 1922 se disputaron os primeiros partidos da nova copa nacional. Por\u00e9n, se a falta de interese provocada pola participaci\u00f3n de d\u00e9biles e maiormente desco\u00f1ecidos clubs non xerase xa suficientes problemas no campionato, para a estrea da Copa de Italia o interese do p\u00fablico resultou case nulo. Isto, sumado ao complicado mecanismo de repescas e \u00e1s continuas retiradas fixeron que trala a vitoria do Vado, formaci\u00f3n de segunda categor\u00eda, sobre o Udinese na pr\u00f3rroga, o novo evento non atopase espazo nas reformas que no ver\u00e1n de 1922 arranxaron o cisma do f\u00fatbol italiano.\nCatro anos despois, na tempada 1926/27 tentouse de novo a realizaci\u00f3n do torneo, pero acabou interrompido aos poucos d\u00edas, por falta de datas dispo\u00f1ibles. Mentres, entre as d\u00e9cadas de 1920 e 1930 proliferaron na pen\u00ednsula diversas competici\u00f3ns menores, como a Copa CONI, a Copa Arpinati e a Copa da Italia Central, que con todo, carec\u00edan do car\u00e1cter \"nacional\" da Copa Italia.\nD\u00e9cada de 1930.\nNon foi ata 1935, cando coa reduci\u00f3n de equipos na m\u00e1xima categor\u00eda a 16 e o consecuente maior espazo no calendario, puido retomarse a Copa Italia de xeito estable e continuado. O regulamento seguiu o modelo da Copa Inglesa: todos os partidos disput\u00e1ronse a partido \u00fanico nun campo designado por sorteo e en caso de empate despois do tempo adicional, estableceuse a repetici\u00f3n do partido no campo contrario.\nTodos os clubs da Serie A, Serie B e Serie C ti\u00f1an acceso \u00e1 competici\u00f3n, cos de primeira divisi\u00f3n entrando directamente no cadro principal, mentres que os demais deb\u00edan disputar previamente unha serie de eliminatorias. O cadro principal inclu\u00eda cinco roldas a partir dos dezaseisavos de final. En canto \u00e1 final, inicialmente tentouse levar adiante a idea dun campo neutral que cambiase cada ano, as\u00ed como unha sede fixa na capital de Italia, Roma. Con todo, pronto se volveu cara \u00e1 f\u00f3rmula de dobre partido nos dous campos dos finalistas. O ga\u00f1ador da Copa Italia tam\u00e9n recib\u00eda o dereito a participar na Copa de Europa Central ao ano seguinte.\nO primeiro vencedor do torneo renovado foi o Torino, que venceu ao Alessandria na final do estadio Luigi Ferraris de X\u00e9nova o 11 de xu\u00f1o de 1936. Durante os seguintes anos, o t\u00edtulo foi parar aos clubs m\u00e1is importantes da \u00e9poca: Genoa, Fiorentina, Ambrosiana-Inter e Juventus. Destacou o triunfo da Juventus na tempada 1937/38, nunha final que, por primeira vez na historia da copa, viu un derbi, o de Tur\u00edn.\nD\u00e9cada de 1940.\nNa edici\u00f3n 1940/41 causou sensaci\u00f3n o \u00e9xito do Venezia, un equipo historicamente afastado do f\u00fatbol de m\u00e1ximo nivel, que con todo, naqueles anos contaba con xogadores destinados a converterse en estrelas consolidadas en pouco tempo, sobre todo Ezio Loik e Valentino Mazzola. Estes dous foron dous dos piares nos seguintes anos do \"Grande Torino\", que na tempada 1942/43 conquistou a Copa e tam\u00e9n a Serie A, convert\u00e9ndose as\u00ed no primeiro club en ga\u00f1ar os dous grandes trofeos nacionais nunha mesma campa\u00f1a. Na anterior edici\u00f3n, os seus rivais da Juventus, tras vencer na final ao Milan, foron os primeiros en ga\u00f1ar a Copa Italia por segunda vez.\nO drama da segunda guerra mundial interrompeu a breve historia da competici\u00f3n, e despois da guerra a expansi\u00f3n da Serie A ata 20 equipos deixou sen espazo \u00e1 copa nacional. Na primeira tempada de posguerra (1945/46), ao non se organizar un campionato de grupo \u00fanico de car\u00e1cter nacional, os equipos do norte exclu\u00eddos da fase final disputaron a Coppa Alta Italia, ga\u00f1ada polo .\nD\u00e9cada de 1950.\nA competici\u00f3n non se volveu disputar ata 1958, cando a Lazio superou \u00e1 Fiorentina na final. Organizado pola Lega Nazionale Professionisti, viuse resucitada grazas ao emerxente proxecto dunha nova competici\u00f3n europea, a futura Recopa de Europa, que se anunciou estruturada como a xa existente Copa de Europa, pero para equipos campi\u00f3ns das copas nacionais.\nO final da tempada 1957/58 da Serie A adiantouse a varias semanas antes do habitual, debido \u00e1 disputa do Mundial de Suecia no ver\u00e1n. Con todo, finalmente a selecci\u00f3n italiana non conseguiu a clasificaci\u00f3n para o certame, polo que se decidiu comezar a disputa da edici\u00f3n 1958/59 da Coppa Italia antes do previsto, antes incluso de que se disputase a final da edici\u00f3n anterior.A tradicional escarapela tricolor, s\u00edmbolo da vitoria na Copa, foi utilizada por primeira vez pola Lazio tralo seu triunfo de 1958, e desde ent\u00f3n adoptada oficialmente pola Lega. Na edici\u00f3n 1959/60 ga\u00f1ada pola Juventus, debutou o trofeo da Copa Italia que a\u00ednda est\u00e1 hoxe en uso, en ouro e decorado na base con esmaltes tricolores que lembran as cores da bandeira nacional.\nA Recopa de Europa viu oficialmente a luz na tempada 1960/61, e foi fundamentalmente o \u00fanico motivo do renacemento da Copa Italia. Esta necesidade quedou reflectida no esquema de competici\u00f3n, estruturado de xeito que se desenvolvese da forma m\u00e1is r\u00e1pida e menos complexa posible. Exclu\u00edronse os equipos da Serie C e todas as roldas pasaron a ser a partido \u00fanico, e unha serie de grellas eliminatorias permit\u00edan a entrada dos grandes equipos nunha fase xa moi avanzada.\nNa d\u00e9cada de 1960 inscribiron o seu nome no palmar\u00e9s do torneo importantes clubs como a Roma e o Milan entraron na lista de honra da copa, intercalados co sorprendente , vitorioso en 1963. Tam\u00e9n logrou a faza\u00f1a o Napoli, que na tempada 1961/62 converteuse no segundo e ata agora \u00faltimo equipo en ga\u00f1ar a Copa sen estar militando na m\u00e1xima categor\u00eda do f\u00fatbol italiano.\nA partir da edici\u00f3n 1967/68 suprimiuse a final a dobre partido que levaba utiliz\u00e1ndose dende os inicios do torneo, pasando os catro equipos semifinalistas a enfrontarse nun grupo final, do que se proclamar\u00eda vencedor o que m\u00e1is puntos obtivese nos enfrontamentos entre eles nun sistema de liga.\nPara relanzar a competici\u00f3n e atraer p\u00fablico aos estadios, a FIGC decidiu na campa\u00f1a seguinte substitu\u00edr todas as eliminatorias, excepto os cuartos de final, por unha serie de grupos, aproveitando a reduci\u00f3n de equipos da Serie A a 16 e o maior espazo no calendario.Na edici\u00f3n 1970/71 o Torino e o Milan acabaron empatados a puntos no grupo final, sendo necesario un partido de desempate en campo neutral para a decisi\u00f3n do t\u00edtulo, que ademais se resolveu por primeira vez cunha quenda de penaltis. Isto levou aos organizadores a retomar a tradicional final \u00fanica xa na seguinte tempada, a 1971/72 .\nDende ent\u00f3n e durante case toda a d\u00e9cada mant\u00edvose o mesmo sistema de competici\u00f3n. Nunha primeira fase form\u00e1banse sete grupos de cinco equipos cada un, con partidos s\u00f3 de ida. Os sete vencedores dos sete grupos pasaban a unha segunda rolda, na que se sumaba o vixente campi\u00f3n de Copa, e repart\u00edanse en dous novos grupos de catro equipos cada un.\nOs dous primeiros clasificados de cada grupo enfront\u00e1banse ent\u00f3n na restaurada final \u00fanica, esta vez cunha sede fixa no estadio ol\u00edmpico de Roma e en presenza do presidente da Rep\u00fablica. A sede fixa en Roma mant\u00edvose ata a edici\u00f3n de 1979/80, coas excepci\u00f3ns das tempadas 1976/77 e 1978/79, disputadas en San Siro e no estadio San Paolo respectivamente.\nO equipo con m\u00e1is t\u00edtulos dos anos 70 foi o Milan, que conseguiu coser a escarapela no peito en tres ocasi\u00f3ns das cinco finais que disputou, a \u00faltima delas nun derbi de Mil\u00e1n contra o Inter. O derbi reeditouse na final da seguinte edici\u00f3n, sendo esta vez o t\u00edtulo para o equipo \"nerazzurro\", que cortou as\u00ed unha seca de 39 anos sen \u00e9xitos na Copa. O sa\u00edu triunfante d\u00faas veces durante a d\u00e9cada, mentres que un sorprendente Palermo conseguiu xogar d\u00faas finais, a pesar de militar na Serie B.\nD\u00e9cada de 1980.\nO \u00e9xito cada vez maior das competici\u00f3ns europeas levou aos organizadores da Copa Italia a repensar unha vez m\u00e1is o formato, introducindo roldas eliminatorias coa regra do gol en campo contrario. O cambio aplicouse en 1979, cando se disputaron con este m\u00e9todo os cuartos de final e as semifinais, e estendeuse \u00e1 final dous anos despois, e aos oitavos de final en 1982, xunto coa readmisi\u00f3n dos clubs da Serie C1.\nA partir da edici\u00f3n 1980/81 a final disputouse a ida e volta, con pr\u00f3rroga e quenda de penaltis en caso de empate, sistema que se mantivo sen cambios ata a edici\u00f3n 2006/07.\nCoa d\u00e9cada de 1980 chegou a hexemon\u00eda deportiva da Roma e da Sampdoria, que levantaron o trofeo en catro e tres ocasi\u00f3ns respectivamente. Co triunfo na edici\u00f3n 1987/88, o equipo xenov\u00e9s foi tam\u00e9n o primeiro en conseguir, xunto coa clasificaci\u00f3n europea, tam\u00e9n o acceso a unha nova competici\u00f3n nacional, a Supercopa italiana, que desde 1988 enfronta aos ga\u00f1adores do campionato da Serie A cos da Copa Italia.\nD\u00e9cada de 1990.\nNos anos 90 elimin\u00e1ronse as fases de grupos, disput\u00e1ndose o torneo integramente en eliminatorias. Na tempada 1991/92 produciuse o primeiro \u00e9xito absoluto do Parma, que nesta d\u00e9cada viviu un mete\u00f3rico ascenso \u00e1 elite do f\u00fatbol nacional e europeo, seguido doce meses despois polo \u00faltimo grande \u00e9xito do Torino, despois de m\u00e1is de vinte anos. A edici\u00f3n 1993/94 foi a \u00faltima en ver ter como finalista a un club da Serie B, o Ancona.\nA mediados da d\u00e9cada foi a Fiorentina quen interrompeu un xax\u00fan de vinte anos, mentres que a\u00ednda m\u00e1is relevante foi o retorno ao palmar\u00e9s da Lazio na edici\u00f3n 1997/98, rompendo unha xeira de 40 anos sen vencer o t\u00edtulo. Un ano antes, o modesto logrou o seu primeiro e \u00fanico t\u00edtulo.\nD\u00e9cada de 2000.\nA supresi\u00f3n da Recopa de Europa en 1999, e a ampliaci\u00f3n de equipos na Liga de Campi\u00f3ns, quit\u00e1ronlle a principal raz\u00f3n de ser e espazo \u00e1 Copa Italia, que, ademais, non sacaba demasiado proveito do aliciente da praza para a Copa da UEFA que se lle adxudicaba ao ga\u00f1ador do torneo, xa que este obxectivo pod\u00eda acadarse m\u00e1is facilmente a trav\u00e9s do campionato de liga.\n\u00c1 perda de interese pola Copa acompa\u00f1ouna un novo cambio de formato, coa inclusi\u00f3n de novo dunha fase de grupos.\nDurante estes anos o torneo entrou en constante declive. A partir do ano 2005 introduciuse unha novidade ao estruturar as fases previas aos oitavos de final en eliminatorias a partido \u00fanico, participando nelas os 12 clubs de Serie A non clasificados para competici\u00f3ns europeas, e todos os de Serie B e Serie C. Con todo, tampouco estas novidades conseguiron atraer de novo grandes masas aos estadios, nos que os equipos adoitaban ali\u00f1ar os seus xogadores suplentes.\nPor\u00e9n, outro cambio normativo, posto en marcha en 2007 con motivo da sexax\u00e9sima edici\u00f3n do torneo, coa reduci\u00f3n de equipos s\u00f3 aos clubs da Serie A e B, as\u00ed como a reintroduci\u00f3n da final a partido \u00fanico nunha sede permanente (o Ol\u00edmpico de Roma), parec\u00eda revitalizar o torneo. En 2008 produciuse un novo cambio organizativo, que volveu estender a competici\u00f3n aos equipos das ligas menores, establec\u00e9ndose o sistema de partido \u00fanico en t\u00f3dalas fases excepto as semifinais, disputadas dende ent\u00f3n a ida e volta.\nOs anos 2000 caracteriz\u00e1ronse polos dous t\u00edtulos da Lazio, e sobre todo polos acalorados duelos entre o Inter e a Roma: dito enfrontamento repetiuse en cinco finais, catro delas consecutivas, ga\u00f1ando tres t\u00edtulos o equipo \"nerazzurro\" e dous o \"giallorosso\".\nD\u00e9cada de 2010.\nA primeira metade da d\u00e9cada de 2010, que comezou cun novo triunfo do Inter para selar as glorias da \u00faltima d\u00e9cada, viu o regreso ao \u00e9xito de dous clubs que levaban moito tempo sen triunfar na Copa Italia. Na edici\u00f3n 2011/12, o Napoli volveu alzar o trofeo 25 anos despois da \u00faltima vez, mentres que na tempada 2014/15 foi a Juventus quen puxo fin a un per\u00edodo de 20 anos sen conseguilo, convert\u00e9ndose no primeiro equipo en acadar as d\u00faas cifras no palmar\u00e9s do torneo. A Juve acabou dominando a Copa na segunda metade da d\u00e9cada, cun r\u00e9cord de catro t\u00edtulos consecutivas de seis finais. Antes, na edici\u00f3n 2012/13 o t\u00edtulo decidiuse por primeira vez cun derbi de Roma na final, sendo a Lazio quen coseu a escarapela no peito.\nA d\u00e9cada rematou coa edici\u00f3n 2019/20, que, debido a unha parada forzada por mor da pandemia de COVID-19, viu modificada o seu formato, rematando co terceiro \u00e9xito napolitano da d\u00e9cada.\nD\u00e9cada de 2020.\nA d\u00e9cada de 2020 comezou coa Juventus reforzando o seu liderado no n\u00famero de t\u00edtulos na edici\u00f3n 2020/21 .\nPara a tempada seguinte, o n\u00famero de equipos participantes reduciuse de 78 a 44 tras un novo cambio de formato da competici\u00f3n, reservando a participaci\u00f3n na copa nacional s\u00f3 aos equipos da Serie A e B, ademais de catro da Serie C. O Inter logrou o seu oitavo t\u00edtulo, volvendo coser a escarapela despois de once anos.\nFormato.\nO equipo vencedor do trofeo consegue, para a tempada seguinte, a clasificaci\u00f3n para a fase de grupos da Europa League. Se o equipo triunfante xa obtivese a clasificaci\u00f3n para a Liga de Campi\u00f3ns, acceder\u00e1 a Europa League o equipo clasificado inicialmente para a Conference League.\nA partir da tempada 2021/22, o torneo estrut\u00farase do seguinte xeito:\nReco\u00f1ecementos.\nTrofeo.\nO trofeo orixinal da primeira edici\u00f3n da Copa Italia, ga\u00f1ado en 1922 polo Vado, foi destru\u00eddo durante o per\u00edodo fascista, polo que a FIGC realizou unha r\u00e9plica en 1992, con motivo do 70\u00ba aniversario da Copa. Est\u00e1 exposto na sede da Cassa di Risparmio di Savona en Vado Ligure. Do mesmo xeito que esta, a copa que se puxo en xogo de 1936 a 1943, as\u00ed como as de 1958 e 1959, eran dun estilo moi diferente \u00e1 versi\u00f3n actual.\nA\u00ednda que a competici\u00f3n xa se retomara con car\u00e1cter definitivo un par de anos antes, non foi ata 1960, m\u00e1is precisamente o 30 de maio, cando a Lega Nazionale Professionisti, de cara \u00e1 final da duod\u00e9cima edici\u00f3n, decidiu encargar o trofeo actual. Fabricado en ouro puro, a nova copa, cuxa realizaci\u00f3n foi encomendada a unha empresa milanesa, ti\u00f1a no seu momento un valor de dous mill\u00f3ns e medio de liras.Desde ent\u00f3n, o trofeo orixinal entr\u00e9gaselle durante un ano ao equipo vencedor, que o debe devolver a continuaci\u00f3n \u00e1 Lega, recibindo a cambio unha r\u00e9plica de menor valor (primeiro feita en imitaci\u00f3n de ouro, e m\u00e1is tarde en prata) para conservar nas s\u00faas vitrinas.\nDesde a tempada 1963/64, a Lega tam\u00e9n entregou a Copa Renato Dall'Ara, creada para conmemorar a memoria do presidente do Bologna Renato Dall'Ara, falecido en 1964. O trofeo era outorgado sempre ao equipo vencedor da Copa no terreo de xogo durante a entrega de premios, pero co paso do tempo foise perdendo este costume, ata que o trofeo foi suprimido trala d\u00e9cima entrega \u00e1 Juventus en 2021.\nPara a edici\u00f3n 2010/11 a Lega Serie A e o Ministerio de Defensa de Italia chegaron a un acordo para lle dar \u00e1 competici\u00f3n o nome do 150\u00ba aniversario do Risorgimento. Deste xeito, o equipo vencedor (o Inter de Mil\u00e1n) recibiu tres trofeos: ademais da Copa Italia e da Copa Dall'Ara, o equipo \"nerazzurro\" tam\u00e9n recibiu a Copa do do 150\u00ba aniversario da Unificaci\u00f3n de Italia.\nEscarapela.\nAdemais de recibir o trofeo, o vixente campi\u00f3n da Copa Italia tam\u00e9n pode lucir nos seus uniformes oficiais, durante os doce meses seguintes \u00e1 conquista do t\u00edtulo, unha pequena escarapela tricolor como s\u00edmbolo da vitoria, dun xeito moi semellante ao que ocorre co \"scudetto\" para os equipos campi\u00f3ns de liga.\nA escarapela, cosida por primeira vez na tempada 1958/59 nas camisetas da Lazio que ga\u00f1ara a anterior edici\u00f3n da copa, consist\u00eda inicialmente nun c\u00edrculo exterior de cor vermella, outro intermedio en branco e un interior en verde. Este formato utilizouse ata a tempada 1984/85. A partir do ano seguinte, usouse o modelo co c\u00edrculo exterior verde, o intermedio branco e o interior vermello. A escarapela co exterior vermello reapareceu temporalmente nas camisetas da Sampdoria da tempada 1988/89, e da Juve nos primeiros partidos da tempada 1990/91. Finalmente, a partir da tempada 2006/07, restableceuse definitivamente a tipolox\u00eda orixinal.\nAntes da concepci\u00f3n da escarapela, durante o per\u00edodo de entreguerras, o equipo ga\u00f1ador da Copa de Italia xa ti\u00f1a dereito a lucir no peito un distintivo do t\u00edtulo conseguido. Esta non era, con todo, a escarapela que se comezou a usar d\u00e9cadas m\u00e1is tarde, sen\u00f3n un pequeno escudo englobando no seu interior uns fasces (debido ao r\u00e9xime fascista imperante naquela \u00e9poca no Reino de Italia). Este distintivo usouse entre as edici\u00f3ns de 1935/36 e 1942/43."}
{"id": "578164", "revid": "88215", "url": "https://gl.wikipedia.org/wiki?curid=578164", "title": "Coppa Italia", "text": ""}
{"id": "578165", "revid": "88215", "url": "https://gl.wikipedia.org/wiki?curid=578165", "title": "Copa Italia de f\u00fatbol", "text": ""}
{"id": "578166", "revid": "88215", "url": "https://gl.wikipedia.org/wiki?curid=578166", "title": "Copa Italia de F\u00fatbol", "text": ""}
{"id": "578167", "revid": "88215", "url": "https://gl.wikipedia.org/wiki?curid=578167", "title": "Copa de Italia de F\u00fatbol", "text": ""}
{"id": "578168", "revid": "88215", "url": "https://gl.wikipedia.org/wiki?curid=578168", "title": "Copa de Italia de f\u00fatbol", "text": ""}
{"id": "578169", "revid": "88215", "url": "https://gl.wikipedia.org/wiki?curid=578169", "title": "Copa italiana de f\u00fatbol", "text": ""}
{"id": "578170", "revid": "23204", "url": "https://gl.wikipedia.org/wiki?curid=578170", "title": "Athena (filme de 2022)", "text": "Athena \u00e9 un filme franc\u00e9s de 2022 dirixido por Romain Gavras. Est\u00e1 protagonizado por Dali Benssalah, Sami Slimane, Anthony Bajon, Ouassini Embarek e Alexis Manenti, entre outros. O filme estreouse na 79\u00aa edici\u00f3n do Festival Internacional de Cinema de Venecia, onde competiu polo Le\u00f3n de Ouro. Estreouse en li\u00f1a a trav\u00e9s de Netflix o 23 de setembro de 2022, onde conta con versi\u00f3n substitulada en galego.\nProduci\u00f3n.\nO filme \u00e9 unha coproduci\u00f3n de Iconoclast e Lyly. Foi rodado en 2021 no suburbio parisiense de \u00c9vry-Courcouronnes. Conta con di\u00e1logos en franc\u00e9s e \u00e1rabe.\nEstrea.\nO filme estreouse na 79\u00aa edici\u00f3n do Festival Internacional de Cinema de Venecia. Distribu\u00eddo por Netflix, estreouse en cinemas escollidos o 9 de setembro de 2022, e estreouse en li\u00f1a o 23 de setembro de 2022."}
{"id": "578175", "revid": "98629", "url": "https://gl.wikipedia.org/wiki?curid=578175", "title": "O tel\u00e9fono do se\u00f1or Harrigan", "text": "O tel\u00e9fono do se\u00f1or Harrigan (en ) \u00e9 un filme estadounidense de terror escrito e dirixido por John Lee Hancock. Bas\u00e9ase na novela hom\u00f3nima de Stephen King. Est\u00e1 protagonizado por Donald Sutherland, Jaeden Martell, Kirby Howell-Baptiste, Joe Tippett e Cyrus Arnold.\n\"O tel\u00e9fono do se\u00f1or Harrigan\" estreouse o 5 de outubro de 2022 a trav\u00e9s de Netflix, onde conta con versi\u00f3n substitulada en galego."}
{"id": "578178", "revid": "23204", "url": "https://gl.wikipedia.org/wiki?curid=578178", "title": "Mr. Harrigan's Phone (filme)", "text": ""}
{"id": "578179", "revid": "1888", "url": "https://gl.wikipedia.org/wiki?curid=578179", "title": "Lu\u00eds Yebra-Pimentel Vidal", "text": ""}
{"id": "578181", "revid": "98629", "url": "https://gl.wikipedia.org/wiki?curid=578181", "title": "Pertti M\u00e4kinen", "text": "Pertti M\u00e4kinen, nado en Tyrv\u00e4\u00e4, rexi\u00f3n de Satakunta, o 16 de setembro de 1952, \u00e9 un escultor e dese\u00f1ador de moedas finland\u00e9s.\nTraxectoria.\nPertti M\u00e4kinen formouse entre 1966 e 1968 nunha escola de formaci\u00f3n rpofesional da rama metal\u00farxica e logo traballou durante cinco anos como frabricante de ferramentas. De 1976 a 1979 cursou estudos art\u00edsticos na Escola de Arte Kankaanp\u00e4\u00e4, nas especialidades Gr\u00e1fica e de Escultura. E finalmente en 2004 ingresou na Universidade de Ciencias Aplicadas de Jyv\u00e4skyl\u00e4 para realizar estrudos de Pedagox\u00eda.\n\u00c1 parte desta formaci\u00f3n regrada, M\u00e4kinen realizou numerosos viaxes formativas, en ocasi\u00f3ns como bolseiro, a pa\u00edses como a Uni\u00f3n Sovi\u00e9tica (1978), os Estados Unidos (1987 e 2000), M\u00e9xico (1989), Exipto (1992), Israel (1994), Estonia, Letonia e Lituania (1994), Portugal (1996), Italia (1997), Xap\u00f3n (1998), Espa\u00f1a (1999), os Pa\u00edses Baixos (1999), China (2002), a India (2007), Alema\u00f1a (2008) e o Per\u00fa (2010).\nNo \u00e1mbito acad\u00e9mico, M\u00e4kinen exerceu a docencia na materia de Escultura na Escola de Arte de Kankaanp\u00e4\u00e4 entre 1980 e 2017, e na Universidade de Ciencias Aplicadas de Satakunta entre 1989 e 2017.\nObra.\nOs primeiros traballos de Pertti M\u00e4kinen foron gr\u00e1ficos, sinaladamente no campo da xilograf\u00eda. En 1979 expuxo por primeira vez en Helsinqui.\nM\u00e4kinen \u00e9 o responsable dun bo n\u00famero de obras escult\u00f3ricas en espazos p\u00fablicos e abertos, moitas delas formando parte dun grupo constitu\u00eddo en 1979 xunto con Ossi Somma e Reijo Paavilainen, os tres vinculados \u00e1 Escola de Arte de Kankaanp\u00e4\u00e4.\nXa desde que acabou os seus estudos, M\u00e4kinen comezou a traballar tam\u00e9n como medallista e ao longo da s\u00faa carreira acadou unha produci\u00f3n de m\u00e1is de 30 medallas. No \u00e1mbito da moeda, durante as d\u00e9cadas de 1980 e de 1990 responsabilizouse do dese\u00f1o dalgunhas moedas conmemorativas do sistema do marco finland\u00e9s. Posteriormente foi elixido polo Banco de Finlandia e pola Casa da Moeda de Finlandia para dese\u00f1ar o anverso nacional da moeda dun euro, que comezou a cu\u00f1arse en 1999. O seu dese\u00f1o para esta moeda \u2014o seu traballo m\u00e1is representativo\u2014 amosa a imaxe de dous cisnes en voo sobre dous lagos, que se corresponden cos de Karhij\u00e4rvi e Lavij\u00e4rvi, na rexi\u00f3n onde naceu M\u00e4kinen. \nAs\u00ed mesmo, \u00e9 autor do dese\u00f1o de m\u00e1is dunha decena de moedas conmemorativas finlandesas da serie do euro. M\u00e4kinen foi o ga\u00f1ador do Premio Moeda do Ano \u00e1 moeda m\u00e1is inspiradora das emitidas en 2006, pola moeda de ouro de 5 euros conmemorativa do 150 aniversario da desmilitarizaci\u00f3n das Aland."}
{"id": "578182", "revid": "5863", "url": "https://gl.wikipedia.org/wiki?curid=578182", "title": "Raimo Heino", "text": "Raimo Heino, nado en Helsinqui o 13 de setembro de 1932 e finado na mesma cidade o 30 de novembro de 1995, foi un escultor e dese\u00f1ador de moedas finland\u00e9s.\nTraxectoria.\nRaimo Heino cursou estudos art\u00edsticos na Escola Libre de Arte entre 1953 e 1956, na escola da Academia Finlandesea de Belas Artes entre 1954 e 1957, e no Instituto Finland\u00e9s de Arte e Dese\u00f1o entre 1962 e 1963. En 1963 habilitouse como profesor de Debuxo na Escola Industrial de Arte.\nHeino exerceu tam\u00e9n a docencia no ensino secundario (1960-1968), na escola da Academia Finlandesa de Belas Artes (1969-1971) e na Universidade Tecnol\u00f3xica de Tampere.\nA disciplina na que m\u00e1is sobresa\u00edu Heino foi a medall\u00edstica, e tam\u00e9n cultivou a escultura en miniatura. \u00c1 s\u00faa autor\u00eda d\u00e9benselle 216 medallas, creadas cun estilo moi persoal, entre o realismo e o humorismo.\nTam\u00e9n \u00e9 autor de traballos escult\u00f3ricos en exteriores e alg\u00fans relevos en bronce en edificios p\u00fablicos.\nNo \u00e1mbito da moeda, Heino foi elixido polo Banco de Finlandia e pola Casa da Moeda de Finlandia para dese\u00f1ar o anverso nacional da moeda de dous euros, que comezou a cu\u00f1arse en 1999. O seu dese\u00f1o desta moeda caracter\u00edzase por d\u00faas bagas con flores da co\u00f1ecida como \"amora \u00e1rtica\", caracter\u00edstica do norte de Finlandia.\nHeino participou coa s\u00faa obra en exposici\u00f3ns internacionais nas cidades de Rostock (1967), Tal\u00edn (1968), Budapest (1978), Varsovia (1979), Viena (1971), Estocolmo (1976), Odesa (1979), e Leningrado, Moscova, Riga e Berl\u00edn (1985).\nHeino foi un dos fundadores en 1965 do Gremio da Medalla de Arte de Finlandia, e tam\u00e9n presidiu a Comisi\u00f3n Estatal de Artes Visuais (1977-1979), o Gremio de Artistas de Finlandia (1970-1972 e 1974-1977) e a Uni\u00f3n de Escultores (1973-1974).\nEntre os reco\u00f1ecementos \u00e1 s\u00faa traxectoria m\u00e1is salientables est\u00e1n a Orde das Artes e das Letras de Francia, en 1983, e a Medalla \"Pro Finlandia\" en 1985.\nVida persoal.\nRaimo Eino era fillo de Aune Ellen Hellqvist e de Paavo Johannes Heino. En 1957 casou coa pintora Marja Kuoppam\u00e4ki."}
{"id": "578183", "revid": "1888", "url": "https://gl.wikipedia.org/wiki?curid=578183", "title": "Javier Luis Yebra-Pimentel Vidal", "text": ""}
{"id": "578187", "revid": "15490", "url": "https://gl.wikipedia.org/wiki?curid=578187", "title": "Atax", "text": ""}
{"id": "578188", "revid": "15490", "url": "https://gl.wikipedia.org/wiki?curid=578188", "title": "Adax", "text": ""}
{"id": "578202", "revid": "1131", "url": "https://gl.wikipedia.org/wiki?curid=578202", "title": "Instituto de Estudos Mi\u00f1oranos", "text": ""}
{"id": "578204", "revid": "1131", "url": "https://gl.wikipedia.org/wiki?curid=578204", "title": "Garrano", "text": "Os garranos (\"Equus ferus atlanticus\") son \u00e9quidos que habitan no norte da pen\u00ednsula Ib\u00e9rica. Son co\u00f1ecidos tam\u00e9n como burras. Na serra da Groba cons\u00e9rvase o exemplar de garrano m\u00e1is xenu\u00edno, e nos \u00faltimos anos ten evolucionado en alzada e cor da capa polo control humano que se fai na festa dos curros e o n\u00famero baixo de gara\u00f1\u00f3ns. A capa dominante segue a ser a casta\u00f1a e a alzada a m\u00e1is baixa de todas as razas de garranos de Portugal, norte de Espa\u00f1a e sur de Francia. De todos os garranos existentes na \u00e1rea xeogr\u00e1fica do norte peninsular as burras da Serra da Groba son os de menor alzada.\nImportancia.\nProbablemente foron representados na arte parietal dende hai 30 000 anos xunto con outras razas.\nDa Serra da Groba foron os exemplares que se colleron para crear a raza Cabalo de pura raza galega, que nun primeiro momento se chamou Cabalo Galego do Monte, cando se creou polo Real decreto 1682/1997 a raza equina en perigo de extinci\u00f3n, \u00fanica raza de cabalo aut\u00f3ctono, e que levou a crear unhas caracter\u00edsticas raciais que hoxe se utilizan no Rexistro de Pura Raza Galega.\nCo\u00f1ecida a evoluci\u00f3n dos \u00faltimos anos dos garranos na Serra da Groba, e dada a importancia destes animais que son a \u00fanica reserva de cabalos salvaxes do Atl\u00e1ntico e a maior manda de garranos que hai en liberdade de Europa e un dos poucos lugares onde se pode velos en liberdade e sen necesidade de intervenci\u00f3n humana para sobrevivir, \u00e9 polo que se est\u00e1 tentando analizar o gran tesouro biol\u00f3xico e cultural para que se co\u00f1ezan algunhas caracter\u00edsticas particulares e entre todos buscar que non se perdan nin os animais nin as tradici\u00f3ns ligadas a eles, e p\u00f3r en valor as burras da Groba, garranos milenarios que a\u00ednda subsisten."}
{"id": "578205", "revid": "5863", "url": "https://gl.wikipedia.org/wiki?curid=578205", "title": "Georgios Stamatopoulos", "text": "Georgios Stamatopoulos (grego: \u0393\u03b5\u03ce\u03c1\u03b3\u03b9\u03bf\u03c2 \u03a3\u03c4\u03b1\u03bc\u03b1\u03c4\u03cc\u03c0\u03bf\u03c5\u03bb\u03bf\u03c2), nado en Atenas en 1963, \u00e9 un dese\u00f1ador de moedas grego que forma parte do cadro de gravadores do Banco de Grecia.\nTraxectoria.\nGeorge Stamatopoulos ingresou en 1982 na Escola de Belas Artes de Atenas, onde se graduou en 1988 coa especialidade de Escultura.\nEn 1995 comezou a traballar no Museo de Escultura da Acr\u00f3pole e en 1996 ga\u00f1ou un concurso para o dese\u00f1o de medallas e moedas do sistema do dracma do Banco de Grecia. Finalmente, en 1997 foi contratado por esta instituci\u00f3n como gravador. \nLogo da s\u00faa primeira experiencia co dese\u00f1o de moedas de finais da d\u00e9cada de 1990, Stamatopoulos foi elixido tam\u00e9n polo Banco de Grecia para dese\u00f1ar o anverso nacional da serie completa das moedas do novo sistema do euro \u2014entre o c\u00e9ntimo e os dous euros\u2014, que comezaron a circular a partir de 2002.\nAs\u00ed mesmo, \u00e9 autor do dese\u00f1o de numerosas moedas conmemorativas gregas e chipriotas da serie do euro. Dous dos seus dese\u00f1os foron utilizados tam\u00e9n para os anversos de senllas emisi\u00f3ns de moedas conmemorativas de dous euros conxuntas de todos os estados da Eurozona: a que conmemora os 10 anos da Uni\u00f3n Monetaria Europea (2009) e a dos 30 anos da creaci\u00f3n da Bandeira da Bandeira da Uni\u00f3n Europea (2015).\n\u00c1 marxe do dese\u00f1o de moedas, a s\u00faa obra escult\u00f3rica est\u00e1 baseada normalmente no mundo natural e especialmente nas diversas formas de vida. Os materiais cos que elabora as s\u00faas obras son a madeira, o bronce, o m\u00e1rmore e a cer\u00e1mica, ao tempo que experimenta con novos materiais, como o poli\u00e9ster. A maior parte das s\u00faas creaci\u00f3ns est\u00e1n en espazos p\u00fablicos e en colecci\u00f3ns privadas. "}
{"id": "578208", "revid": "89787", "url": "https://gl.wikipedia.org/wiki?curid=578208", "title": "Concello de Kungs\u00f6r", "text": " \nKungs\u00f6r \u00e9 un concello sueco (\"kommun\") do condado de V\u00e4stmanland. A s\u00faa capital \u00e9 Kungs\u00f6r. En xu\u00f1o do ano 2022 o concello ti\u00f1a unha poboaci\u00f3n de 8 758 habitantes."}
{"id": "578209", "revid": "5863", "url": "https://gl.wikipedia.org/wiki?curid=578209", "title": "Xogos Ol\u00edmpicos de inverno de 2022", "text": ""}
{"id": "578210", "revid": "85894", "url": "https://gl.wikipedia.org/wiki?curid=578210", "title": "Bando de Abaixo, Bando, Santiago de Compostela", "text": "Bando de Abaixo \u00e9 un lugar da parroquia de Bando, no concello coru\u00f1\u00e9s de Santiago de Compostela. Segundo o IGE, en 2021 ti\u00f1a 33 habitantes, 19 homes e 14 mulleres. Neste lugar at\u00f3panse a igrexa de Santa Eulalia de Bando e mais os restos arqueol\u00f3xicos do castro de Bando."}
{"id": "578211", "revid": "865", "url": "https://gl.wikipedia.org/wiki?curid=578211", "title": "Concello de Kung\u00e4lv", "text": " \nKung\u00e4lv \u00e9 un concello sueco (\"kommun\") do condado de V\u00e4stra G\u00f6taland. A s\u00faa capital \u00e9 Kung\u00e4lv. En xu\u00f1o do ano 2022 o concello ti\u00f1a unha poboaci\u00f3n de 48 762 habitantes.\nO concello est\u00e1 no sur do landskap de Bohusl\u00e4n e limita ao sur co concello de Gotemburgo, ao suroeste co de \u00d6cker\u00f6, ao noroeste co de Tj\u00f6rn e ao norte cos de Stenungsund e Lilla Edet, e ao leste co municipio de Ale. Kung\u00e4lv ten o r\u00edo G\u00f6ta ao leste, o r\u00edo Nordre ao sur e o Kattegatt e o Skagerrak ao oeste."}
{"id": "578213", "revid": "5132", "url": "https://gl.wikipedia.org/wiki?curid=578213", "title": "NutriBullet Treviso Basket", "text": ""}
{"id": "578214", "revid": "5863", "url": "https://gl.wikipedia.org/wiki?curid=578214", "title": "Luis Casas Pasar\u00edn", "text": ""}
{"id": "578216", "revid": "111586", "url": "https://gl.wikipedia.org/wiki?curid=578216", "title": "Grao centesimal", "text": "O grao centesimal, chamado en lingua inglesa gon e, derivado da lingua francesa, grad (en plural: \"grads\", que non debe confundirse con radi\u00e1ns) \u2014 \u00e9 unha unidade de medida para \u00e1ngulos planos, unha alternativa ao grao sesaxesimal e ao radi\u00e1n. O valor dun grao centesimal def\u00ednese como o \u00e1ngulo central subtendido por un arco, cuxa lonxitude \u00e9 a parte catrocent\u00e9sima (1/400) dunha circunferencia. O seu s\u00edmbolo \u00e9 unha \"g\" en min\u00fascula, en super\u00edndice, colocada despois da figura en cuesti\u00f3n; por exemplo, 12,4574 g. O grao centesimal, as\u00ed como o grao sesaxesimal, non pertencen ao Sistema Internacional de Unidades.\nComo a circunferencia est\u00e1 dividida en 400 gon, por exemplo un \u00e1ngulo recto \u00e9 igual a 100 gon, o que nos permite determinar que un grao centesimal \u00e9 igual a nove d\u00e9cimas de grao sesaxesimal.\nA denominaci\u00f3n de grao centesimal adoita restrinxirse aos campos especializados da topograf\u00eda e da enxe\u00f1ar\u00eda civil, onde esta unidade de medida \u00e9 moi utilizada para definir o valor dos \u00e1ngulos. As subdivisi\u00f3ns do grao centesimal usadas en topograf\u00eda son denominadas en portugu\u00e9s e castel\u00e1n centigon e o miligon (mgon).\nGradian \u00fasase nas calculadoras, onde normalmente se representa co termo ingl\u00e9s g-\"radian\". \nHistoria.\nHab\u00eda unha designaci\u00f3n anterior para esta unidade como grao cent\u00edgrado. Para evitar confusi\u00f3ns, en 1948 a unidade hom\u00f3nima de temperatura pasou a chamarse oficialmente grao Celsius, a\u00ednda que o Celsius segue sendo popularmente chamado cent\u00edgrado; este feito est\u00e1 recollido na definici\u00f3n do DRAG, pero segue a manterse en dicionarios de portugu\u00e9s e castel\u00e1n. Isto \u00e9 parcialmente incorrecto, xa que a escala Kelvin tam\u00e9n \u00e9 cent\u00edgrada (\u00e9 unha escala que toma como referencia 100 partes iguais, neste caso, o punto de conxelaci\u00f3n e o punto de ebulici\u00f3n da auga destilada) e o termo ser\u00eda ambiguo.\nRelaci\u00f3n co tama\u00f1o da Terra.\nSegundo a definici\u00f3n de metro usada en 1889, un quil\u00f3metro deber\u00eda corresponder \u00e1 lonxitude dun arco de meridiano cuxa amplitude sexa de un minuto centesimal; a\u00ednda que posteriormente medici\u00f3ns m\u00e1is precisas do tama\u00f1o da Terra demostraron que hai diferenzas.\nEquivalencias.\nO grao centesimal xorde da divisi\u00f3n do plano cartesiano en catrocentos \u00e1ngulos iguais, cun v\u00e9rtice com\u00fan. Cada cuadrante ten unha amplitude de 100 graos, e a suma dos catro cuadrantes mide 400 graos.\nOs seguintes valores angulares son equivalentes:\nOs minutos e segundos de gon corresponden \u00e1 fracci\u00f3n decimal de gon, cousa que non pasa cos graos sesaxesimais. Os graos centesimais non deben confundirse co uso de fracci\u00f3ns decimais para expresar \u00e1ngulos en graos sesaxesimais.\nOs seus divisores son:\nDiferenza entre o radi\u00e1n, o gradian e grao sexagesimal.\nAs tres son unidades de medida de \u00e1ngulos planos e difieren do seguinte xeito:"}
{"id": "578217", "revid": "5863", "url": "https://gl.wikipedia.org/wiki?curid=578217", "title": "Alberto Valtierra Mart\u00ednez", "text": ""}
{"id": "578218", "revid": "98629", "url": "https://gl.wikipedia.org/wiki?curid=578218", "title": "Xogo de escuadros", "text": "Un xogo de escuadros \u00e9 un conxunto de obxectos usados en enxe\u00f1ar\u00eda e debuxo t\u00e9cnico, co obxectivo de proporcionar un \u00e1ngulo recto ou outro \u00e1ngulo plano particular a unha li\u00f1a de base.\nA forma m\u00e1is sinxela de escuadro \u00e9 unha peza triangular de pl\u00e1stico transparente (ou antes de madeira pu\u00edda) co centro eliminado. Os bordos exteriores son normalmente biselados. Os tri\u00e1ngulos acostuman ter d\u00faas formas habituais, ambos tri\u00e1ngulos rect\u00e1ngulos: un con \u00e1ngulos de 90-45-45 graos, o outro con \u00e1ngulos de 30-60-90 graos. A combinaci\u00f3n das d\u00faas formas colocando as hipotenusas xuntas produce \u00e1ngulos de 15\u00b0 e 75\u00b0. Comunmente o xogo leva un escuadro, un cartab\u00f3n, unha regra, un transportador de medio c\u00edrculo e adoita inclu\u00edr un comp\u00e1s. At\u00f3pase menos o xogo de escuadros axustable. Aqu\u00ed, o corpo do obxecto c\u00f3rtase pola metade e \u00fanese de novo cun gonzo marcado con \u00e1ngulos. O axuste do \u00e1ngulo marcado producir\u00e1 calquera \u00e1ngulo desexado at\u00e9 un m\u00e1ximo de 180\u00b0.\nNalg\u00fans pa\u00edses europeos, unha forma com\u00fan de cadrado combina un tri\u00e1ngulo 90-45-45, unha regra e un transportador nunha \u00fanica ferramenta feita de pl\u00e1stico transparente r\u00edxido ou lixeiramente flexible. Sendo unha ferramenta obrigatoria utilizada polos alumnos de ensino medio e superior nos pa\u00edses de lingua alem\u00e1 e veci\u00f1os, este dese\u00f1o espec\u00edfico ch\u00e1mase \"Geodreieck\" (forma abreviada de \", que significa \"tri\u00e1ngulo de xeometr\u00eda\") ou similar. Foi desenvolvido orixinalmente en 1964 polo fabricante alem\u00e1n-austr\u00edaco Dennert &amp; Pape Aristo-Werke (agora \"Geotec Schul- und B\u00fcrowaren GmbH\" ). O dese\u00f1o orixinal ten unha lonxitude de hipotenusa de 15,8 cm e presenta unha escala de simetr\u00eda de 2\u00d77 cm en mil\u00edmetros e graos. Tam\u00e9n existen variantes en tama\u00f1os maiores, con asas fixas ou desmontables, con ou sen bordos biselados, e con ou sen n\u00f3dulos de tinta ou etiquetas en relevo. Algunhas variantes te\u00f1en marcas adicionais en \u00e1ngulos de 7\u00b0 e 42\u00b0 (138\u00b0 e 173\u00b0) ademais das marcas normais de 45\u00b0 e 90\u00b0 para facilitar a axonometr\u00eda dim\u00e9trica por ISO\u00a05456-3, outros presentan escalas angulares en gons en lugar de graos. Varios outros dese\u00f1os algo semellantes chamados \"\" (\"Tri\u00e1ngulo TZ\") existen como ferramentas para debuxos t\u00e9cnicos de maior tama\u00f1o (TZ do alem\u00e1n: \").\nTri\u00e1ngulos transportadores de navegaci\u00f3n.\nSemellante ao \", existen outros tipos de tri\u00e1ngulos transportadores para fins de navegaci\u00f3n. Varios dese\u00f1os ch\u00e1manse tri\u00e1ngulo de navegaci\u00f3n (transportador), tri\u00e1ngulo de navegaci\u00f3n n\u00e1utica, xogo de cadrados n\u00e1uticos, tri\u00e1ngulo de Portland (navegaci\u00f3n) ou tri\u00e1ngulo transportador de Portland, tri\u00e1ngulo de tipo Kent, tri\u00e1ngulo n\u00e1utico tipo Inoue A/B ou tri\u00e1ngulo de trazado, tri\u00e1ngulo de rumbo, tri\u00e1ngulo de navegantes e tri\u00e1ngulo de apoio.\nPor\u00e9n, alg\u00fans transportadores de navegaci\u00f3n moi utilizados, como o transportador Cras, non son tri\u00e1ngulos."}
{"id": "578220", "revid": "5863", "url": "https://gl.wikipedia.org/wiki?curid=578220", "title": "Ram\u00f3n Magari\u00f1os Duro", "text": ""}
{"id": "578222", "revid": "5863", "url": "https://gl.wikipedia.org/wiki?curid=578222", "title": "Ikigai", "text": " \u00e9 un concepto xapon\u00e9s que non ten traduci\u00f3n literal. Pode definirse como \u00aba raz\u00f3n de vivir\u00bb ou \u00aba raz\u00f3n de ser\u00bb, \u00e9 dicir, aquilo que fai que a vida pague a pena. Todas as persoas, conforme a cultura xaponesa, te\u00f1en un \"ikigai\". Por\u00e9n, atopalo require unha busca interior profunda e decote prolongada. Esta busca \u00e9 considerada esencial, xa que se cre que o descubrimento do propio \"ikigai\" trae o sentido da vida e, \u00e1 s\u00faa vez, un motivo de satisfacci\u00f3n con esta.\nEtimolox\u00eda.\nO termo \"ikigai\" componse de d\u00faas palabras xaponesas: , que se refire \u00e1 vida, e , que por rendaku (fen\u00f3meno morfofonol\u00f3xico do xapon\u00e9s) d\u00e1 lugar a \"gai\" e aproximadamente significa \u00aba realizaci\u00f3n do que un espera e desexa\u00bb.\nContexto.\nNa cultura de Okinawa, o \"ikigai\" conc\u00edbese como \u00abunha raz\u00f3n para erguerse pola ma\u00f1\u00e1\u00bb, \u00e9 dicir, unha raz\u00f3n para gozar da vida. Nunha palestra de TED, o acad\u00e9mico Dan Buettner suxeriu que o \"ikigai\" era un dos motivos polos que a xente de Okinawa ti\u00f1a unha vida tan longa.\nA palabra \"ikigai\" util\u00edzase tam\u00e9n para referirse \u00e1s circunstancias mentais e espirituais en que as persoas senten que as s\u00faas vidas son valiosas. Non est\u00e1 necesariamente ligada \u00e1 situaci\u00f3n econ\u00f3mica persoal ou ao estado particular da sociedade. Unha persoa pode experimentar o \"ikigai\" malia sentir que o presente sexa sombr\u00edo, mais ten un obxectivo en mente. Os comportamentos que fan sentir o \"ikigai\" non son acci\u00f3ns de obrigado cumprimento, sen\u00f3n naturais e espont\u00e1neas.\nNo artigo titulado \"Ikigai \u2014 jibun non kanosei, kaikasaseru katei\" (\u00abIkigai: o proceso de permitir que as posibilidades dun mesmo florezan\u00bb), Kobayashi Tsukasa escribe que \u00aba xente pode sentir o aut\u00e9ntico \"ikigai\" s\u00f3 cando, sobre a base da madurez persoal, da satisfacci\u00f3n de diversos desexos, do amor e da felicidade, se atopa cos demais e cun sentido do valor da vida que avanza cara \u00e1 autorrealizaci\u00f3n\u00bb."}
{"id": "578225", "revid": "1410", "url": "https://gl.wikipedia.org/wiki?curid=578225", "title": "Joaquin Jimenez", "text": "Joaquin Jimenez, nado en Saumur, Val do Loira, o 23 de outubro de 1956, \u00e9 un escultor, pintor, medallista e dese\u00f1ador de moedas, nomeado en 2020 gravador xeral de moedas de Francia.\nTraxectoria.\nJoaquin Jimenez comezou a dese\u00f1ar moedas do anterior sistema monetario do franco franc\u00e9s para a \"Monnaie de Paris\" en 1986 e foi un prol\u00edfico creador de moedas conmemorativas durante a d\u00e9cada de 1990. Coa chegada do euro, encomend\u00f3uselle a creaci\u00f3n dos dese\u00f1os para os anversos da serie circulante francesa completa, desde o c\u00e9ntimo aos dous euros, que comezou a cu\u00f1arse en 1999, as\u00ed como unha gran cantidade de moedas francesas conmemorativas co seu valor facial en euros. Unha destas creaci\u00f3ns foi o anverso da moeda de dous euros conmemorativa dos 35 anos do Programa Erasmus, que se emitiu conxuntamente en todos os Estados da Eurozona. \nJoaquin Jimenez creou ademais dese\u00f1os propios para moedas de pa\u00edses e autoridades emisoras alleas \u00e1 Eurozona, como Xibraltar, Niue ou Su\u00edza.\nEn 2020 accedeu ao prestixioso cargo de gravador xeral de moedas de Francia.\nEn 2008 foi nomeado cabaleiro da Orde das Artes e das Letras, e foi promovido a comendador desta orde en 2021."}
{"id": "578227", "revid": "65337", "url": "https://gl.wikipedia.org/wiki?curid=578227", "title": "Joaqu\u00edn Jim\u00e9nez", "text": ""}
{"id": "578229", "revid": "5863", "url": "https://gl.wikipedia.org/wiki?curid=578229", "title": "Juan Caride Grandal", "text": ""}
{"id": "578230", "revid": "5863", "url": "https://gl.wikipedia.org/wiki?curid=578230", "title": "Alejandro G\u00f3mez Cabral", "text": ""}
{"id": "578231", "revid": "5863", "url": "https://gl.wikipedia.org/wiki?curid=578231", "title": "Baltasar M\u00e1rquez Rodr\u00edguez", "text": ""}
{"id": "578233", "revid": "5863", "url": "https://gl.wikipedia.org/wiki?curid=578233", "title": "Carolyn Ruth Bertozzi", "text": ""}
{"id": "578234", "revid": "15490", "url": "https://gl.wikipedia.org/wiki?curid=578234", "title": "Jarlath Hayes", "text": "Jarlath Fabian Hayes, nado en Dubl\u00edn o 11 de setembro de 1924 e finado o 17 de maio de 2001, foi un tip\u00f3grafo e dese\u00f1ador gr\u00e1fico irland\u00e9s, co\u00f1ecido polo seu dese\u00f1o das moedas do euro de Irlanda.\nTraxectoria.\nPrimeiros anos e formaci\u00f3n.\nJarlath Hayes foi o cuarto dos seis fillos de Lilian Delahunty e o contable Richard Hayes. Cursou o seu ensino secundario na \"Synge Street Christian Brothers School\", de Dubl\u00edn.\nPublicista.\nEn 1945, Hayes iniciou a s\u00faa carreira no sector publicitario, traballando na compa\u00f1\u00eda \"O'Kennedy-Brindley &amp; O'Keeffe's Advertising\", e tam\u00e9n foi profesor de dese\u00f1o publicitario a tempo parcial no Instituto de Tecnolox\u00eda de Dubl\u00edn (DIT). En 1958 foi un dos fundadores, xunto con Talbot Kelly, do Instituto de Publicidade e Dese\u00f1o Creativo, entidade que presidiu entre 1964 e 1966. En 1963 fundou \"Group 3 Design\", xunto con dous socios dese\u00f1adores.\nArtista gr\u00e1fico e tip\u00f3grafo.\nA partir de 1970 pasou a traballar como artista gr\u00e1fico independente, e m\u00e1is tarde coa s\u00faa filla Susan. Resid\u00eda e traballaba en Stillorgan, no condado de Dubl\u00edn, e o seu traballo centrouse na tipograf\u00eda e no dese\u00f1o de libros. Entre 1973 e 1986 dedicouse ao dese\u00f1o de libros para varias compa\u00f1\u00edas editoras irlandesas, como \"Dolman Press\", \"Gill &amp; Macmillan\", \"Four Courts Press\" e \"The Lilliput Press\".\nComo tip\u00f3grafo, Jarlath Hayes traballou intensamente na procura dun tipo de letra con serifas perfectas. A s\u00faa \"Tuam Uncial\" f\u00edxose moi co\u00f1ecida polos telespectadores irlandeses porque se utilizaba nos cr\u00e9ditos da serie de televisi\u00f3n \"Glenroe\", emitida pola \"RT\u00c9 One\" durante 18 tempadas. En Irlanda, este tipo de letra tam\u00e9n \u00e9 recorrente en publicidade exterior e utilizouse nas cubertas dos discos do grupo musical irland\u00e9s Clannad. En maio de 2020 p\u00faxose a disposici\u00f3n unha versi\u00f3n dixital desta fonte dese\u00f1ada por Hayes.\nDese\u00f1ador de selos e moedas.\nO dese\u00f1o do selo postal irland\u00e9s de 1995 conmemorativo do 50\u00ba aniversario da fundaci\u00f3n das Naci\u00f3ns Unidas tam\u00e9n foi obra de Hayes. \nNo entanto, a obra que lle achegou a Hayes unha maior proxecci\u00f3n internacional foi o anverso nacional com\u00fan para toda a serie de moedas do sistema do euro cu\u00f1adas por Irlanda a partir de 2002, desde o c\u00e9ntimo ata os dous euros, baseado na representaci\u00f3n dunha Arpa celta, s\u00edmbolo do pa\u00eds. Hayes foi tam\u00e9n o autor dunha moeda de prata con valor de 10 euros emitida por Irlanda en conmemoraci\u00f3n dos Xogos Ol\u00edmpicos Especiais celebrados en Dubl\u00edn en 2003.\nVida persoal.\nJarlath Hayes estivo casado con Oonagh Hayes, con quen tivo un fillo e catro fillas.\nFinou o 17 de maio de 2001 aos 76 anos."}
{"id": "578236", "revid": "15490", "url": "https://gl.wikipedia.org/wiki?curid=578236", "title": "Jarlath Fabian Hayes", "text": ""}
{"id": "578238", "revid": "65337", "url": "https://gl.wikipedia.org/wiki?curid=578238", "title": "Hayes", "text": "O apelido Hayes pode estar referido a:"}
{"id": "578239", "revid": "54334", "url": "https://gl.wikipedia.org/wiki?curid=578239", "title": "Gon\u00e7alo Paci\u00eancia", "text": "Gon\u00e7alo Mendes Paci\u00eancia, nado no Porto o 1 de agosto de 1994, \u00e9 un futbolista portugu\u00e9s. Xoga de dienteiro e o seu equipo \u00e9 o Real Club Celta de Vigo da Primeira Divisi\u00f3n de f\u00fatbol espa\u00f1ola.\nO seu pai \u00e9 o exfutbolista Domingos Paci\u00eancia.\nTraxectoria.\nClubs.\nComezou a adestrar na canteira do FC Porto, onde debutou en 2014. Posteriormente foi cedido a varios equipos da liga portuguesa, as\u00ed coma ao Olympiacos FC de Grecia. Tam\u00e9n xogou nos equipos alem\u00e1ns FC Schalke 04 e Eintracht Fr\u00e1ncfort.\nO 6 de agosto de 2022 oficializouse a s\u00faa fichaxe polo RC Celta, cun contrato at\u00e9 xu\u00f1o de 2025.\nSelecci\u00f3n nacional.\nO 14 de novembro de 2017 debutou coa selecci\u00f3n de Portugal contra os Estados Unidos."}
{"id": "578246", "revid": "88215", "url": "https://gl.wikipedia.org/wiki?curid=578246", "title": "Copa de Portugal", "text": "A Copa de Portugal (en ) \u00e9 unha competici\u00f3n de f\u00fatbol de Portugal. Tr\u00e1tase da m\u00e1is importante competici\u00f3n portuguesa en formato de copa, as\u00ed como da segunda competici\u00f3n nacional m\u00e1is prestixiosa do pa\u00eds, por detr\u00e1s da Primeira Liga. Disp\u00fatase anualmente dende a tempada 1938/39, cando sucedeu ao Campionato de Portugal, utilizando o mesmo trofeo pero cambiando o nome e o formato da competici\u00f3n. Est\u00e1 organizada pola Federaci\u00f3n Portuguesa de F\u00fatbol.\nDisp\u00fatana todos os clubs da Primeira Liga, da Segunda Liga, da Terceira Liga, do Campionato de Portugal e alg\u00fans representantes dos Campionatos de Distrito. Os equipos filiais non poden participar. X\u00f3gase segundo o sistema de eliminaci\u00f3n directa a partido \u00fanico, a excepci\u00f3n das semifinais que se xogan a ida e volta. Desde 2015 denom\u00ednase Ta\u00e7a de Portugal Placard por motivos de patrocinio.\nA conquista do torneo d\u00e1 acceso directo \u00e1 fase de grupos da Europa League. A final x\u00f3gase no Estadio Nacional do Jamor, en Oeiras, e o trofeo \u00e9 tradicionalmente entregado polo Presidente da Rep\u00fablica Portuguesa.\nO primeiro vencedor do torneo foi o Acad\u00e9mica, mentres que o club m\u00e1is laureado \u00e9 o Benfica, con 26 t\u00edtulos.\nHistoria.\nNa tempada 1921/22 creouse o Campionato de Portugal, un torneo con formato de eliminatorias que foi a primeira competici\u00f3n oficial portuguesa a nivel nacional. Os clubs clasific\u00e1banse en competici\u00f3ns rexionais (en sistema de liga) e despois disputaban o Campionato de Portugal (en sistema de eliminatorias). O primeiro vencedor do Campionato de Portugal foi o FC Porto. Os clubs que m\u00e1is t\u00edtulos lograron nesta \u00e9poca foron o Sporting e o propio Porto, con catro trofeos cada un.\nNa tempada 1938/39 o f\u00fatbol portugu\u00e9s atravesou varias reformas e foi nese momento cando se creou a Copa de Portugal, substitu\u00edndo ao desaparecido Campionato de Portugal, pero utilizando o mesmo trofeo e o mesmo sistema de eliminatorias. O primeiro campi\u00f3n da nova competici\u00f3n foi o Acad\u00e9mica de Coimbra. O vencedor da segunda edici\u00f3n foi o Benfica, que foi o principal dominador da competici\u00f3n durante as seguintes d\u00e9cadas, sumando ata 26 t\u00edtulos.\nO Campionato de Portugal, nas s\u00faas 17 edici\u00f3ns disputadas, tivo sete ga\u00f1adores diferentes. A Copa de Portugal foi ga\u00f1ada por 13 clubs diferentes.\nFormato.\nA Copa de Portugal \u00e9 disputada anualmente por todos os clubs da Primeira Liga, da Segunda Liga, da Terceira Liga e do Campionato de Portugal, polos campi\u00f3ns e subcampi\u00f3ns dos Campionatos de Distritos, e polos campi\u00f3ns das Copas de Distrito. Os equipos filiais que participan nalg\u00fan deses campionatos non poden participar na Copa de Portugal.\nO formato actual da Copa de Portugal consta de seis eliminatorias a un s\u00f3 partido, seguidas dunhas semifinais a ida e volta, e un partido final nun campo neutral, o Estadio Nacional.\nTrofeo.\nTrofeo oficial.\nO trofeo oficial da Copa de Portugal, que data de 1922, pertence \u00e1 Federaci\u00f3n Portuguesa de F\u00fatbol. Pesa 20 kg e consiste nunha copa de prata cicelada e ricamente ornamentada ao estilo manuelino. Consta dun relevo prateado formada por carabelas e en segundo plano fragatas. Na parte superior cont\u00e9n escudos coa Cruz de Cristo e o Escudo Nacional. Na parte inferior destaca a decoraci\u00f3n con catro flor\u00f3ns. As asas do trofeo est\u00e1n trenzadas e rematadas pola esfera armilar e a Cruz de Cristo. Conectando o relevo \u00e1 base hai 4 columnas, cada unha decorada con 145 flores de lis rematadas nos extremos por medias canas. A base, feita en madeira, est\u00e1 decorada con 4 flor\u00f3ns de prata, coincidentes cos flor\u00f3ns do relevo. A base ten no medio un escudo de prata ricamente estilizado no medio e remata cun pedestal de madeira onde anualmente se colocan en placas de prata os nomes dos clubs ga\u00f1adores.\nO trofeo que antes se entregaba aos ga\u00f1adores do Campionato de Portugal (1921\u20131938) era id\u00e9ntico ao da Copa de Portugal. Na base do trofeo oficial da Copa de Portugal est\u00e1n tam\u00e9n os nomes de todos os ga\u00f1adores do Campionato de Portugal.\nR\u00e9plica.\nO ga\u00f1ador de cada edici\u00f3n recibe unha r\u00e9plica, igualmente adornada pero m\u00e1is pequena que a orixinal. A r\u00e9plica pesa 1.695 gramos e mide 58 cm de altura. \nEstadio da final.\nAs primeiras finais da Copa de Portugal disput\u00e1ronse no Est\u00e1dio do Lumiar e no Campo das Sal\u00e9sias, ambos en Lisboa. O Est\u00e1dio Nacional inaugurado en 1944 en Oeiras, preto de Lisboa, acolle tradicionalmente a final da Copa de Portugal desde 1946, con s\u00f3 seis excepci\u00f3ns.\nEn 1961, a Federaci\u00f3n Portuguesa de F\u00fatbol acordou cos clubs finalistas (FC Porto e Leix\u00f5es), e por petici\u00f3n do Porto, que a final se disputase no estadio deste club, o estadio das Antas. A pesar de xogar na casa, o club do Porto caeu derrotado por 0-2, sendo esta a \u00fanica conquista do Leix\u00f5es na Copa de Portugal. Nas tempadas 1974/75, 1975/76 e 1976/77, a Federaci\u00f3n decidiu que a final se xogase no estadio do club que tivese ga\u00f1ado a Copa a tempada anterior.\nEn 1975, a final enfrontou ao Boavista contra o Benfica, coa vitoria do primeiro por 2-1. Dita final tivo lugar por primeira e \u00fanica vez no estadio Jos\u00e9 Alvalade, xa que o Sporting ga\u00f1ara a Copa a tempada anterior. Ao ano seguinte, en 1976, a final foi disputada de novo polo Boavista ante o Vit\u00f3ria, logrando outra vez a vitoria o equipo do Porto por 2-1. O partido tivo lugar no estadio das Antas porque a Federaci\u00f3n considerou que o estadio do Bessa, sede do Boavista, era demasiado pequeno para acoller a final. En 1977, a final volveu xogarse no estadio das Antas. Outro dos motivos polos cales se cambiaron as sedes das edici\u00f3ns de 1975 a 1977 era que o Estadio Nacional de Jamor estaba considerado como un s\u00edmbolo do Estado Novo que acababa de ser derrocado.\nNa tempada 1982/83, o FC Porto pediu de novo \u00e1 Federaci\u00f3n Portuguesa disputar a final contra o Benfica no seu estadio, declarando que se negar\u00edan a xogar se esta se celebrase no Estadio Nacional. A FPF cedeu e a final de 1983 disputouse no estadio das Antas, ga\u00f1ando os encarnados por 1-0. Na tempada 2019/20, debido \u00e1 pandemia de COVID-19, a final non se celebrou no Estadio Nacional por non contar con condici\u00f3ns de seguridade suficientes. As\u00ed, a final da Copa de Portugal desa tempada disputouse por primeira vez no estadio Cidade de Coimbra, situaci\u00f3n que se repetiu na seguinte campa\u00f1a."}
{"id": "578247", "revid": "865", "url": "https://gl.wikipedia.org/wiki?curid=578247", "title": "Concello de K\u00f6ping", "text": " \nK\u00f6ping \u00e9 un concello sueco (\"kommun\") do condado de V\u00e4stmanland. A s\u00faa capital \u00e9 a cidade de K\u00f6ping. En xu\u00f1o do ano 2022 o concello ti\u00f1a unha poboaci\u00f3n de 26 150 habitantes.\nO concello limita ao norte co municipio de Skinnskatteberg, ao nord\u00e9s co de Surahammar, ao leste co de Hallstahammar, ao sur cos de Kungs\u00f6r e Arboga, e ao oeste co de Lindesberg, este \u00faltimo no condado de \u00d6rebro."}
{"id": "578248", "revid": "89787", "url": "https://gl.wikipedia.org/wiki?curid=578248", "title": "Concello de K\u00e4vlinge", "text": " \nK\u00e4vlinge \u00e9 un concello sueco (\"kommun\") do condado de Escania. A s\u00faa capital \u00e9 K\u00e4vlinge, que tam\u00e9n \u00e9 a \u00e1rea urbana m\u00e1is grande do municipio. En xu\u00f1o do ano 2022 o concello ti\u00f1a unha poboaci\u00f3n de 32 453 habitantes.\nO concello limita ao norte cos municipios de Landskrona e Sval\u00f6v, ao leste co de Esl\u00f6v, ao sueste co de Lund e ao sur co municipio de Lomma."}
{"id": "578249", "revid": "1093", "url": "https://gl.wikipedia.org/wiki?curid=578249", "title": "Diego Bar\u00e1 Louro", "text": ""}
{"id": "578251", "revid": "88215", "url": "https://gl.wikipedia.org/wiki?curid=578251", "title": "Copa de Portugal de f\u00fatbol", "text": ""}
{"id": "578252", "revid": "88215", "url": "https://gl.wikipedia.org/wiki?curid=578252", "title": "Copa de Portugal de F\u00fatbol", "text": ""}
{"id": "578253", "revid": "88215", "url": "https://gl.wikipedia.org/wiki?curid=578253", "title": "Ta\u00e7a de Portugal", "text": ""}
{"id": "578254", "revid": "865", "url": "https://gl.wikipedia.org/wiki?curid=578254", "title": "Concello de Laholm", "text": " \nLaholm \u00e9 un concello sueco (\"kommun\") do condado de Halland. A s\u00faa capital \u00e9 Laholm. En xu\u00f1o do ano 2022 o concello ti\u00f1a unha poboaci\u00f3n de 26 541 habitantes.\nO concello at\u00f3pase no sur do landskap de Halland. O r\u00edo Lagan fl\u00fae a trav\u00e9s del en direcci\u00f3n leste-oeste. Desemboca na ba\u00eda de Laholm no Kattegatt.\nLaholm limita ao norte co concello de Halmstad no condado de Halland, ao leste cos concellos de Ljungby e Markaryd no condado de Kronoberg, e ao sur cos concellos de \u00d6rkelljunga, \u00c4ngelholm e B\u00e5stad no condado de Escania."}
{"id": "578255", "revid": "89787", "url": "https://gl.wikipedia.org/wiki?curid=578255", "title": "Concello de Lax\u00e5", "text": " \nLax\u00e5 \u00e9 un concello sueco (\"kommun\") do condado de \u00d6rebro. A s\u00faa capital \u00e9 Lax\u00e5. En xu\u00f1o do ano 2022 o concello ti\u00f1a unha poboaci\u00f3n de 5 626 habitantes.\nO concello limita co municipio de Karlsborg ao sur, co de T\u00f6reboda ao suroeste e co de Gullsp\u00e5ng ao oeste, os tres no condado de V\u00e4stra G\u00f6taland. Ao norte limita co concello de Degerfors, ao nord\u00e9s cos de Lekeberg e Hallsberg, e ai sueste co de Askersund, no condado de \u00d6rebro."}
{"id": "578256", "revid": "81969", "url": "https://gl.wikipedia.org/wiki?curid=578256", "title": "SK Rapid Wien", "text": "O Sportklub Rapid Wien, co\u00f1ecido como Rapid Viena, \u00e9 un club de f\u00fatbol austr\u00edaco con sede en Viena. Fundado en 1897, \u00e9 o club m\u00e1is laureado da Bundesliga austr\u00edaca, con 32 t\u00edtulos, inclu\u00edda a edici\u00f3n inaugural na tempada 1911/12. Ademais ga\u00f1ou 14 veces a Copa de Austria e trala anexi\u00f3n de Austria pola Alema\u00f1a nazi, proclamouse vencedor do campionato alem\u00e1n de 1941. O Rapid chegou en d\u00faas ocasi\u00f3ns \u00e1 final da Recopa de Europa, en 1985 e 1996, perdendo en ambas as ocasi\u00f3ns. Disputa os seus partidos como local no estadio Gerhard Hanappi, en H\u00fctteldorf, no distrito vien\u00e9s de Penzing.\nHistoria.\nO club foi fundado en Viena en 1897 co nome de Erster Wiener Arbeiter-Fu\u00dfball-Club (\"Primeiro Club de F\u00fatbol Obreiro de Viena\"). As cores orixinais do equipo eran o vermello e o azul, que o club a\u00ednda adoita usar a mi\u00fado nos partidos como visitante. O 8 de xaneiro de 1899 recibiu o seu actual nome de Sportklub Rapid Wien, seguindo o exemplo do Rapide Berlin. En 1904 as cores do equipo foron cambiadas a verde e branco. O club ga\u00f1ou o primeiro campionato nacional de Austria na tempada 1911/12 por un s\u00f3 punto, e revalidou o t\u00edtulo na tempada seguinte.\nPer\u00edodo de entreguerras.\nO Rapid foi o club dominante do f\u00fatbol austr\u00edaco durante o per\u00edodo de entreguerras, unha \u00e9poca na que Austria era unha das principais naci\u00f3ns futbol\u00edsticas do continente europeo. Entre 1919 a 1921 ga\u00f1ou tres campionatos consecutivos. Despois da anexi\u00f3n de Austria pola Alema\u00f1a nazi en 1938, o Rapid uniuse ao sistema de f\u00fatbol alem\u00e1n, xogando na primeira divisi\u00f3n rexional Gauliga Ostmark xunto con clubs como o Wacker Wien e o Admira Vienna. En 1938, o Rapid proclamouse campi\u00f3n da Tschammerpokal, predecesora da actual DFB-Pokal, en cunha vitoria por 3-1 sobre o FSV Frankfurt, e en 1941 conquistou o campionato alem\u00e1n ao derrotar na final ao Schalke 04, o mellor club alem\u00e1n da \u00e9poca. O equipo foi capaz de remontar un 3-0 adverso na parte final do partido, con catro goles en 11 minutos, tres deles obra de Franz Binder.\nPosguerra.\nComo campi\u00f3n austr\u00edaco da tempada 1954/55, o Rapid foi o representante do pa\u00eds na edici\u00f3n inaugural da Copa de Europa. No primeiro encontro goleou por 6-1 ao PSV, cun triplete de Alfred K\u00f6rner, o que lle serviu para pasar \u00e1 segunda fase, a pesar de perder 1-0 no partido de volta. No partido de ida dos cuartos de final empatou 1-1 na casa contra o Milan, antes de caer goleado por 7-2 na volta en San Siro, quedando as\u00ed eliminado.\nA mellor actuaci\u00f3n do Rapid na Copa de Europa tivo lugar na tempada 1960/61, cando chegou \u00e1s semifinais, onde foi eliminado polo Benfica, posterior vencedor do torneo.\nO club viuse envolto nun episodio pol\u00e9mico en 1984 cando eliminou ao Celtic dos oitavos de final da Recopa de Europa. O Celtic ga\u00f1aba 4-3 no resultado global e cando quedaban 14 minutos de eliminatoria o Rapid concedeu un penalti. Mentres os xogadores do Rapid protestaban ante os \u00e1rbitros, o seu defensa Rudolf Weinhofer caeu ao chan e afirmou que fora alcanzado por unha botella lanzada dende a bancada. Con todo, as imaxes televisivas mostraron claramente que se lanzou unha botella ao terreo de xogo pero que esta non golpeou a Weinhofer. O partido rematou 4-3, pero o Rapid apelou \u00e1 UEFA para que se repetise e ambos os equipos foron multados. O recurso de repetici\u00f3n foi rexeitado inicialmente, pero o Rapid apelou por segunda vez. Nesta ocasi\u00f3n duplicouse a multa ao Rapid pero a UEFA tam\u00e9n estipulou que o partido se repetise a m\u00e1is de 160 km do estadio do Celtic. O partido disputouse o 12 de decembro de 1984 en Old Trafford, Manchester, e o Rapid ga\u00f1ou 1-0 mediante un gol de Peter Pacult.O Rapid continuou avanzando fases e acadou a final, que acabou perdendo por 3-1 ante o Everton en Rotterdam. Volveu chegar a unha final da mesma competici\u00f3n 11 anos despois, volvendo perder, esta vez por 1-0 ante o Paris Saint-Germain en Bruxelas.\nO Rapid alcanzou a fase de grupos da Liga de Campi\u00f3ns por \u00faltima vez na edici\u00f3n de 2005/06 tras vencer na previa ao F91 Dudelange de Luxemburgo por un resultado global de 9-3 e ao Lokomotiv Moscova por 2-1. Finalmente quedaron \u00faltimos do seu grupo tras perder todos os seus partidos contra o Bayern de M\u00fanic, a Juventus e o Club Brugge.\nEstadio.\nO Rapid disputa os seus encontros como local no Allianz Stadion, inaugurado en 2016. Anteriormente, dende 1977, xogou no estadio Gerhard Hanappi, situado no mesmo lugar e que levaba o nome do seu arquitecto, Gerhard Hanappi, que ademais fora xogador do club de 1950 a 1965. Durante o tempo que durou a construci\u00f3n do novo estadio, o o Rapid xogou os seus partidos como local no estadio Ernst Happel."}
{"id": "578257", "revid": "1410", "url": "https://gl.wikipedia.org/wiki?curid=578257", "title": "Franti\u0161ek Chochola", "text": "Franti\u0161ek Chochola, nado en Kol\u00edn, Bohemia Central, o 15 de abril de 1943, e finado en Hamburgo o 6 de xullo de 2022, \u00e9 un escultor, medallista, ilustrador e dese\u00f1ador de medallas de orixe checa e naturalizado alem\u00e1n.\nTraxectoria.\nChochola completou os seus estudos superiores de Escultura na Academia de Belas Artes e Escola de Artesan\u00eda de Bechyn\u011b entre 1959 e 1963.\nDespois do servizo militar traballou primeiro como operario nunha factor\u00eda e despois como escen\u00f3grafo nun teatro, antes de atopar un emprego como restaurador no Museo de Kol\u00edn. A partir de 1968 comezou a traballar por conta propia como escultor, medallista e ilustrador de libros en Praga e en Kol\u00edn. Tras o final da Primavera de Praga, emigrou a Hamburgo en 1971.\nChochola acadou a nacionalidade alem\u00e1 en 1992.\nEn Alema\u00f1a, en 1999 dese\u00f1ou a s\u00faa primeira moeda por encarga do \"Bundesbank\", e pouco despois ga\u00f1ou o concurso, xunto con Ettore Lorenzo Frapiccini, para o dese\u00f1o de todas as moedas da serie circulante do euro da Rep\u00fablica de San Marino, que se puxeron en circulaci\u00f3n en 2002. A partir dese ano encargouse tam\u00e9n do dese\u00f1o dun bo n\u00famero de moedas conmemorativas en euros emitidas por Alema\u00f1a.\nEn 2002 foi galardoado co premio de gravado Johan Veit D\u00f6ll, outorgado conxuntamente pola cidade de Suhl e a Sociedade Alem\u00e1 da Medalla de Arte.\nFranti\u0161ek Chochola finou en Hamburgo o 6 de xullo de 2002 aos 79 anos, e foi soterrado no cemiterio Ohlsdorf."}
{"id": "578260", "revid": "88215", "url": "https://gl.wikipedia.org/wiki?curid=578260", "title": "Rapid Viena", "text": ""}
{"id": "578261", "revid": "88215", "url": "https://gl.wikipedia.org/wiki?curid=578261", "title": "Rapid Wien", "text": ""}
{"id": "578262", "revid": "88215", "url": "https://gl.wikipedia.org/wiki?curid=578262", "title": "Rapid de Viena", "text": ""}
{"id": "578271", "revid": "89787", "url": "https://gl.wikipedia.org/wiki?curid=578271", "title": "Concello de Landskrona", "text": " \nLandskrona \u00e9 un concello sueco (\"kommun\") do condado de Escania. A s\u00faa capital \u00e9 Landskrona. En xu\u00f1o do ano 2022 o concello ti\u00f1a unha poboaci\u00f3n de 46 890 habitantes.\nA paisaxe do concello est\u00e1 formado por paisaxes culturais de terras de cultivo que est\u00e1n atravesadas \u200b\u200bpolos vals dos r\u00edos Bra\u00e5n e Sax\u00e5n. Estes est\u00e1n dominados por bosques caducifolios, pastos e prados. Landskrona ten unha longa tradici\u00f3n industrial. A principios da d\u00e9cada de 2020 estaba representada principalmente polas industrias de talleres, a\u00ednda que os principais empregadores eran o concello e a rexi\u00f3n.\nEntre 1975 e 1986 a tendencia de poboaci\u00f3n foi negativa e posteriormente a poboaci\u00f3n volveu medrar. "}
{"id": "578280", "revid": "47401", "url": "https://gl.wikipedia.org/wiki?curid=578280", "title": "Monarca absoluto", "text": ""}
{"id": "578281", "revid": "47401", "url": "https://gl.wikipedia.org/wiki?curid=578281", "title": "Monarca absoluta", "text": ""}
{"id": "578284", "revid": "98629", "url": "https://gl.wikipedia.org/wiki?curid=578284", "title": "Marcus Stephen", "text": "Marcus Ajemada Stephen, nado no distrito de Anetan, o 1 de outubro de 1969, foi o presidente da Rep\u00fablica de Nauru entre decembro de 2007 e novembro de 2011. Actualmente desemp\u00e9\u00f1ase como presidente do Parlamento de Nauru. \u00c9 tam\u00e9n un antigo levantador de pesas de primeiro nivel. Fillo do tam\u00e9n pol\u00edtico Lawrence Stephen, estudou na St Bedes College e na RMIT University en Victoria, Australia. Xogou inicialmente ao f\u00fatbol australiano, mais logo dedicouse ao levantamento ol\u00edmpico de pesos, co que representou a Nauru nos Xogos Ol\u00edmpicos e nos Xogos da Commonwealth entre 1990 e 2002, ga\u00f1ando sete medallas nos da Commonwealth.\nTras o seu retiro do levantamento de pesas, Stephen traballou para o Banco de Nauru antes de ser elixido parlamentario nas elecci\u00f3ns de 2003. Ocupou varias carteiras do goberno nauruano baixo a presidencia de Ren\u00e9 Harris, mais logo Stephen xurar\u00eda como presidente tras unha moci\u00f3n de censura contra o seu predecesor, Ludwig Scotty. As\u00ed, o seu termo como presidente estivo marcado por denuncias de corrupci\u00f3n e acusaci\u00f3ns de golpe de estado, as\u00ed como a declaraci\u00f3n do estado de emerxencia e unha suspensi\u00f3n do parlamente por parte de Corte Suprema de Nauru en 2008. Realiz\u00e1ronse d\u00faas elecci\u00f3ns no 2010, en abril e en xu\u00f1o, tras acusaci\u00f3ns de subornos de membros do goberno do parlamento, con outro estado de emerxencia entre as mesmas. Stephen renunciou \u00e1 presidencia de Nauru en novembro de 2011, tras m\u00e1is acusaci\u00f3ns de corrupci\u00f3n dadas pola oposici\u00f3n, sendo sucedido por Freddie Pitcher, mais volvendo despois ao Cabinet nauruano en xu\u00f1o de 2012 para o sucesor de Pitcher como presidente, Sprent Dabwido. O 27 de agosto de 2019, Stephen foi elixido presidente do Parlamento durante a s\u00faa sesi\u00f3n inaugural.\nTraxectoria deportiva.\nAo principio, xogou para o equipo local de f\u00fatbol australiano \"os Ases\", pero optou por seguir coa halterofilia como deporte. En 1989 fundouse a Federaci\u00f3n de Levantamento de Pesas do Nauru (NWF), principalmente para dar a Stephen, o \u00fanico pesista de primeiro nivel en Nauru nese momento, a oportunidade de competir internacionalmente.\nEn 1992 participou nos seus primeiros Xogos Ol\u00edmpicos, en Barcelona. Para iso tivo que solicitar a nacionalidade samoana xa que Nauru non ti\u00f1a Comit\u00e9 Ol\u00edmpico de seu neses momentos. A partir de 1993, ao fundarse o comit\u00e9, puido participar co seu pa\u00eds nas seguintes olimp\u00edadas: Xogos Ol\u00edmpicos de Atlanta 1996 e os Xogos Ol\u00edmpicos de Sidney 2000. Nos xogos de Sidney foi portador do facho ol\u00edmpico ao seu paso por Nauru.\nNos Xogos da Commonwealth de 1990 sorprendentemente ga\u00f1ou unha medalla de ouro no arranque na categor\u00eda de at\u00e9 60 kg. Nos Xogos da Commonwealth de 1998 e na categor\u00eda de at\u00e9 62 kg el recolleu tres medallas de ouro. Nos seus \u00faltimos Xogos, os de 2002 en Manchester obtivo tres medallas de prata na divisi\u00f3n at\u00e9 62 kg.\nO seu maior logro foi ser subcampi\u00f3n mundial de envi\u00f3n no evento disputado en Atenas en 1999, tam\u00e9n na categor\u00eda at\u00e9 62 kg.\nTraxectoria pol\u00edtica.\nDesde 1997 foi o Tesoureiro do Comit\u00e9 Ol\u00edmpico de Nauru. O 3 de maio de 2003 Stephen foi elixido ao Parlamento do Nauru cunha conta dun pouco m\u00e1is de 215 puntos, alcanzando a primeira colocaci\u00f3n en Ewa e o distrito electoral Anetan. Durante a presidencia de Ren\u00e9 Harri Stephen foi Ministro de Educaci\u00f3n e Ministro de Finanzas de Nauru (do 8 de agosto de 2003 ao 22 de xu\u00f1o de 2004), un posto que tivo que abandonar cando Ludwig Scotty converteuse no novo presidente. En outubro de 2004, foi reelixido parlamentario."}
{"id": "578285", "revid": "136112", "url": "https://gl.wikipedia.org/wiki?curid=578285", "title": "Premio Nacional de Poes\u00eda Joven Miguel Hern\u00e1ndez", "text": "O Premio Nacional de Poes\u00eda Joven Miguel Hern\u00e1ndez \u00e9 un dos premios literarios nacionais de Espa\u00f1a convocados polo Ministerio de Cultura.\nFoi establecido en 2010 e a s\u00faa primeira convocatoria tivo lugar en 2011. O premio ten por obxectivo favorecer os novos poetas creadores para que sexan co\u00f1ecidos e \u00aboutorgar unha primeira oportunidade para a difusi\u00f3n e o goce das s\u00faas obras\u00bb. O premio institu\u00eduse no centenario do nacemento do poeta Miguel Hern\u00e1ndez e reco\u00f1ece a obra publicada no ano anterior por un autor menor de trinta e un anos, a idade \u00e1 que aquel morreu. A s\u00faa dotaci\u00f3n econ\u00f3mica inicial, como o resto dos premios nacionais de literatura, \u00e9 de 20.000 euros.\nGalardoados.\nRelaci\u00f3n de autores e obras premiadas:"}
{"id": "578286", "revid": "89787", "url": "https://gl.wikipedia.org/wiki?curid=578286", "title": "Lekeberg", "text": " \nLekeberg \u00e9 un concello sueco (\"kommun\") do condado de \u00d6rebro. O municipio at\u00f3pase no sur do condado e limita cos concellos de Hallsberg e Lax\u00e5 ao sur, co de Degerfors ao oeste, co de Karlskoga ao noroeste, co de \u00d6rebro ao nord\u00e9s, e co de Kumla ao leste. A s\u00faa capital \u00e9 Fjugesta. En xu\u00f1o do ano 2022 o concello ti\u00f1a unha poboaci\u00f3n de 8 713 habitantes."}
{"id": "578287", "revid": "5863", "url": "https://gl.wikipedia.org/wiki?curid=578287", "title": "Selecci\u00f3n Espa\u00f1ola de Baloncesto", "text": ""}
{"id": "578288", "revid": "5863", "url": "https://gl.wikipedia.org/wiki?curid=578288", "title": "Se\u00fal 1988", "text": ""}
{"id": "578289", "revid": "5863", "url": "https://gl.wikipedia.org/wiki?curid=578289", "title": "Operaci\u00f3n cir\u00farxica", "text": ""}
{"id": "578290", "revid": "5863", "url": "https://gl.wikipedia.org/wiki?curid=578290", "title": "Paralimp\u00edada", "text": ""}
{"id": "578291", "revid": "5863", "url": "https://gl.wikipedia.org/wiki?curid=578291", "title": "Xogos Paral\u00edmpicos", "text": ""}
{"id": "578293", "revid": "98629", "url": "https://gl.wikipedia.org/wiki?curid=578293", "title": "Teira dugesii", "text": "Teira dugesii \u00e9 unha especie de lagarto da familia dos lac\u00e9rtidos, subfamilia dos lacertinos, e tribo dos Lacertini, a \u00fanica do x\u00e9nero \"Teira\".\nA especie \u00e9 end\u00e9mica do arquip\u00e9lago de Madeira, Portugal. Nas Azores este lagarto naturalizouse tras a s\u00faa introduci\u00f3n involuntaria polo comercio mar\u00edtimo entre os dous arquip\u00e9lagos. As\u00ed mesmo, tam\u00e9n hai poboaci\u00f3ns introducidas na \u00e1rea de Lisboa. \nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1838 polo naturalista, bot\u00e1nico, zo\u00f3logo e mic\u00f3logo ingl\u00e9s John Edward Gray,\nEspecie.\nA especie describ\u00edraa en 1829 o m\u00e9dico e zo\u00f3logo franc\u00e9s Henri Milne-Edwards, baixo o nome de \"Lacerta dugesii\". \nEtimolox\u00eda.\nO ep\u00edteto espec\u00edfico, \"dugesii\", \u00e9 unha homenaxe ao m\u00e9dico e naturalista franc\u00e9s Antoine Louis Dug\u00e8s.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nSubespecies.\nNa especie reco\u00f1\u00e9cenese as seguintes catro subespecies, que se diferencian principalmente na aparencia e na \u00e1rea de distribuci\u00f3n.\nH\u00e1bitat.\nOs h\u00e1bitats naturais desta especie son bosques e matogueiras temperadas, vexetaci\u00f3n arbustiva de tipo mediterr\u00e1neo, zonas rochosas, costas rochosas e areosas, terras cultivadas, pastos, plantaci\u00f3ns, xard\u00edns rurais e zonas urbanas.\nCaracter\u00edsticas.\n\"Teira dugesii\" alcanza unha lonxitude corporal, desde o foci\u00f1o at\u00e1 a fenda clocacal, duns 8 cm, tendo a cola unha lonxitude dunhas 1,7 veces a lonxitude da parte anteriormente citada. A s\u00faa coloraci\u00f3n \u00e9 vari\u00e1bel, e tende a coincidir coa cor da contorna do animal, de tons marr\u00f3ns ou grises con, ocasionalmente, un matiz verdecente. A maior\u00eda dos animais est\u00e1n finamente manchados con marcas m\u00e1is escuras. As partes inferiores son brancas ou de cor crema, \u00e1s veces con manchas escuras, e alg\u00fans machos te\u00f1en as partes inferiores alaranxadas ou vermellas e a gorxa azul, pero estas cores brillantes poden desaparecer se o animal \u00e9 perturbado.\nBiolox\u00eda.\nComportamento.\n\"Teira dugesii\" \u00e9 moi com\u00fan no arquip\u00e9lago de Madeira, onde \u00e9 un dous \u00fanicos r\u00e9ptiles presentes (o outro \u00e9 o xeco \"Tarentola bischoffi\", que s\u00f3 se atopa nas illas Salvaxes). Enc\u00f3ntrase desde as costas do mar at\u00e9 altitudes de 1 850 m. Adoita atoparse en lugares rochosos ou entre matogueiras, e pode gabear \u00e1s \u00e1rbores. Tam\u00e9n se atopa nos xard\u00edns e nas paredes dos edificios. A cola despr\u00e9ndese facilmente e o toco rexen\u00e9rase lentamente.\nDieta.\nAlimentaci\u00f3n|Alim\u00e9ntase de pequenos invertebrados como as formigas, e tam\u00e9n come algo de materia vexetal, como as bananas.\nReproduci\u00f3n.\nAs femias adultas de \"Teira dugesii\" po\u00f1en de d\u00faas a tres camnadas de ovos ao ano, e os xuven\u00eds miden uns 3 cm cando os ovos eclosionan.\nNos Azores e en Lisboa.\nExisten algunhas poboaci\u00f3ns nas illas Azores, descendentes de animais introducidos accidentalmente durante o s\u00e9culo XIX por barcos que viaxaban entre os dous arquip\u00e9lagos, sen alcanzar nunca as cifras de poboaci\u00f3n que acadan no seu territorio de orixe. \nE a\u00ednda hai unha pequena poboaci\u00f3n na zona portuaria de Lisboa, probabelmente transportada accidentalmente en barcos bananeiros, e detectada por primeira vez en 1992. Un estudo de 2001 descubriu que a poboaci\u00f3n se mant\u00edvose est\u00e1bel desde o seu descubrimento.\nTodos os esp\u00e9cimes introducidos corresponden \u00e1 subespecie \"Teira dugesii dugesii\".\nAmeazas.\nNon se co\u00f1ecen grandes ameazas para esta especie. Adoita considerarse unha especie de praga, e est\u00e1 controlada nos vi\u00f1edos xa que come uvas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais cualifica o status da especie como \"LC\" (pouco preocupante) porque, a\u00ednda que a extensi\u00f3n da \u00e1rea onde aparice \u00e9 inferior a 5 000 km, \u00e9 com\u00fan, vive en h\u00e1bitats que non est\u00e1n significativamente ameazados e a s\u00faja poboaci\u00f3n non parece estar en declive."}
{"id": "578294", "revid": "5863", "url": "https://gl.wikipedia.org/wiki?curid=578294", "title": "Pablo Beiro", "text": "Pablo Beiro Diz, nado en Vigo en 1962 e finado na mesma cidade o 28 de febreiro de 2015, foi un deportista paral\u00edmpico e pol\u00edtico galego.\nTraxectoria.\nQuedou parapl\u00e9xico despois dunha deficiente operaci\u00f3n cir\u00farxica. Rexentou un quiosco de prensa en Canido desde 1978. Traballou na ONCE.\nComezou a practicar o baloncesto en cadeira de rodas en Toledo. En 1982 cofundou e presidiu o Club Deportivo Baloncesto AMFIV (Asociaci\u00f3n de Minusv\u00e1lidos F\u00edsicos de Pontevedra). Xogou na Selecci\u00f3n de baloncesto de Espa\u00f1a paral\u00edmpica nos VIII Xogos paral\u00edmpicos de Se\u00fal 1988.\nFoi concelleiro do concello de Vigo polo Partido Popular desde 2009.\nReco\u00f1ec\u00e9rono como Vigu\u00e9s distinguido no ano 2000. Un pavill\u00f3n municipal de deportes en Bouzas leva o seu nome."}
{"id": "578295", "revid": "5863", "url": "https://gl.wikipedia.org/wiki?curid=578295", "title": "Pablo Beiro Diz", "text": ""}
{"id": "578296", "revid": "22795", "url": "https://gl.wikipedia.org/wiki?curid=578296", "title": "Teira", "text": ""}
{"id": "578298", "revid": "3576", "url": "https://gl.wikipedia.org/wiki?curid=578298", "title": "Shinova", "text": "Shinova \u00e9 unha banda de rock alternativo vasca orixinaria de Berriz (Biscaia). Desde a s\u00faa fundaci\u00f3n en 2008 publicaron seis discos: \u201cLatidos\u201d (2009), \u201cLa Ceremonia de la Confusi\u00f3n\u201d (2011), \u201cAna y el Artista Temerario\u201d (2014), \u201cVolver\u201d (2016), \"Cartas de navegaci\u00f3n\" (2018) e \"La Buena Suerte\" (2021). O nome do grupo nace dun xogo de palabras entre o fonema \u201cchi\u201d (que deriva en shi) e a palabra \u201cnova\u201d, \u00e9 dicir, \u201cnova enerx\u00eda\u201d.\nTraxectoria.\nAnder Cabello e Gabriel de la Rosa co\u00f1\u00e9c\u00e9ronse no ver\u00e1n de 2008 nuns locais de ensaio de Abadi\u00f1o. Decidiron comezar a subir canci\u00f3ns s\u00faas a internet co fin de divert\u00edrense e daren renda solta \u00e1 s\u00faa creatividade. Ao pouco tempo, vendo a repercusi\u00f3n desas composici\u00f3ns, decidiron formar unha banda para interpretaren en directo os seus temas. Nesta primeira formaci\u00f3n de Shinova estaban Eneko Urcelay (bater\u00eda), Ander Cabello (baixo), I\u00f1aki Elorza (guitarra), Javier Mart\u00edn (guitarra) e Gabriel de la Rosa (voz). \nPrimeira etapa: \u201cLatidos\u201d e \u201cLa Ceremonia de la Confusi\u00f3n\u201d.\nEn maio de 2009 Shinova publicou o seu primeiro disco, \u201cLatidos\u201d, cun son situado dentro do rock duro e mesmo metal mel\u00f3dico. Foi gravado nos Estudos Santos de Ondarroa (Biscaia), mesturado nos Estudios Cube (Madrid) e masterizado na Nave de Oseberg (Buenos Aires). Pronto comezaron as boas cr\u00edticas e o reco\u00f1ecemento de moitos medios especializados. Mariskalrock nomeou a Shinova como \u201cmellor banda debutante do ano\u201d no seu referendo anual.\nTras unha xira de ano e medio na que percorreron gran parte da Pen\u00ednsula, a banda entrou nos estudos \u201cEstoldetan\u201d de Berriz para gravar o seu segundo \u00e1lbum, \u201cLa Ceremonia de la Confusi\u00f3n\u201d (2011), cun estilo m\u00e1is duro c\u00f3 do primeiro. Neste per\u00edodo I\u00f1aki Elorza (tam\u00e9n guitarrista de Seiurte) deixou a formaci\u00f3n, e entrou no seu lugar Xabier Laria. Tras mesturar o disco nos Sandman Studios (Madrid) de Carlos Santos e masterizalo nos estudos Finnvox de Helsinqui de Mika Jussila, comezaron unha xira de presentaci\u00f3n durante todo 2011 e principios do 2012. Produc\u00edronse ent\u00f3n cambios na formaci\u00f3n; Javier Mart\u00edn desvinculouse do grupo e entrou Argi como novo guitarrista, amais de incorporarse Christian Rodr\u00edguez nos sintetizadores. Ao remate da xira decidiron parar para empezar a traballar nun novo disco. Comezou as\u00ed un proceso que desembocou no que se poder\u00eda considerar a segunda etapa de Shinova.\nSegunda etapa: \u201cAna y el Artista Temerario\u201d.\nEntre a segunda metade de 2012 e febreiro de 2014, co obxectivo de atopar unha li\u00f1a art\u00edstica que os motivase, os membros de Shinova compuxeron m\u00e1is de 70 canci\u00f3ns e seleccionaron 12 que romp\u00edan co estilo de todo o que publicaran at\u00e9 ent\u00f3n. Despois dun per\u00edodo de conversas internas, coa orientaci\u00f3n art\u00edstica como tema central, Eneko, Xabier e Christian decidiron deixar o grupo. Incorpor\u00e1ronse como guitarristas Erlantz Prieto e Daniel del Valle, e Joshua Froufe uniuse \u00e1 formaci\u00f3n como novo bater\u00eda. Con esta formaci\u00f3n publicaron en 2014 \u201cAna y el Artista Temerario\u201d co selo Maldito Records. Foi gravado e mesturado por Jos\u00e9 Caballero nos estudios Neo Music Box de Aranda de Duero e masterizado por Alex Cappa. O disco supuxo unha revoluci\u00f3n na contorna de Shinova, que recibiu con perplexidade e satisfacci\u00f3n o novo rumbo da banda. O estilo do \u00e1lbum, desta vez, aproxim\u00e1base m\u00e1is ao indie rock, mais manti\u00f1a a s\u00faa personalidade xenu\u00edna. \nEn agosto dese ano formaron parte por primeira vez do Sonorama Ribera, na carpa Future Stars. Al\u00ed comezaron unha xira que lles servir\u00eda como presentaci\u00f3n para un novo p\u00fablico que se sumou ao da anterior etapa. As salas que un tempo atr\u00e1s acoll\u00edan un p\u00fablico reducido comezaron a verse m\u00e1is cheas.\nPlaza del Trigo e \"Volver\".\nO \u00faltimo trimestre de 2015 Shinova volveu aos Neo Music Box. O novo disco, \u201cVolver\u201d, publicado por Warner en 2016, representou outra volta no seu son, con \u201cDoce Meses (El A\u00f1o del Maravilloso Desastre)\u201d como sinxelo. A gran repercusi\u00f3n desta canci\u00f3n serviu para que o grupo ga\u00f1ase moita visibilidade ante o p\u00fablico e os medios. O 13 de agosto de 2016 pecharon a prestixiosa Plaza del Trigo do Sonorama Ribera cunha actuaci\u00f3n memor\u00e1bel que para a organizaci\u00f3n do festival estivo \u201c\u00e1 altura das actuaci\u00f3ns de Vetusta Morla ou Supersubmarina na mesma praza\u201d. Ese d\u00eda marcou un punto de inflexi\u00f3n na traxectoria do grupo, que comezou a participar en festivais como o Festival Gigante de Guadalaxara ou o Interestelar de Sevilla. \nA publicaci\u00f3n de \u201cVolver\u201d o 16 de setembro de 2016 facilitou que a banda puidese realizar unha xira en mellores condici\u00f3ns t\u00e9cnicas c\u00e1s anteriores, con m\u00e1is datas e mellor escenograf\u00eda. A mesma semana da s\u00faa publicaci\u00f3n, \u201cVolver\u201d situouse nas primeiras posici\u00f3ns das listas oficiais de vendas espa\u00f1olas, o que constatou o esplendor do grupo. Ao longo de 2017, Shinova confirmou medio centenar de actuaci\u00f3ns, entre elas a celebraci\u00f3n do XX Aniversario do Sonorama Ribera, da que formaron parte xunto a bandas como Second e Luis Brea y el Miedo. Amais, confirmaron a s\u00faa presenza nunha quincena de festivais.\n\"Cartas De Navegaci\u00f3n\".\nA finais do ver\u00e1n de 2018, a banda anunciou que se atopaba traballando no que ser\u00eda o seu quinto disco de estudio. Pouco despois desvelaron que se chamar\u00eda \"Cartas De Navegaci\u00f3n\", e presentaron a portada e o primeiro sinxelo, \"El \u00c1lbum\". O disco sa\u00edu \u00e1 venda o 5 de outubro de 2018 en formato CD, vinilo branco + CD e \u00e1lbum dixital. Logrou un grande \u00e9xito de vendas e chegou a colocarse entre os primeiros postos das listas oficiais de vendas en Espa\u00f1a. \"Cartas de Navegaci\u00f3n\" foi presentado o 2 de febreiro de 2019 na Sala La Riviera de Madrid.\n\"La Buena Suerte\".\nTras anuncialo apenas dous d\u00edas antes, o 8 de abril de 2020 Shinova lanzou o videoclip dun novo tema chamado \"\u00cddolos (Los Mejores Momentos Est\u00e1n Por Llegar)\". O 19 de xu\u00f1o sa\u00edu \u00e1 luz o videoclip dun novo tema, \"Palabras\", coa colaboraci\u00f3n da cantautora Elena Iturrieta. Un terceiro videoclip doutro novo tema, \"Te debo una Canci\u00f3n\", foi lanzado o 18 de setembro e o 13 de novembro apareceu un cuarto tema novo, \"Puedes apostar por m\u00ed\", co seu videoclip oficial. A comezos de decembro desvelouse que os catro temas formar\u00edan parte do seu sexto disco de estudio, \"La Buena Suerte\", publicado o 26 de febreiro de 2021. Antes de dita data a\u00ednda se publicaron dous temas m\u00e1is, \"Solo Ruido\" e \"La Sonrisa Intacta\". "}
{"id": "578299", "revid": "25871", "url": "https://gl.wikipedia.org/wiki?curid=578299", "title": "Hunimundo", "text": "Hunimundo (395-?) foi un l\u00edder dos suevos descrito indistintamente por Xordanes como dux ou rex.\nTraxectoria.\nRebeli\u00f3n contra os hunos e independencia.\nHunimundo loitou con Ardarico contra os hunos na batalla de Nedao en 454. Posteriormente, Hunimundo fundou un pequeno reino de curta duraci\u00f3n na antiga zona de asentamento dos marcomanos e cuados.\nPrimeira guerra contra os ostrogodos.\nEn 469, Hunimundo e os seus aliados esciros loitaron contra os ostrogodos de Valamiro e Teodomiro na batalla de Bolia. Os ostrogodos ga\u00f1aron e tomaron o control do territorio dos esciros e cuados.\nBandidaxe.\nHunimundo fuxiu \u00e1s monta\u00f1as Harz, onde liderou unha pequena banda. \u00abHunimundo, acompa\u00f1ado duns cantos b\u00e1rbaros, atacou a cidade de Batavia, tal e como o santo prognosticara, e, mentres case todos os habitantes se dedicaban \u00e1 colleita, mataron a corenta homes da cidade que quedaran a garda\u00bb.\nHunimundo dirixiu un grupo de asaltos suevos que roubou raba\u00f1os de gando g\u00f3tico de Dalmacia, de cami\u00f1o \u00e1 casa, preto do lago Balaton, foron atacados durante a noite polos homes de Teodomiro. Hunimundo e outros rend\u00e9ronse e foron feitos prisioneiros. Ao parecer Teodomiro adoptou a Hunimundo como fillo e liberouno a el e aos seus homes.\nTraiz\u00f3n e segunda guerra contra os ostrogodos.\nEsquecendo o deber co seu \"pai\", Hunimundo e os seus esciros volveron \u00e1 guerra contra os godos; Valamiro atacounos e morreu ao caer do seu cabalo. Con outro rex escirio, un tal Alarico desco\u00f1ecido, uniuse aos s\u00e1rmatas e outras tribos para invadir Pannonia, onde foron derrotados por Teodomiro nunha sanguenta batalla."}
{"id": "578301", "revid": "89787", "url": "https://gl.wikipedia.org/wiki?curid=578301", "title": "Concello de Leksand", "text": " \nLeksand \u00e9 un municipio sueco (\"kommun\") do condado de Dalarna. A s\u00faa capital \u00e9 Leksand, o que o converte nun dos 42 concellos que ten como capital a unha antiga localidade municipal. O municipio at\u00f3pase a car\u00f3n do lago Siljan. A trav\u00e9s del fl\u00fae o r\u00edo \u00d6sterdal\u00e4lven que desemboca no B\u00e1ltico. En xu\u00f1o do ano 2022 o concello ti\u00f1a unha poboaci\u00f3n de 16 059 habitantes."}
{"id": "578303", "revid": "89787", "url": "https://gl.wikipedia.org/wiki?curid=578303", "title": "Concello de Lerum", "text": " \nLerum \u00e9 un municipio sueco (\"kommun\") do condado de V\u00e4stra G\u00f6taland. A s\u00faa capital \u00e9 Lerum. En xu\u00f1o do ano 2022 o concello ti\u00f1a unha poboaci\u00f3n de 43 548 habitantes.\nO concello limita ao oeste cos municipios de Gotemburgo e de Ale, ao leste cos de Alings\u00e5s e Bollebygd, e ao sur cos de H\u00e4rryda e Partille. A trav\u00e9s do municipio fl\u00fae o r\u00edo S\u00e4ve\u00e5n."}
{"id": "578304", "revid": "127505", "url": "https://gl.wikipedia.org/wiki?curid=578304", "title": "Bruno Ninaber van Eyben", "text": "Bruno Ninaber van Eyben, nado en Boxtel, Brabante do Norte, o 3 de novembro de 1950, \u00e9 un xoieiro e enxe\u00f1eiro industrial neerland\u00e9s co\u00f1ecido por ser o autor do dese\u00f1o do anverso das moedas do euro dos Pa\u00edses Baixos.\nTraxectoria.\nNinaber \u00e9 fillo do artista Antonius Cornelius (Toon) Ninaber van Eyben (1896-1977) e de Carla Hoyng (1910-1975).\nBruno Ninaber van Eyben graduouse en 1971 dos seus estudos art\u00edsticos superiores no Instituto das Artes en Maastricht, na especialidade de dese\u00f1o de xoiar\u00eda, e estableceuse como creador aut\u00f3nomo. Na d\u00e9cada de 1970 dese\u00f1ou obxectos como un reloxo de pulseira (1973), un colgante con reloxo (1976) e un sistema de alumeamento fluorescente (1977).\nEntre outros museos relevantes, algunhas das s\u00faas obras forman parte das colecci\u00f3ns do \"Rijksmuseum\" de \u00c1msterdam\",\" do MOMA de Nova York e da \"Neue Sammlung\", de M\u00fanic.\nEn 1980 Ninaber foi o artista escollido pola Real Casa da Moeda dos Pa\u00edses Baixos para o dese\u00f1o da derradeira serie de moedas con valor facial en flor\u00edns, a nome da ra\u00ed\u00f1a Beatriz, que estiveron en circulaci\u00f3n desde 1982 ata a chegada do euro en 2002. As\u00ed mesmo, foi o ga\u00f1ador do cuncurso para o dese\u00f1o dos anversos nacionais das moedas circulantes da serie do euro dos Pa\u00edses Baixos.\nBruno Ninaber van Eyben estableceu en 1971 o seu propio estudio na cidade surholandesa de Delft, co nome de \"Studio Ninaber\", e en 2009 inaugurou unha delegaci\u00f3n do \"Studio Ninaber\" en Alema\u00f1a. Ademais, en 1985 creou a consultor\u00eda internacional de dese\u00f1o \"n|p|k Industrial Design\" xunto con dous socios (Ninaber/Peters/Krouwel). \nDesde o 1 de xullo de 2003, \u00e9 profesor de Dese\u00f1o na Facultade de Enxe\u00f1ar\u00eda do Dese\u00f1o Industrial da Universidade de Tecnolox\u00eda de Delft."}
{"id": "578307", "revid": "59564", "url": "https://gl.wikipedia.org/wiki?curid=578307", "title": "Bel\u00e9n Riveiro", "text": "Belen Riveiro Rodr\u00edguez, nada en Cerdedo-Cotobade en 1983, \u00e9 unha profesora e investigadora galega.\nTraxectoria.\n\u00c9 Doutora pola Universidade de Vigo (2011). Ten realizado estad\u00edas no Institut for Applied Photogrammetry and Geoinformatics (Alema\u00f1a), na New Mexico State University (USA), en 2011 acadou praza de Lecturer no Departamento de Ence\u00f1er\u00eda Civil da Newcastle University (Reino Unido). E estad\u00edas de investigaci\u00f3n posdoutoral en Delft University of Technology (Holanda), University of Cambridge (Reino Unido) e na Universidade do Minho (Portugal).\n\u00c9 profesora da Escola de Enxe\u00f1er\u00eda Forestal da Universidade de Vigo desde 2012, titular e acreditada a catedr\u00e1tica desde 2021, no departamento de Enxe\u00f1ar\u00eda dos Materiais, Mec\u00e1nica Aplicada e Construci\u00f3n, \u00e1rea de \u00c1rea de Mec\u00e1nica de Medios Continuos e Teor\u00eda de Estruturas. \u00c9 Investigadora do Grupo de Xeotecnolox\u00edas Aplicadas do Cintecx, o Centro de investigaci\u00f3n en Tecnolox\u00edas, Enerx\u00eda e Procesos Industriais da mesma universidade. Ten traballado na aplicaci\u00f3n das xeotecnolox\u00edas \u00e1 monitorizaci\u00f3n e inspecci\u00f3n da condici\u00f3n estrutural das infraestruturas, as\u00ed como no desenvolvemento de novos m\u00e9todos de avaliaci\u00f3n estrutural mediante o uso de intelixencia artificial.\nEn 2017 a Real Academia de Ingenier\u00eda outorgoulle a Medalla Juan L\u00f3pez Pe\u00f1alver. En 2022 foi a ga\u00f1adora da primeira edici\u00f3n dos \"Premios Nacionales de Investigaci\u00f3n para J\u00f3venes\" (galard\u00f3ns convocados polo Ministerio de Ciencia e Innovaci\u00f3n para distinguir o m\u00e9rito de investigadoras e investigadores menores de 40 anos que estean desenvolvendo un labor relevante reco\u00f1ecido internacionalmente) na categor\u00eda de enxe\u00f1ar\u00eda e arquitectura, Premio Nacional Matilde Ucelay. Segundo o xurado foi reco\u00f1ecida \"pola orixinalidade e impacto das s\u00faas investigaci\u00f3ns, que radican na combinaci\u00f3n de diferentes disciplinas para dar soluci\u00f3n a retos actuais da enxe\u00f1ar\u00eda estrutural\". O financiamento do proxecto procede dunha das Bolsas Leonardo a Investigadores Novos e Creadores Culturais 2021 da Fundaci\u00f3n BBVA para desenvolver unha li\u00f1a de investigaci\u00f3n no uso da intelixencia artificial para diagn\u00f3stico estrutural e anticipaci\u00f3n de colapso de pontes en servizo.\n\u00c9 coautora de 51 artigos publicados en revistas internacionais indexadas no Journal Citation Reports (JCR). Co-autora de 7 patentes, 4 delas en explotaci\u00f3n."}
{"id": "578308", "revid": "59564", "url": "https://gl.wikipedia.org/wiki?curid=578308", "title": "Bel\u00e9n Riveiro Rodr\u00edguez", "text": ""}
{"id": "578311", "revid": "127505", "url": "https://gl.wikipedia.org/wiki?curid=578311", "title": "Alejandro Guill\u00e1n", "text": ""}
{"id": "578316", "revid": "1131", "url": "https://gl.wikipedia.org/wiki?curid=578316", "title": "Desnorte Rock", "text": "O Desnorte Rock foi un festival musical de m\u00fasica rock, metal e punk en galego, que se celebrou na estaci\u00f3n da Gudi\u00f1a en 2015 e en 2016, organizado pola asociaci\u00f3n cultural Porcoteixo."}
{"id": "578318", "revid": "98629", "url": "https://gl.wikipedia.org/wiki?curid=578318", "title": "Serie B", "text": "A Serie B, denominada Serie BKT por motivos de patrocinio, \u00e9 a segunda m\u00e1xima categor\u00eda do sistema de ligas do f\u00fatbol profesional en Italia. Organizada pola Lega Nazionale Professionisti B, sit\u00faase inmediatamente por debaixo da Serie A, e por riba da Serie C.\nHistoria.\nOs primeiros campionatos italianos de f\u00fatbol eran extremadamente elitistas e estaban formados por un reducido n\u00famero de equipos. Foi en 1904 cando o torneo se ampliou coa primeira edici\u00f3n da Segunda Categor\u00eda, unha competici\u00f3n na que participaban por unha banda as formaci\u00f3ns reservas dos clubs pertencentes \u00e1 Primeira Categor\u00eda, e por outra aqueles clubs provinciais que acababan de entrar na Federaci\u00f3n.\nPara os provinciais non abondaba con vencer aos reservas dos equipos metropolitanos ga\u00f1ando o campionato de reserva: ti\u00f1an que demostrar ante unha Comisi\u00f3n T\u00e9cnica Federal que adquiriran un nivel t\u00e9cnico de f\u00fatbol como para poder competir cos equipos titulares que disputaban a Primeira Categor\u00eda. Fac\u00edano nun partido de proba ante un equipo de Primeira Categor\u00eda ante importantes expo\u00f1entes do f\u00fatbol da \u00e9poca.\nO \"statu quo\" mudou grazas a un dirixente federal que publicou unha carta nas columnas de f\u00fatbol da \"Gazzetta dello Sport\" en febreiro de 1912. Non exist\u00eda intercambio entre a Primeira e a Segunda Categor\u00eda, que ti\u00f1a que asumir os gastos de toda unha tempada para verse anulados por s\u00f3 un partido contra os reservas dos grandes equipos. O directivo propuxo a introduci\u00f3n do mecanismo de ascenso-descenso e inmediatamente recibiu o consentimento de moitos clubs e, en consecuencia, elabor\u00e1ronse varias propostas de modificaci\u00f3n do regulamento vixente, de cara \u00e1 Asemblea Federal anual. Este mecanismo foi introducido pola Asemblea Federal do 31 de agosto de 1912, na que se aprobou o \"proxecto Valvassori-Faroppa\", que modificou a pir\u00e1mide do f\u00fatbol italiano ao transformar a Segunda Categor\u00eda no novo campionato Promozione, ademais de crear un campionato dedicado aos equipos reservas. Do mesmo xeito que antigamente se xestionara a Segunda Categor\u00eda, o campionato de Promozione foi encomendado aos Comit\u00e9s Comarcais, que a FIGC establecera en 1909.\nCon todo, non foi ata 1921 cando o Progetto Pozzo creou un aut\u00e9ntico campionato nacional de segunda categor\u00eda, mediante a creaci\u00f3n da Segunda Divisi\u00f3n. A nova lexislaci\u00f3n introducida, moi desexada pola CCI (que xa a aplicou na tempada 1921/22) e aprobada co Proxecto Pozzo, prev\u00eda a divisi\u00f3n de Italia en 2 grandes \u00e1reas xeogr\u00e1ficas xestionadas por d\u00faas ligas, Liga Norte e Liga Sur, cun corte claro no centro Italia, que levou aos equipos da Toscana a competir nos campionatos do Norte e aos das Marcas e de Umbr\u00eda no Sur. A Segunda Divisi\u00f3n, en consecuencia, foi sometida a d\u00faas normativas diferentes pola clara diferenza entre as distintas organizaci\u00f3ns e situaci\u00f3ns xeogr\u00e1ficas: no Norte organizada f\u00f3ra do \u00e1mbito rexional directamente pola Liga Norte e no Sur de novo polos Comit\u00e9s Rexionais porque as distancias e os medios de comunicaci\u00f3n non permit\u00edan a xesti\u00f3n deste campionato a nivel interrexional. S\u00f3 a partir da tempada 1925/26 a Liga Sur dos grandes clubs organizou directamente os grupos rexionais da Segunda Divisi\u00f3n.\nNo Norte, a novo competici\u00f3n arrancou na tempada 1922/23 cun total de 48 equipos divididos en seis grupos, estruturados a nivel interrexional pero a\u00ednda vagamente correspondentes \u00e1s competencias dos comit\u00e9s rexionais. Na campa\u00f1a 1924/25 o n\u00famero de equipos reduciuse a 40, divididos en catro grupos, agora xeograficamente m\u00e1is extensos. No Sur, non todos os Comit\u00e9s Comarcais foron quen de organizar de inmediato o campionato de Segunda Divisi\u00f3n, algo moi dif\u00edcil sobre todo nas rexi\u00f3ns insulares onde escaseaban os campos regulamentarios. No primeiro campionato participaron 25 equipos e na tempada seguinte chegouse aos 40. Con todo, nos seguintes anos apareceron numerosos problemas, nunha \u00e9poca especialmente convulsa a nivel pol\u00edtico. Poucos foron os clubs que conseguiron competir nos catro campionatos organizados pola Liga Sur dende 1922 ata 1926 debido aos elevados custos que supo\u00f1\u00eda.\nEn 1926 a Carta de Viareggio rebautizou a m\u00e1xima categor\u00eda como Divisi\u00f3n Nacional, escalando en consecuencia o nome das categor\u00edas inferiores. As\u00ed, a Segunda Divisi\u00f3n asumiu o nome de Primeira Divisi\u00f3n, pero non foi o \u00fanico cambio, pois os dous organismos que organizaban a torneo, a Liga Norte e a Liga Sur, un\u00edronse para converterse no Directorio de Divisi\u00f3ns Superiores. Tras isto, s\u00f3 un dos grupos quedou reservado para o f\u00fatbol do sur, que foi substitu\u00eddo en boa parte por numerosos clubs do norte.\nA reforma concibida pola Carta de Viareggio foi completada en 1928 polo novo presidente da FIGC, o fascista bolo\u00f1\u00e9s Leandro Arpinati. O influente pol\u00edtico estableceu a creaci\u00f3n no prazo dun ano dun campionato de segunda categor\u00eda radicalmente diferente: xa non ser\u00eda un torneo interrexional, sen\u00f3n un campionato cun \u00fanico grupo nacional, id\u00e9ntico ao igualmente dese\u00f1ado para a m\u00e1xima categor\u00eda. Deste xeito, en 1929 naceu a Serie B da Divisi\u00f3n Nacional. A instauraci\u00f3n do grupo \u00fanico tam\u00e9n para o campionato de segunda espertou as protestas dos clubs m\u00e1is pequenos que se queixaron dos enormes gastos de desprazamento para os partidos en todo o territorio nacional e dos menores ingresos respecto da m\u00e1xima liga. Propuxeron en balde estender a primeira edici\u00f3n da Serie B da Divisi\u00f3n Nacional a dous grupos pero a proposta non foi aceptada e a Serie B quedou cun \u00fanico grupo.\nNa primeira edici\u00f3n inscrib\u00edronse 18 equipos, un formato que permaneceu inalterado ata a 1933/34, cando se probou a divisi\u00f3n en dous grupos a nivel territorial (oeste e leste). Con todo, o experimento non sa\u00edu ben e na 1935/36 volveuse ao modelo orixinal que, salvo un intento de reduci\u00f3n entre 1936 e 1938, continuou ata a parada que provocou a segunda guerra mundial.\nTrala guerra, a colosal destruci\u00f3n b\u00e9lica unida \u00e1 pobreza xeneralizada impediron o inmediato relanzamento do torneo, que se desenvolveu de diferentes xeitos entre as d\u00faas principais zonas do pa\u00eds, o norte e o sur. Nas tempadas 1946/47 e 1947/48 disputouse a Serie B coa f\u00f3rmula de tres grupos (con subdivisi\u00f3n xeogr\u00e1fica noroeste, nordeste e centro-sur). Na 1948/49 a FIGC finalmente conseguiu recrear un s\u00f3 grupo de 22 equipos, para logo reducilo de novo a 18 na 1952/53 . Na campa\u00f1a 1958/59 decidiuse ampliar o n\u00famero de clubs a 20, establecendo un formato que, salvo nunha ocasi\u00f3n (o campionato 1967/68, con 21 equipos pola diminuci\u00f3n de 18 a 16 na Serie A) permaneceu inalterado durante os seguintes 35 anos. Foron as consecuencias do chamado Caso Catania as que alteraron a tradici\u00f3n consolidada na tempada 2003/04 e provocaron un campionato con 24 equipos, que se reduciu a 22 ao ano seguinte. Na edici\u00f3n 2018/19, por mor da non inscrici\u00f3n do , o Bari e o Cesena e a imposibilidade de repescar equipos en tan pouco tempo, o campionato de prata volveu ter un n\u00famero impar de equipos, 19. Para a tempada 2019/20 o campionato volveu contar con 20 equipos, como foi habitual entre 1968 e 2003.\nFormato.\nDo mesmo xeito que a Serie A (categor\u00eda inmediatamente superior), o grupo \u00fanico estableceuse na temapda 1929/30. O formato \u00e9 id\u00e9ntico ao da m\u00e1xima categor\u00eda: unha liga con partidos na casa e f\u00f3ra, entre os 20 equipos participantes. Out\u00f3rganse tres puntos ao ga\u00f1ador de cada partido, un punto por cada empate e ning\u00fan punto ao equipo perdedor. O regulamento prev\u00e9 tres ascensos \u00e1 m\u00e1xima categor\u00eda e catro descensos \u00e1 Serie C. Os dous primeiros clasificados ascenden automaticamente, mentres que o terceiro ascenso dec\u00eddese a trav\u00e9s dos play-off, nos que participan os equipos clasificados do 3\u00ba ao 8\u00ba posto, salvo no caso no que entre o 3\u00ba e o 4\u00ba clasificado exista unha diferenza de m\u00e1is de 14 puntos: neste caso non se disputan play-offs e, en consecuencia, o 3\u00ba clasificado ascende directamente \u00e1 Serie A. Pola contra, os equipos do posto 18\u00ba ao 20\u00ba descenden directamente. O cuarto descenso dec\u00eddese mediante un play-out que enfronta ao 16\u00ba e o 17\u00ba clasificados a non ser que haxa unha diferenza de 5 ou m\u00e1is puntos entre eles: nese caso non se disputa o play-out e o 17\u00ba clasificado descende directamente \u00e1 Serie C. A partir da tempada 2005/06, cando dous ou m\u00e1is equipos obte\u00f1en os mesmos puntos, util\u00edzanse como criterio de desempate os resultados obtidos nos enfrontamentos directos entre os clubs implicados.\nPlay-off.\nOs playoffs foron introducidos na Serie B na tempada 2004/05, para determinar o terceiro equipo ascendido \u00e1 Serie A. O formato orixinal contaba coa participaci\u00f3n de catro equipos (do 3\u00ba ao 6\u00ba clasificado) que se enfrontaban en semifinais e final (con emparellamentos a ida e volta). Se a diferenza entre o 3\u00ba e o 4\u00ba clasificado era superior a nove puntos, o terceiro clasificado ascend\u00eda directamente \u00e1 Serie A, sen\u00f3n disputar\u00edase o play-off. Na tempada 2012/13 produciuse un cambio no regulamento da final e suprimiuse a posibilidade de pr\u00f3rroga no partido de volta.\nNa tempada 2013/14 modificouse e ampliouse o formato ata un m\u00e1ximo de seis equipos (do 3\u00ba ao 8\u00ba clasificado), que \u00e1 s\u00faa vez deb\u00edan estar comprendido nun arco de 14 puntos como m\u00e1ximo, polo que o n\u00famero de clubs participantes nos play-off de ascenso pod\u00eda variar e, en consecuencia, a articulaci\u00f3n do torneo cambiar segundo o n\u00famero de equipos. O 3\u00ba segu\u00eda ascendendo directamente se ti\u00f1a unha diferenza de m\u00e1is de 9 puntos sobre o 4\u00ba.\nA partir da tempada 2017/18 o play-off disp\u00fatase sempre con seis equipos (os clasificados do 3\u00ba ao 8\u00ba lugar) sen ter en conta a marxe entre eles, pero a diferenza de puntos entre o 3\u00ba e 4\u00ba clasificado non debe ser maior de 14 puntos. O formato xa non \u00e9 variable en funci\u00f3n do n\u00famero de equipos.\nO formato actual estrut\u00farase do seguinte xeito:\nPlay-out.\nOs play-out introduc\u00edronse na tempada 2003/04 para determinar o cuarto equipo que descende \u00e1 Serie C (os tres \u00faltimos clasificados descenden directamente, e tam\u00e9n o fai o cuarto peor clasificado se a s\u00faa diferenza de puntos co 5\u00ba peor \u00e9 de m\u00e1is de 4 puntos. O play-out disp\u00fatase a ida e volta e en caso de empate descende o peor clasificado. A partir da campa\u00f1a 2015/16 estableceuse pr\u00f3rroga e quenda de penaltis s\u00f3 para o caso no que os dous equipos tivesen rematado o campionato cos mesmos puntos. Do mesmo xeito que nos play-offs, a regra do gol en campo contrario non se aplica no play-out."}
{"id": "578319", "revid": "865", "url": "https://gl.wikipedia.org/wiki?curid=578319", "title": "Concello de Lessebo", "text": " \nLessebo \u00e9 un municipio sueco (\"kommun\") do condado de Kronoberg. A s\u00faa capital \u00e9 Lessebo, pero Hovmantorp \u00e9 a \u00e1rea urbana m\u00e1is grande do municipio. A estrada nacional 25 entre Kalmar e V\u00e4xj\u00f6 atravesa Lessebo. En xu\u00f1o do ano 2022 a poboaci\u00f3n do concello era de 8 554 habitantes.\nO concello at\u00f3pase no leste do condado e limita ao sur co municipio de Tingsryd, ao oeste co de V\u00e4xsj\u00f6, e ao norte co de Uppvidinge, os tres en Kronoberg, e tam\u00e9n cos municipios de Emmaboda e Nybro ao leste, os dous no condado de Kalmar."}
{"id": "578321", "revid": "98629", "url": "https://gl.wikipedia.org/wiki?curid=578321", "title": "Selecci\u00f3n de f\u00fatbol sub-23 de Italia", "text": "A selecci\u00f3n de f\u00fatbol sub-23 de Italia foi o equipo de f\u00fatbol representativo de Italia na categor\u00eda de idade igual ou menor aos 23 anos. Xestionada pola Federaci\u00f3n Italiana de F\u00fatbol, deixou de usar dita denominaci\u00f3n tras a supresi\u00f3n, en 1977, do Campionato de Europa sub-23. A s\u00faa herdeira \u00e9 a selecci\u00f3n ol\u00edmpica, que por normativa internacional ten os mesmos criterios de idade que a antiga sub-23.\nO mellor resultado do equipo nas competici\u00f3ns da UEFA foron os cuartos de final do Campionato de Europa sub-23 de 1974. En 1997, vinte anos despois da s\u00faa desaparici\u00f3n, volveuse formar brevemente unha selecci\u00f3n sub-23 para participar nos Xogos Mediterr\u00e1neos dese ano, onde o conxunto italiano logrou a medalla de ouro tras golear por 5-1 a Turqu\u00eda na final.\nHistoria.\nO equipo xuvenil.\nA precursora da selecci\u00f3n italiana sub-23 foi a selecci\u00f3n xuvenil, que debutou o 6 de abril de 1942, en Tur\u00edn, ante Hungr\u00eda. En este partido as d\u00faas naci\u00f3ns participaron con xogadores nacidos antes de 1920, polo que \"de facto\" eran selecci\u00f3ns sub-23. Despois da segunda guerra mundial o equipo xuvenil disputou partidos con regularidade polo menos ata 1960, sempre con xogadores menores de 23 anos.\nO nacemento oficial.\nA selecci\u00f3n sub-23 italiana constitu\u00eduse oficialmente en 1967, por resoluci\u00f3n do Consello Federal da FIGC, que estableceu que, a partir da tempada 1967/68, a nova selecci\u00f3n substituir\u00eda \u00e1 Nacional B. A nova selecci\u00f3n fixo o seu debut o 20 de decembro de 1967, nun partido amigable disputado no City Ground de Nottingham contra Inglaterra sub-23, que finalmente ga\u00f1aron os ingleses por 1-0. O primeiro seleccionador foi Romolo Alzani.\nA Copa Latina.\nDespois doutro partido amigable disputado contra a selecci\u00f3n inglesa (1-1 o 25 de maio de 1968 no estadio Giuseppe Grezar de Trieste), o equipo, agora dirixido polo adestrador da selecci\u00f3n A, Ferruccio Valcareggi, xogou a Copa Latina sub-23, entre 1969 e 1970. A primeira vitoria da selecci\u00f3n sub-23, con todo, tivo lugar nun partido amigable, contra a selecci\u00f3n sub-23 de Irlanda do Norte, o 26 de marzo de 1969, en Brescia.\nO Europeo Sub-23.\nCo establecemento do Campionato de Europa sub-23 da UEFA, a selecci\u00f3n italiana sub-23 participou neste evento, con resultados variados. Na edici\u00f3n de 1972, de novo dirixida por Ferruccio Valcareggi, foi inclu\u00edda no grupo 6 con Suecia e Austria. Quedou no segundo lugar do grupo, por detr\u00e1s dos escandinavos, polo que quedou eliminada.\nNa edici\u00f3n de 1974, con Enzo Bearzot como t\u00e9cnico, a selecci\u00f3n italiana acadou os cuartos de final, sendo eliminada por Alema\u00f1a Oriental. No Europeo de 1976 non conseguiu pasar da primeira fase.\nEn outubro de 1975, o conxunto sub-23 disputou un encontro en Londres contra o Chelsea, correspondente \u00e1 \"Prince Philip Cup\", trofeo en homenaxe ao Pr\u00edncipe Felipe de Edimburgo. O partido rematou 0-0 e a copa foi entregada durante seis meses aos equipo italiano.\nA partir da tempada 1976/77, coa supresi\u00f3n do Europeo sub-23, a selecci\u00f3n italiana sub-23 pasou a chamarse \"experimental\". En febreiro de 1976 reapareceu a selecci\u00f3n B, dez anos despois do seu \u00faltimo partido, nun encontro en Essen contra Alema\u00f1a Occidental B e con Azeglio Vicini como adestrador. A denominaci\u00f3n da selecci\u00f3n, con todo, non foi un\u00edvoca, e a prensa a\u00ednda a definiu como sub-23, a pesar da presenza no equipo de xogadores veteranos, como Giacinto Facchetti.\nAs \u00faltimas aparici\u00f3ns.\nTralo renacemento da selecci\u00f3n B, a selecci\u00f3n sub-23 cesou efectivamente a s\u00faa existencia. Desde o torneo ol\u00edmpico de 1992, o regulamento establece que os equipos das selecci\u00f3ns nacionais deben estar compostos por xogadores sub-23. Por\u00e9n, a FIGC sempre contabilizou os partidos disputados pola selecci\u00f3n italiana nos Xogos Ol\u00edmpicos, as\u00ed como os de clasificaci\u00f3n e de preparaci\u00f3n para os Xogos, como partidos da selecci\u00f3n ol\u00edmpica, e non como partidos sub-23.\nPara os Xogos Mediterr\u00e1neos de 1993 os organizadores decidiron abrir o torneo \u00e1s selecci\u00f3ns sub-23, pero a FIGC tam\u00e9n considera estes partidos como disputados pola selecci\u00f3n ol\u00edmpica.\nS\u00f3 para os Xogos Mediterr\u00e1neos de 1997, disputados en Puglia, se restableceu a definici\u00f3n de selecci\u00f3n sub-23, con Marco Tardelli como seleccionador. Italia, tras vencer a Albania por 4-0 e empatar 0-0 con Iugoslavia, na fase de clasificaci\u00f3n, eliminou a Espa\u00f1a en semifinais, cun resultado de 2-0, e venceu a Turqu\u00eda na final por 5-1, ga\u00f1ando o ouro. Foi a \u00faltima aparici\u00f3n oficial da selecci\u00f3n italiana sub-23, que non volveu ser constitu\u00edda dende ent\u00f3n."}
{"id": "578322", "revid": "98629", "url": "https://gl.wikipedia.org/wiki?curid=578322", "title": "Erwin Olaf", "text": "Erwin Olaf Springveld, nado en Hilversum, na Holanda Setentrional, o 2 de xullo de 1959, \u00e9 un fot\u00f3grafo profesional dos Pa\u00edses Baixos, co\u00f1ecido polos seus dese\u00f1os dos anversos da segunda serie de moedas de euro do seu pa\u00eds.\nComo nome art\u00edstico prescinde do su apelido e utiliza unicamente os seus dous nomes de p\u00eda: Erwin Olaf. Reside e traballa en Amsterdam. \nTraxectoria.\nPrimeiros anos e formaci\u00f3n.\nErwin Olaf naceu en Hilversum en 1959, fillo de Lydia van 't Hoff e de Simon Jacobus Springveld, e a s\u00faa familia trasladouse a Hoevelaken en 1967.\nEntre 1971 e 1977 cursou o seu ensino secundario no instituto HAVO, de Amersfoort, e a continuaci\u00f3n realizou estudos superiores na Escola de Xornalismo de Utrecht, onde aprendeu da man de Dirk van der Spek os fundamentos da forograf\u00eda.\nFotograf\u00eda profesional.\nEn 1980 trasladouse a \u00c1msterdam e traballou dous anos como asistente do fot\u00f3grafo Andr\u00e9 Ruigrok. En 1982 pasou atraballar de maneira independente e o ano seguinte participou, nesa cidade, na s\u00faa primeira exposici\u00f3n colectiva, titulada \"Among Men, Among Women\". En 1983 comezou a colaborar asiduamente coas s\u00faas fotograf\u00edas en revistas internacionais do \u00e1mbito homosexual, como \"Gaykrant\" (Pa\u00edses Baixos), \"Gai-pied\" (Francia), \"The Advocate\" (EEUU), \"Gay-Times\" (Reino Unido) e \"Rosa Frieder\" (Alema\u00f1a), e tam\u00e9n publicou artigos sobre t\u00e9cnica fotogr\u00e1fica na revista \"Focus\", a m\u00e1is antiga do sector nos Pa\u00edses Baixos.\nA partir de 1983 comezou a dedicarse \u00e1 fotograf\u00eda escenificada e publicitaria. O abano dos encargos ampliouse considerablemente, desde fotograf\u00eda de moda ata cubertas de discos, e comezou a publicar unha serie semanal de retratos na revista \"The Hague\". \nA s\u00faa carreira tomou unha dimensi\u00f3n internacional logo de acadar o primeiro premio do concurso Novo Fot\u00f3grafo Europeo pola s\u00faa serie \"Chessmen\", en 1988, que expuxo posteriormente no Museo Ludwig en Colonia.\nEn 1990 entrou no eido da videoarte como creador de dous v\u00eddeos musicais para a cantante La Pat.\nO prezo m\u00e1is alto alcanzado por unha fotograf\u00eda de Erwin Olaf nunha poxa foron 27.168 euros, ofrecidos nunha poxa que tivo lugar en Nova York en outubro de 2009, pola fotograf\u00eda titulada \"Hope 5\" da serie \"Hope Portraits\" (2005).\nAdemais destas series persoais, Erwin Olaf traballa tam\u00e9n con marcas co\u00f1ecidas como Nokia ou Levi's, Diesel ou Bottega Veneta, a\u00ednda que non por iso deixou de criticar a industria da moda con series como \"Fashion Victims\", realizada en 2000, na que se amosan modelos expidas co rostro cuberto por bolsos de marcas de luxo.\nDese\u00f1o de moedas do euro.\n\u00c1 marxe da fotograf\u00eda, os dese\u00f1os de Erwin Olaf foron os escollidos pola Real Casa da Moeda dos Pa\u00edses Baixos para os anversos da serie completa de moedas do euro cu\u00f1adas a partir de 2014, logo da entronizaci\u00f3n do rei Guillerme Alexandre en abril de 2013. "}
{"id": "578323", "revid": "89787", "url": "https://gl.wikipedia.org/wiki?curid=578323", "title": "Concello de Liding\u00f6", "text": " \nLiding\u00f6 \u00e9 un municipio sueco (\"kommun\") do condado de Estocolmo. En xu\u00f1o do ano 2022 o concello ti\u00f1a unha poboaci\u00f3n de 48\u00a0420 habitantes.\nO concello est\u00e1 formado por unha das illas m\u00e1is grandes do arquip\u00e9lago interior de Estocolmo e varias illas circundantes. A principios da d\u00e9cada de 2022 unha gran parte dos postos de traballo do municipio estaban no sector servizos, \u00e1 vez que moitos dos seus habitantes traballaban na cidade de Estocolmo."}
{"id": "578337", "revid": "98629", "url": "https://gl.wikipedia.org/wiki?curid=578337", "title": "Armadi\u00f1a Rock", "text": "O Armadi\u00f1a Rock \u00e9 un festival de m\u00fasica que se ven celebrando dende o 2009 en Combarro.\nArmadi\u00f1a Rock 2009.\nCelebrouse o 27 de xu\u00f1o en Combarro.\nArmadi\u00f1a Rock 2010.\nCelebrouse o 13 de agosto en Combarro.\nArmadi\u00f1a Rock 2011.\nCelebrouse o 30 de xullo en Combarro.\nArmadi\u00f1a Rock 2012.\nCelebrouse o 24 de agosto en Combarro.\nArmadi\u00f1a Rock 2013.\nCelebrouse o 28 de xullo en Combarro.\nArmadi\u00f1a Rock 2014.\nCelebrouse o 22 de agosto en Combarro.\nArmadi\u00f1a Rock 2015.\nCelebrouse o 21 de agosto en Combarro.\nArmadi\u00f1a Rock 2016.\nCelebrouse o 25, 26 e 27 agosto en Combarro.\nArmadi\u00f1a Rock 2017.\nCelebrouse o 25, 26 e 27 de agosto en Combarro.\nArmadi\u00f1a Rock 2018.\nCelebrouse o 24, 25 e 26 de agosto en Combarro.\nArmadi\u00f1a Rock 2019.\nCelebrouse o 23, 24 e 26 de agosto en Combarro.\nArmadi\u00f1a Rock 2020.\nNon se celebrou por mor da pandemia do covid.\nArmadi\u00f1a Rock 2021.\nNon se celebrou por mor da pandemia do covid. Fix\u00e9ronse varias actividades e obradoiros infant\u00eds.\nArmadi\u00f1a Rock 2022.\nCelebrouse o 26, 27 e 28 de agosto en Combarro."}
{"id": "578338", "revid": "23204", "url": "https://gl.wikipedia.org/wiki?curid=578338", "title": "Antoine Louis Dug\u00e8s", "text": "Antoine Louis Dug\u00e8s nado en Charleville-M\u00e9zi\u00e8res (Ardenas) o 19 de decembro de 1797, e finado en Montpellier o 1 de maio de 1838, foi un m\u00e9dico especializado en obstetricia, naturalista e zo\u00f3logo franc\u00e9s.\nTraxectoria.\nAntoine Dug\u00e8s era fillo e neto de m\u00e9dicos, e sobri\u00f1o de Marie-Louise Lachapelle, de solteira Dug\u00e8s, comadroa, e neto de Marie Jonet (Mme. Dug\u00e8s), tam\u00e9n comadroa.\nAos 16 anos marchou a Par\u00eds para estudar medicina na Facultade de Medicina da Antiga Universidade de Par\u00eds. Desde o primeiro ano recibiu un dos premios da Facultade de Medicina. Despois ga\u00f1ou regularmente os distintos concursos organizados para estudantes. En 1817 foi alumno interno, e pasou a ser anatomista axudante en 1819, e efectivo en 1820. Acadou o t\u00edtulo de doutor en 1821 defendeu a tese \"Recherches sur les maladies les plus importantes et les moins connues des enfants nouveau-n\u00e9s\" (Investigaci\u00f3ns sobre as enfermidades m\u00e1is importantes e menos co\u00f1ecidas dos nenos recentemente nacidos).\nEn 1823 publicou un \"Essai physiologico-pathologique sur la nature de la fi\u00e8vre, de l'inflammation et des principales n\u00e9vroses... suivi de l'Histoire des maladies observ\u00e9es \u00e0 l'h\u00f4pital des Enfants malades pendant l'ann\u00e9e 1818\" (Ensaio fisiopatol\u00f3xico sobre a natureza da febre, a inflamaci\u00f3n e as principais neuroses... seguido da Historia das enfermidades observadas no hospital de nenos enfermos durante o ano 1818), no que trataba de reconciliar as distintas teor\u00edas contraditorias ent\u00f3n en vigor.\nEn 1825 foi recibido no concurso para profesor agregado, institu\u00eddo o ano anterior. Acadou a c\u00e1tedra obstetricia na Facultade de Medicina da Universidade de Montpellier, ent\u00f3n en plena reorganizaci\u00f3n. En 1826 publicou un \"Manual de Obstetricia\" que tivo varias reedici\u00f3ns.\nEn 1838 e 1839 publicou o \"Trait\u00e9 de physiologie compar\u00e9e de l'homme et des animaux\" (Tratado de fisiolox\u00eda comparada do home e dos animais), en dous tomos.\nAntoine Dug\u00e8s destacou tam\u00e9n no campo da historia natural. Especialmente estudou os batracios (\"Recherches sur l'ost\u00e9ologie et la myologie des batraciens \u00e0 leurs diff\u00e9rents \u00e2ges\", Par\u00eds, 1834) e os \u00e1caros (\"Recherches sur l'ordre des Acariens en g\u00e9n\u00e9ral et la famille des Trombid\u00e9es en particulier\").\nFoi o autor de varias obras orixinais, entre elas \"Sur la conformit\u00e9 organique dans l'\u00e9chelle animale\", 1832 (Sobre a conformidade org\u00e1nica na escala animal), e \"Recherches sur les Batraciens\", 1834 (Investigaci\u00f3ns sobre os Batracios), obra salientada polo Instituto de Francia. \nFoi o pai de dous zo\u00f3logos, residentes ambos os dous en M\u00e9xico: Alfredo Dug\u00e8s (1826\u20131910) e Eugenio Dug\u00e8s (1835\u20131895).\nFoi membro de numerosas sociedades cient\u00edficas, como a Academia de Medicina e a Academia de Ciencias de Par\u00eds, e a Academia de Ciencias de Berl\u00edn. \nTam\u00e9n foi nomeado Cabaleiro da Lexi\u00f3n de Honor e da Orde do M\u00e9rito.\nA teor\u00eda colonial.\nDug\u00e8s \u00e9 o autor da teor\u00eda colonial dos organismos, na que tratou de reconciliar as ideas enfrontadas de Georges Cuvier e \u00c9tienne Geoffroy Saint-Hilaire. Segundo Dug\u00e8s, todos os grupos de animais poden comprenderse, en relaci\u00f3ns dos uns cos outros, grazas a catro \"leis primitivas\": \nA partir destas catro leis, Dug\u00e8s infire unha clasificaci\u00f3n dos animais en sete grandes divisi\u00f3ns.\nHonores.\nEp\u00f3nimos.\nAntoine Louis Dug\u00e8s conmem\u00f3rase co nome cient\u00edfico dunha especie de lagarto, \"Lacerta dugesii\", hoxe reclasificada como \"Teira dugesii\".\nO x\u00e9nero de planarias de auga doce \"Dugesia\" leva o seu nome.\nAbreviatura.\nA abreviatura Dug\u00e8s empr\u00e9gase para reco\u00f1ecer a Antoine Louis Dug\u00e8s como autoridade na descrici\u00f3n e taxonom\u00eda en zoolox\u00eda."}
{"id": "578340", "revid": "54334", "url": "https://gl.wikipedia.org/wiki?curid=578340", "title": "Yvette Gastauer-Claire", "text": "Yvette Gastauer-Claire, nada en Esch-sur-Alzette, Luxemburgo, o 29 de maio de 1957, \u00e9 unha escultora, medallista e dese\u00f1adora de moedas luxemburguesa.\nGastauer-Claire reside na vila de Schifflange, no mesmo cant\u00f3n que a s\u00faa cidade natal, onde ten o seu propio estudio. \nO seu traballo m\u00e1is popular \u00e9 o anverso da serie circulante de moedas do euro do seu pa\u00eds.\nTraxectoria.\nPrimeiros anos e formaci\u00f3n.\nNada en 1957 na localidade luxemburguesa de Esch-sur-Alzette, Yvette Gastauer-Claire cursou estudos superiores art\u00edsticos na secci\u00f3n de Belas Artes da \"\u00c9cole des Arts et M\u00e9tiers\", de Luxemburgo, entre 1974 e 1979. \nSimultaneamente \u00e1 s\u00faa formaci\u00f3n regrada, a partir de 1975 foi aprendiz de Escultura no obradoiro do escultor Camille Nocher. \nEscultura.\nGastauer-Claire traballou no departamento de restauraci\u00f3n dos museos nacionais de Luxemburgo entre os anos 1980 e 1984, e tam\u00e9n realizou varios traballos de restauraci\u00f3n de monumentos do seu pa\u00eds traballando para un estudio privado de modelaxe.\nComo escultora, Gastauer-Claire participou en exposici\u00f3ns colectivas en Luxemburgo, Alema\u00f1a, Francia, B\u00e9lxica, Finlandia, Suecia, os Estados Unidos de Am\u00e9rica, os Pa\u00edses Baixos, Polonia, Israel, Portugal, Italia e Su\u00edza, e desde 1985 \u00e9 unha asidua participante nas exposici\u00f3ns de FIDEM. A s\u00faa primeira exposici\u00f3n individual tivo lugar na galer\u00eda de arte Armand Gaasch, de Dudelange, en 1995.\nAdemais da produci\u00f3n art\u00edstica, tam\u00e9n impartiu docencia de Escultura, tanto para persoas adultas como para nenos con deficiencias visuais no Instituto de Discapacitados Visuais de Luxemburgo.\nMedall\u00edstica e dese\u00f1o de moeda.\nGastauer-Claire \u00e9 tam\u00e9n unha prol\u00edfica creadora de medallas, desde finais da d\u00e9cada de 1970, moitas delas por encarga da \"Caisse d'\u00c9pargne de l'\u00c9tat\", entre elas unha serie dedicada a conmemorar o milenio da igrexa de San Miguel de Luxemburgo en 1987, e tam\u00e9n algunhas deportivas encargadas polo Ministerio de Educaci\u00f3n e Deportes.\nDo mesmo modo, Gastauer-Claire foi a artista escollida pola Casa Ducal de Luxemburgo e polo Goberno do pa\u00eds para dese\u00f1ar os anversos nacionais de todas as moedas circulantes do euro \u2014desde o c\u00e9ntimo aos dous euros\u2014, que entraron en circulaci\u00f3n en 2002. O dese\u00f1o consiste nunha imaxe de perfil do busto do Gran Duque Henrique rodeado de doce estrelas e o nome do pa\u00eds en luxemburgu\u00e9s: \"L\u00ebtzebuerg\".\nAdemais desta serie circulante, Gastauer-Claire ocupouse tam\u00e9n do dese\u00f1o dun bo n\u00famero de moedas conmemorativas de Luxemburgo, tanto da serie do euro como, na d\u00e9cada de 1990, do franco luxemburgu\u00e9s."}
{"id": "578358", "revid": "1131", "url": "https://gl.wikipedia.org/wiki?curid=578358", "title": "274301 Wikipedia", "text": "274301 Wikipedia, de nome provisional , \u00e9 un asteroide da Familia Vesta, asteroide que orbita na rexi\u00f3n interior do cinto de asteroides, de aproximadamente 1 quil\u00f3metro de di\u00e1metro.\nFoi descuberto o 25 de agosto de 2008 por astr\u00f3nomos do Observatorio Astron\u00f3mico Andrushivka no norte de Ucra\u00edna. O asteroide foi nomeado en xaneiro de 2013 na honra da Wikipedia."}
{"id": "578359", "revid": "89787", "url": "https://gl.wikipedia.org/wiki?curid=578359", "title": "Concello de Lidk\u00f6ping", "text": " \nLidk\u00f6ping \u00e9 un municipio sueco (\"kommun\") do condado de V\u00e4stra G\u00f6taland. A s\u00faa capital \u00e9 Lidk\u00f6ping. En xu\u00f1o do ano 2022 o concello ti\u00f1a unha poboaci\u00f3n de 40 562 habitantes."}
{"id": "578360", "revid": "89787", "url": "https://gl.wikipedia.org/wiki?curid=578360", "title": "Concello de Lilla Edet", "text": " \nLilla Edet \u00e9 un municipio sueco (\"kommun\") do condado de V\u00e4stra G\u00f6taland. A s\u00faa capital \u00e9 Lilla Edet. En xu\u00f1o do ano 2022 o concello ti\u00f1a unha poboaci\u00f3n de 14 513 habitantes."}
{"id": "578361", "revid": "89787", "url": "https://gl.wikipedia.org/wiki?curid=578361", "title": "Concello de Lindesberg", "text": " \nLindesberg \u00e9 un municipio sueco (\"kommun\") do condado de \u00d6rebro. A s\u00faa capital \u00e9 Lindesberg. En xu\u00f1o do ano 2022 o concello ti\u00f1a unha poboaci\u00f3n de 23 589 habitantes."}
{"id": "578362", "revid": "865", "url": "https://gl.wikipedia.org/wiki?curid=578362", "title": "Concello de Link\u00f6ping", "text": " \nLink\u00f6ping \u00e9 un concello sueco (\"kommun\") do condado de \u00d6sterg\u00f6tland. A s\u00faa capital \u00e9 Link\u00f6ping, que tam\u00e9n \u00e9 capital do condado. En xu\u00f1o do ano 2022 o concello ti\u00f1a unha poboaci\u00f3n de 165 033 habitantes.\nXeograf\u00eda.\nO concello at\u00f3pase no centro do landskap de \u00d6sterg\u00f6tland. Limita ao suroeste co concello de Boxholm, ao oeste cos de Mj\u00f6lby e Motala, ao norte co de Finsp\u00e5ng, ao leste cos de Norrk\u00f6ping, S\u00f6derk\u00f6ping e \u00c5tvidaberg, e ao sur co municipio de Kinda, todos eles no condado de \u00d6sterg\u00f6tland."}
{"id": "578366", "revid": "1131", "url": "https://gl.wikipedia.org/wiki?curid=578366", "title": "Antela F\u00fatbol Clube", "text": "O Antela F\u00fatbol Clube \u00e9 un equipo de f\u00fatbol da Comarca da Limia na Provincia de Ourense. Debe o seu nome \u00e1 Lagoa de Antela. Actualmente milita na Preferente Galicia e o seu presidente \u00e9 Pablo Losada. O seu campo \u00e9 o Estadio da Moreira, en Xinzo de Limia, con c\u00e9spede natural, capacidade para 1000 persoas e unhas dimensi\u00f3ns de 105 x 68 m.\nHistoria.\nO equipo formouse en xu\u00f1o de 1919 en Xinzo de Limia co nome de Sociedad Deportiva Antela FC. O primeiro campo de xogo estaba situado no Toural, con chan de terra, que se utilizou ata que se adaptou outro novo, en 1936, no campo da Seara. Finalmente trasladouse a actividade deportiva \u00f3 actual Estadio da Moreira."}
{"id": "578377", "revid": "5863", "url": "https://gl.wikipedia.org/wiki?curid=578377", "title": "Santiago P\u00e9rez", "text": ""}
{"id": "578379", "revid": "23204", "url": "https://gl.wikipedia.org/wiki?curid=578379", "title": "Selecci\u00f3n de f\u00fatbol sub-23 de Espa\u00f1a", "text": "A selecci\u00f3n de f\u00fatbol sub-23 de Espa\u00f1a, tam\u00e9n co\u00f1ecida como selecci\u00f3n ol\u00edmpica, \u00e9 o equipo de f\u00fatbol representativo de Espa\u00f1a na categor\u00eda de idade igual ou menor aos 23 anos. Dende 1992 \u00e9 o equipo encargado de representar a Espa\u00f1a nos Xogos Ol\u00edmpicos.\nXestionado pola Real Federaci\u00f3n Espa\u00f1ola de F\u00fatbol, \u00e9 a continuaci\u00f3n da selecci\u00f3n sub-21, que disputa en ano preol\u00edmpico o Europeo clasificatorio para as Olimp\u00edadas, obtendo praza se finaliza entre os catro primeiros postos. Ambas selecciones comparten corpo t\u00e9cnico, conformando o \u00faltimo paso das categor\u00edas inferiores da selecci\u00f3n nacional. Para os Xogos Ol\u00edmpicos, a normativa permite a inclusi\u00f3n de tres futbolistas maiores de 23 anos.\nEspa\u00f1a participou en catro Xogos Ol\u00edmpicos desde 1992, logrando o oro en Barcelona 1992 e a prata en Sydney 2000 e Toquio 2020.\nHistoria.\nA selecci\u00f3n sub-23 de Espa\u00f1a naceu en 1969, como selecci\u00f3n filial da selecci\u00f3n absoluta. Disputou o seu primeiro partido fronte a Iugoslavia na Challenge Cup de selecciones sub-23, competici\u00f3n precursora da Eurocopa sub-21.\nSete anos despois, en 1976, produciuse un cambio na denominaci\u00f3n para competici\u00f3ns da UEFA, pasando a ser a selecci\u00f3n sub-21 a encargada de participar no Europeo da categor\u00eda e convert\u00e9ndose no filial da selecci\u00f3n absoluta. Con todo, desde 1992, a categor\u00eda sub-23 pasou a ser a categor\u00eda ol\u00edmpica para o f\u00fatbol, sendo a selecci\u00f3n sub-23 a encargada de representar a Espa\u00f1a cada catro anos nos Xogos Ol\u00edmpicos.\nXogos Ol\u00edmpicos de 1992.\nO adestrador L\u00e1szl\u00f3 Kubala fixo as funci\u00f3ns de seleccionador durante os partidos amigables de preparaci\u00f3n para os Xogos Ol\u00edmpicos de 1992, os primeiros disputados por selecciones sub-23 trala nova normativa do COI. Unha vez se chegou \u00e1 concentraci\u00f3n en Cervera de Pisuerga e \u00e1 competici\u00f3n propiamente dita, o seleccionador nacional Vicente Miera colleu as rendas do equipo, con Kubala como axudante, e cun grupo que inclu\u00eda destacados xogadores como Ca\u00f1izares, Guardiola, Amavisca, Luis Enrique ou Manjar\u00edn..\nTras lograr comodamente o primeiro posto na fase de grupos, Espa\u00f1a eliminou a Italia de Cesare Maldini nos cuartos de final e a Ghana nas semifinais. Na final, disputada no Camp Nou, o equipo espa\u00f1ol derrotou a Polonia por 3-2, cun gol de Abelardo e dous de Kiko, fac\u00e9ndose as\u00ed coa primeira medalla de ouro ol\u00edmpica en f\u00fatbol da s\u00faa historia.\nXogos Ol\u00edmpicos de 1996.\nNos Xogos Ol\u00edmpicos de 1996 en Atlanta, Espa\u00f1a defend\u00eda o ouro logrado catro anos antes en Barcelona, actuando como t\u00e9cnico o seleccionador da absoluta, Javier Clemente. Durante este torneo permitiuse por primeira vez a inclusi\u00f3n de tres futbolistas maiores de 23 anos. O equipo espa\u00f1ol rematou a fase de grupos na segunda posici\u00f3n, empatado a 7 puntos coa primeira clasificada, Francia. Nos cuartos de final enfrontouse \u00e1 Arxentina, na que destacaban futbolistas como Simeone, Ariel Ortega, Claudio L\u00f3pez, Javier Zanetti ou Hern\u00e1n Crespo. O conxunto ib\u00e9rico conseguiu manter o empate sen goles na primeira parte, pero na segunda encaixou catro goles, caendo as\u00ed eliminada.\nXogos Ol\u00edmpicos de 2000.\nNos Xogos Ol\u00edmpicos de 2000 Espa\u00f1a eliminou nos cuartos de final a Italia e nas semifinais aos Estados Unidos, volvendo as\u00ed a unha final oito anos despois, cunha n\u00f3mina de xogadores entre os que estaban futuros campi\u00f3ns do mundo como Xavi, Puyol, Marchena ou Capdevila. Na final, disputada contra o Camer\u00fan no Estadio Ol\u00edmpico de Sydney, o resultado foi de empate a dous despois do tempo regulamentario e da pr\u00f3rroga. Na posterior quenda de penaltis, os cameruneses sa\u00edron vencedores, despois de non fallar ning\u00fan lanzamento.\nXogos Ol\u00edmpicos de 2012.\nTras non lograr a clasificaci\u00f3n nin para Atenas 2004 nin para Pequ\u00edn 2008, a selecci\u00f3n espa\u00f1ola reapareceu nuns Xogos Ol\u00edmpicos en Londres 2012. O combinado espa\u00f1ol, que contaba entre as s\u00faas filas con 3 xogadores que chegaban de proclamarse campi\u00f3ns da Eurocopa ese mesmo ver\u00e1n (Jordi Alba, Javi Mart\u00ednez e Juan Mata), ficou encadrada no grupo D xunto \u00e1s selecci\u00f3ns do Xap\u00f3n, Honduras e Marrocos. Con todo, non conseguiu ga\u00f1ar ning\u00fan dos tres partidos da primeira fase, dos cales s\u00f3 empatou un, quedando as\u00ed \u00faltima do grupo e eliminada. O fracaso do equipo espa\u00f1ol provocou a destituci\u00f3n do seleccionador Luis Milla, que foi substitu\u00eddo por Julen Lopetegui.\nXogos Ol\u00edmpicos de 2020.\nEspa\u00f1a non logrou clasificarse para R\u00edo 2016, volvendo a unhas Olimp\u00edadas en 2021, na edici\u00f3n adiada de Toquio 2020. Dirixido por Luis de la Fuente, o equipo espa\u00f1ol conseguiu o primeiro posto na fase de grupos e eliminou a continuaci\u00f3n a Costa de Marfil e o Xap\u00f3n. Acadou as\u00ed unha nova final, onde se enfrontou ao Brasil capitaneado por Dani Alves, no estadio Internacional de Iocoama. Matheus Cunha adiantou aos brasileiros no tempo de desconto da primeira parte e Oyarzabal empatou na segunda parte. O partido foi \u00e1 pr\u00f3rroga, decid\u00edndose a favor do Brasil grazas a un gol de Malcom."}
{"id": "578380", "revid": "5863", "url": "https://gl.wikipedia.org/wiki?curid=578380", "title": "T\u00e1mara Echegoyen Dom\u00ednguez", "text": ""}
{"id": "578381", "revid": "5863", "url": "https://gl.wikipedia.org/wiki?curid=578381", "title": "Tamara Echegoyen Dom\u00ednguez", "text": ""}
{"id": "578382", "revid": "5863", "url": "https://gl.wikipedia.org/wiki?curid=578382", "title": "Vanessa Veiga Comesa\u00f1a", "text": ""}
{"id": "578383", "revid": "88215", "url": "https://gl.wikipedia.org/wiki?curid=578383", "title": "Selecci\u00f3n de f\u00fatbol de Espa\u00f1a sub-23", "text": ""}
{"id": "578384", "revid": "89787", "url": "https://gl.wikipedia.org/wiki?curid=578384", "title": "Agust\u00edn Alejos", "text": "Agust\u00edn Alejos Alonso, nado en Vigo o 8 de novembro de 1987, \u00e9 un deportista paral\u00edmpico galego.\nTraxectoria.\nXogou na Selecci\u00f3n de baloncesto de Espa\u00f1a paral\u00edmpica nos Xogos paral\u00edmpicos de R\u00edo de Xaneiro de 2016, acadando unha medalla de prata, e tam\u00e9n nos de Toquio de 2020 (celebrados en 2021)."}
{"id": "578385", "revid": "5863", "url": "https://gl.wikipedia.org/wiki?curid=578385", "title": "Agust\u00edn Alejos Alonso", "text": ""}
{"id": "578387", "revid": "5863", "url": "https://gl.wikipedia.org/wiki?curid=578387", "title": "Azida", "text": "Azida \u00e9 o ani\u00f3n coa f\u00f3rmula N3\u2212 . \u00c9 a base conxugada do \u00e1cido hidrazoico (HN3). N3\u2212 \u00e9 un ani\u00f3n lineal isoelectr\u00f3nico con CO2 e N2O. \nPola teor\u00eda de ligaz\u00f3n de valencia, a azida p\u00f3dese describir mediante varias estruturas de resonancia, sendo unha importante N \u2212 =N + =N \u2212 . \nA azida tam\u00e9n \u00e9 un grupo funcional en qu\u00edmica org\u00e1nica, RN3. \nA aplicaci\u00f3n predominante das azidas \u00e9 como propulsor nos airbags."}
{"id": "578388", "revid": "89787", "url": "https://gl.wikipedia.org/wiki?curid=578388", "title": "Mart\u00edn de la Puente", "text": "Mart\u00edn de la Puente Riob\u00f3, nado en Vigo o 22 de xu\u00f1o de 1999, \u00e9 un tenista paral\u00edmpico galego. No \u00e1mbito nacional foi 6 veces Campi\u00f3n de Espa\u00f1a e n\u00famero 1 da clasificaci\u00f3n nacional. Participou nos Xogos Paral\u00edmpicos de R\u00edo de Xaneiro de 2016 e Toquio de 2020. Pertence ao Real Club N\u00e1utico de Vigo. \nTraxectoria.\nAos dous anos de idade foi diagnosticado con s\u00edndrome de Proteus no Hospital de la Paz, en Madrid. Con 14 anos acumulou un total de 16 operaci\u00f3ns, inclu\u00edndo a amputaci\u00f3n do p\u00e9 esquerdo.\nCon apenas 14 anos conseguiu o seu primeiro Campionato de Espa\u00f1a, e nas seguintes temporadas conseguiu tres veces consecutivas o Campionato do Mundo sub 18.\nNo ano 2016 acudiu aos Xogos Paral\u00edmpicos de R\u00edo de Xaneiro, sendo o deportista m\u00e1is mozo da s\u00faa modalidade, con tan s\u00f3 17 anos e acadando un Diploma Paral\u00edmpico. Tam\u00e9n participou nos Xogos de Toquio de 2020.\nEn 2022 posicionouse como n\u00famero 1 da clasificaci\u00f3n mundial de tenis en cadeira de rodas, na categor\u00eda de dobres, tras conseguir o seu primeiro Gran Slam, o Open dos Estados Unidos e a Copa de Mestres en categor\u00eda de dobres.\nGraduouse no ano 2023 en Administraci\u00f3n e Direcci\u00f3n de Empresas."}
{"id": "578389", "revid": "23562", "url": "https://gl.wikipedia.org/wiki?curid=578389", "title": "Jos\u00e9 Bern\u00e1rdez Boluja", "text": ""}
{"id": "578390", "revid": "5863", "url": "https://gl.wikipedia.org/wiki?curid=578390", "title": "Galegos na Vuelta a Espa\u00f1a", "text": "Os ciclistas galegos na Vuelta a Espa\u00f1a son aqueles que te\u00f1en participado nalgunha das 77 edici\u00f3ns disputadas entre 1935 e 2022. Entre eles salientan tres corredores que foron ga\u00f1adores da proba: Delio Rodr\u00edguez en 1945, Emilio Rodr\u00edguez en 1950 e \u00c1lvaro Pino en 1986. \nDelio Rodr\u00edguez Barros.\nDelio Rodr\u00edguez Barros (1916-1994) competiu en 6 edici\u00f3ns da Vuelta a Espa\u00f1a. Tr\u00e1tase do ciclista cun maior n\u00famero de vitorias de etapa na historia da proba con 39, liderou a carreira un total de 32 d\u00edas e foi o ga\u00f1ador absoluto na edici\u00f3n de 1945, na que rematou con media hora de vantaxe sobre o segundo clasificado, Juli\u00e1n Berrendero. En 1947 lideraba a carreira logo de 11 tiradas pero foi sancionado con 10 minutos e rematou terceiro. En 1945 e 1947 tam\u00e9n ga\u00f1ou a clasificaci\u00f3n por puntos.\nEmilio Rodr\u00edguez Barros.\nEmilio Rodr\u00edguez Barros (1923-1984) competiu en 7 edici\u00f3ns da Vuelta a Espa\u00f1a. Na edici\u00f3n de 1948 acadou unha vitoria de etapa e rematou na segunda posici\u00f3n da clasificaci\u00f3n xeral a nove minutos do ga\u00f1ador, Bernardo Ruiz. En 1950 acadou 5 vitorias de etapa e ga\u00f1ou a carreira cunha vantaxe de 15 minutos sobre o segundo clasificado, seu irm\u00e1n Manuel Rodr\u00edguez. Ademais de ga\u00f1ar unha Vuelta a Espa\u00f1a e acadar 6 vitorias de etapa, conquistou a clasificaci\u00f3n da monta\u00f1a en 1946, 1947 e 1950. A carreira non se celebrou nos anos 1949, 1951, 1952, 1953 e 1954, coincidindo coa mellor \u00e9poca do ciclista.\n\u00c1lvaro Pino Cou\u00f1ago.\n\u00c1lvaro Pino Cou\u00f1ago (1956-...) competiu en 9 edici\u00f3ns da Vuelta a Espa\u00f1a, rematando 6 veces entre os 10 primeiros e acadando a vitoria final na edici\u00f3n do ano 1986 por diante de Robert Millar e Sean Kelly. Ga\u00f1ou 5 etapas, nos anos 1981, 1986, 1988 e 1989, a derradeira delas nos Lagos de Covadonga, e conquistou o gran premio da monta\u00f1a na edici\u00f3n de 1988.\n&lt;br&gt;\nVicente L\u00f3pez Carril.\nVicente L\u00f3pez Carril (1942-1980) competiu en 8 edici\u00f3ns da Vuelta a Espa\u00f1a, acadando un 5\u00ba posto na edici\u00f3n de 1976 como mellor resultado, acadando ese ano unha vitoria na etapa 15 que rematou en Cangas de On\u00eds."}
{"id": "578391", "revid": "88215", "url": "https://gl.wikipedia.org/wiki?curid=578391", "title": "Selecci\u00f3n de f\u00fatbol de Espa\u00f1a de afeccionados", "text": "A selecci\u00f3n de f\u00fatbol de Espa\u00f1a de afeccionados foi unha categor\u00eda non profesional da selecci\u00f3n espa\u00f1ola de f\u00fatbol creada a mediados da d\u00e9cada de 1950 que representou a Espa\u00f1a nas primeiras edici\u00f3ns dos Xogos Mediterr\u00e1neos, na Copa da UEFA Amateur (acadando o t\u00edtulo na edici\u00f3n de 1970) e nos Xogos Ol\u00edmpicos de 1948 a 1988.\nHistoria.\nDebido ao regulamento dos Xogos Ol\u00edmpicos que desde 1948 non permit\u00eda a presenza de futbolistas profesionais, diferentes selecci\u00f3ns rexistraron no certame xogadores afeccionados. Para os Xogos Mediterr\u00e1neos de 1955, disputados en Barcelona, Espa\u00f1a presentou un equipo de afeccionados que finalmente logrou a medalla de prata. Por\u00e9n, a Federaci\u00f3n Espa\u00f1ola non se animou a crear un equipo ol\u00edmpico de f\u00fatbol ata 1963, cando intentou clasificarse para os Xogos Ol\u00edmpicos de 1964 en Toquio. O equipo estaba formado pola mesma selecci\u00f3n afeccionada que representara a Espa\u00f1a nos Xogos Mediterr\u00e1neos de 1963. A pesar de eliminar de forma contundente a Su\u00edza por un resultado global de 7-0, o equipo espa\u00f1ol non conseguiu acceder aos Xogos, ao caer derrotada diante de Hungr\u00eda de Ferenc Bene, posterior campioa ol\u00edmpica.\nPor outra banda, a UEFA decidiu promover o f\u00fatbol non profesional lanzando a Copa da UEFA Amateur para equipos non profesionais. Foi ent\u00f3n cando se po\u00f1en en marcha definitivamente os equipos afeccionados que participaron nestas competici\u00f3ns. En 1966 disputouse a primeira edici\u00f3n e a selecci\u00f3n espa\u00f1ola realizou unha primeira fase brillante, ga\u00f1ando os catro encontros. A fase final xogouna como na casa, en Palma de Mallorca, pero perdeu nas semifinais ante Escocia tras unha pr\u00f3rroga.\nA selecci\u00f3n espa\u00f1ola de afeccionados logrou a clasificaci\u00f3n para os Xogos Ol\u00edmpicos de 1968, torneo no que non participaba ning\u00fan equipo espa\u00f1ol dende \u00c1msterdam 1928. O ferrol\u00e1n Juan Fern\u00e1ndez Vilela marcou o \u00fanico gol no primeiro partido de Espa\u00f1a, contra a selecci\u00f3n brasileira. A vitoria no segundo partido ante Nixeria e o empate contra o Xap\u00f3n, permit\u00edronlle ao equipo espa\u00f1ol pasar \u00e1 seguinte rolda como primeiro de grupo, pero caeron eliminados en cuartos de final contra a selecci\u00f3n anfitrioa, M\u00e9xico.\nEn 1970, na segunda edici\u00f3n da Copa da UEFA Amateur, Espa\u00f1a ga\u00f1ou tres dos catro partidos da primeira fase, e nas semifinais logrou contra a anfitrioa Italia a maior goleada da s\u00faa historia, un 6-0. A final ante os Pa\u00edses Baixos rematou cun empate a un gol, o que provocou que ao d\u00eda seguinte se xogase un partido de desempate no que os espa\u00f1ois ga\u00f1aron 2-1. Este partido sup\u00f3n o maior \u00e9xito da historia da selecci\u00f3n espa\u00f1ola de afeccionados.\nNa seguinte edici\u00f3n, Espa\u00f1a ga\u00f1ou os catro partidos da primeira fase pero nas semifinais caeu eliminada diante da selecci\u00f3n anfitrioa, Iugoslavia. Para a derradeira derradeira Copa da UEFA Amateur, catro anos despois, Espa\u00f1a non presentou equipo. Nos Xogos Ol\u00edmpicos de 1976 e de 1980, Espa\u00f1a caeu na primeira fase, mentres que nin sequera logrou a clasificaci\u00f3n para os torneos ol\u00edmpicos de 1984 e 1988."}
{"id": "578405", "revid": "5863", "url": "https://gl.wikipedia.org/wiki?curid=578405", "title": "Marie Jonet", "text": "Marie Jonet Dug\u00e8s, nada en 1730 e finada en 1797, foi unha comadroa francesa.\nTraxectoria.\nFamilia.\nMarie Jonet Dug\u00e8s era filla dunha parteira, pero o nome da s\u00faa nai non se conservou. Co\u00f1\u00e9cese xeralmente co nome de \"Madame Dug\u00e8s\", porque o seu marido era Louis Delzescauts-Dug\u00e8s, un funcionario de sa\u00fade, quen lle transmitiu co\u00f1ecementos.\nDesde pequena, a filla foi unha compa\u00f1eira constante e axudou \u00e1 s\u00faa nai nos partos, que lle ensinou todo o que sab\u00eda sobre esta profesi\u00f3n.\nCarreira.\nJonet Dug\u00e8s foi primeiro comadroa xurada (\"sage-femme jur\u00e9e\") no Hospital de Chatelet.\nM\u00e1is tarde, en 1775, foi ascendida ao cargo de matrona xefa do H\u00f4tel-Dieu de Par\u00eds.\nDesempe\u00f1ou as s\u00faas funci\u00f3ns con tal celo, habilidade e fidelidade que, cando se xubilou, o goberno concedeulle unha pensi\u00f3n vitalicia.\nLegado.\nMarie Jonet Dug\u00e8s \u00e9 recordada como unha das matronas m\u00e1is importantes vinculadas ao H\u00f4tel-Dieu, e pola s\u00faa mellora na partar\u00eda francesa."}
{"id": "578406", "revid": "88215", "url": "https://gl.wikipedia.org/wiki?curid=578406", "title": "Selecci\u00f3n de f\u00fatbol afeccionado de Espa\u00f1a", "text": ""}
{"id": "578407", "revid": "88215", "url": "https://gl.wikipedia.org/wiki?curid=578407", "title": "Selecci\u00f3n de f\u00fatbol amateur de Espa\u00f1a", "text": ""}
{"id": "578408", "revid": "88215", "url": "https://gl.wikipedia.org/wiki?curid=578408", "title": "Selecci\u00f3n de f\u00fatbol afeccionada de Espa\u00f1a", "text": ""}
{"id": "578409", "revid": "88215", "url": "https://gl.wikipedia.org/wiki?curid=578409", "title": "Selecci\u00f3n de f\u00fatbol de afeccionados de Espa\u00f1a", "text": ""}
{"id": "578413", "revid": "89787", "url": "https://gl.wikipedia.org/wiki?curid=578413", "title": "Sendeiro", "text": "Un sendeiro \u00e9 un cami\u00f1o estreito ou unha pequena estrada sen pavimentar, empregada para ir a p\u00e9.\nHistoria.\nOs animais crearon os primeiros cami\u00f1os, que foron \"posteriormente adaptados aos humanos\". M\u00e1is adiante, os agricultores trasladaban o gando ao mercado ao longo de v\u00edas pecuarias e coa transhumancia cre\u00e1ronse cami\u00f1os. M\u00e1is recentemente, as antigas v\u00edas industriais, como as v\u00edas ferroviarias e os cami\u00f1os de sirga das canles, transform\u00e1ronse en rutas recreativas.\nMoitas rutas hist\u00f3ricas, como a Ruta da Seda, a Ruta do \u00c1mbar e a Estrada Real do Imperio Persa, exist\u00edan antes da era cristi\u00e1 e cubr\u00edan grandes distancias.\nO Post Track, unha calzada prehist\u00f3rica no val do r\u00edo Brue nos Somerset Levels, Inglaterra, \u00e9 un dos cami\u00f1os constru\u00eddos m\u00e1is antigos co\u00f1ecidos.\nA idea de seguir un cami\u00f1o ou unha pista para facer exercicio ou pracer desenvolveuse en Europa durante o s\u00e9culo XVIII e xurdiu por mor do cambio de actitude ante a paisaxe e a natureza asociada ao movemento rom\u00e1ntico. En tempos anteriores, cami\u00f1ar xeralmente indicaba pobreza e estaba asociado coa vagabundaxe. Nos s\u00e9culos anteriores realiz\u00e1banse longas cami\u00f1adas como parte das peregrinaci\u00f3ns relixiosas e esta tradici\u00f3n contin\u00faa en todo o mundo."}
{"id": "578414", "revid": "98629", "url": "https://gl.wikipedia.org/wiki?curid=578414", "title": "Languedociano", "text": "O languedociano ou lengadociano \u00e9 un dialecto occitano falado especialmente no Languedoc. Polas s\u00faas caracter\u00edsticas centrais, adoita ser proposto como base para o occitano est\u00e1ndar.\nClasificaci\u00f3n.\nO languedociano \u00e9 unha variante meridional do occitano, semellante ao provenzal. Tam\u00e9n ten algunhas semellanzas co gasc\u00f3n, a\u00ednda que non comparte moitas das diversas idiosincrasias que o separan do resto do occitano, e coa lingua catal\u00e1, que, a pesar da s\u00faa autonom\u00eda ling\u00fc\u00edstica, \u00e9 de orixe occitana, con especial proximidade co languedociano. O languedociano mesmo ten unha variedade interna, que presenta o encontro de varias categor\u00edas dialectais occitanas.\nUso.\nAs estat\u00edsticas oficiais francesas apuntan a unha cifra entre 500 e 700 mil falantes de languedociano, a\u00ednda que a cifra \u00e9 dif\u00edcil de determinar pola falta de informaci\u00f3n censual e os l\u00edmites pouco claros entre os distintos dialectos. A UNESCO estima que o n\u00famero de falantes \u00e9 de 500.000 persoas, e clasifica a lingua como en grave perigo."}
{"id": "578415", "revid": "47401", "url": "https://gl.wikipedia.org/wiki?curid=578415", "title": "Senda", "text": ""}
{"id": "578416", "revid": "88215", "url": "https://gl.wikipedia.org/wiki?curid=578416", "title": "Selecci\u00f3n de f\u00fatbol de Galicia de afeccionados", "text": "A selecci\u00f3n de f\u00fatbol de Galicia de afeccionados \u00e9 o equipo representativo de Galicia nas competici\u00f3ns de f\u00fatbol amador. Participou en d\u00faas edici\u00f3ns da Copa das Rexi\u00f3ns da UEFA e ga\u00f1ou a edici\u00f3n de 2023.\nHistoria.\nA selecci\u00f3n galega de afeccionados naceu en 1965, xunto a outras selecci\u00f3ns rexionais de afeccionados de Espa\u00f1a, co prop\u00f3sito de promover o f\u00fatbol non profesional e con vistas \u00e1 participaci\u00f3n na nova Copa da UEFA Amateur, que celebrar\u00eda a s\u00faa primeira edici\u00f3n en 1967. A primeira convocatoria constou de 20 futbolistas, entre eles Ram\u00f3n B\u00faa, Luis Garc\u00eda Mosquera, Quique Costas, Machicha ou Lito.\nRealizou a s\u00faa estrea o 18 de setembro de 1965 contra Asturias no Molin\u00f3n, caendo por 5-1. Con todo, o gran pulo do equipo chegou trala creaci\u00f3n por parte da UEFA da Copa das Rexi\u00f3ns en 1999. Dende ent\u00f3n a selecci\u00f3n \"amateur\" galega participa cada dous anos na fase nacional do torneo, cuxo campi\u00f3n disputa a fase final contra outras rexi\u00f3ns europeas. En 2010, con Carlos Ballesta como seleccionador, Galicia proclamouse campioa do torneo nacional, despois de vencer a Andaluc\u00eda na final de Portonovo, accedendo as\u00ed \u00e1 Copa das Rexi\u00f3ns propiamente dita, celebrada en Malta en 2011. Encadrada no grupo 1, xunto con W\u00fcrttemberg, Fti\u00f3tide e a selecci\u00f3n anfitrioa, ga\u00f1ou por 3-1 ao equipo grego, empatou cos alem\u00e1ns e goleou por 6-0 a Malta. A pesar de ter os mesmos puntos que o W\u00fcrttemberg, non conseguiu o pase \u00e1 seguinte rolda, pois s\u00f3 o fac\u00eda o primeiro de cada grupo e a diferenza de goles favoreceu ao equipo alem\u00e1n, despois de que lle marcase 14 goles \u00e1 selecci\u00f3n de Fti\u00f3tide no \u00faltimo partido.\nEn marzo de 2020 a selecci\u00f3n galega ga\u00f1ou o seu segundo campionato nacional, derrotando na final a Andaluc\u00eda, e conseguiu as\u00ed o seu segundo pase \u00e1 fase europea do torneo. Esta foi adiada por mor da pandemia de COVID-19 e deu inicio en 2022. O equipo de Iv\u00e1n Cancela derrotou no primeiro encontro na Lomba a Liubliana (3-0) e no segundo a Xenebra. No terceiro e decisivo encontro, contra Pest, adiantouse no marcador cun gol de Adri Otero, e a\u00ednda que os h\u00fangaros empataron nos instantes finais do tempo de desconto, Galicia logrou o primeiro posto do Grupo 7 e a clasificaci\u00f3n para a fase final de 2023."}
{"id": "578417", "revid": "1888", "url": "https://gl.wikipedia.org/wiki?curid=578417", "title": "Victoriano L\u00f3pez Garc\u00eda", "text": "Victoriano L\u00f3pez Garc\u00eda, nado en Mondo\u00f1edo o 22 de marzo de 1910 e finado en Madrid o 31 de agosto de 1995, foi un enxe\u00f1eiro e profesor galego, o primeiro director do Instituto de Investigaci\u00f3ns e Experiencias Cinematogr\u00e1ficas (IIEC).\nTraxectoria.\nNeto do dono do Cine Galicia de Mondo\u00f1edo. Estudou o bacharelato en Vigo e Enxe\u00f1er\u00eda Industrial en Bilbao. Afeccionado ao cine e con estudos t\u00e9cnicos sobre a materia, promoveu a Escola Especial de Enxe\u00f1eiros Industriais de Madrid, da que foi catedr\u00e1tico, facendo deste centro punto de referencia para a ensinanza e o estudo cinematogr\u00e1fico. Foi xefe da Subcomisi\u00f3n Reguladora do Cine e co apoio da pe\u00f1a de amigos do bar \u201cLa Elipa\u201d, de Madrid, crearon o Instituto de Investigaci\u00f3ns e Experiencias Cinematogr\u00e1ficas en 1947, do que Victoriano foi o primeiro director. Colaborou en \"Primer Plano\", \"Radiocinema\", \"Espect\u00e1culo\" e \"Revista Internacional de Cine\" e fundou, con Manuel Cerezales, e dirixiu a revista \"Cine Experimental\" (1944-1945). Foi xefe da Secci\u00f3n de Industria do Servizo de Ordenaci\u00f3n Econ\u00f3mica da Cinematograf\u00eda, xefe da Secci\u00f3n de Cr\u00e9ditos do Instituto Nacional da Cinematograf\u00eda, secretario T\u00e9cnico do mesmo Instituto, Xefe da Secci\u00f3n de Mercados Cinematogr\u00e1ficos, delegado do Ministerio de Industria no Sindicato Nacional do Espect\u00e1culo, xefe do Negociado de Distribuci\u00f3n da Subdirecci\u00f3n Xeral de Cinematograf\u00eda do Ministerio de Informaci\u00f3n e Turismo; representou a Espa\u00f1a en varios congresos internacionais. Finou en Madrid o 31 de agosto de 1995.\nVida persoal.\nCasou con Emilia Mu\u00f1oz e foi pai de Luis Alberto, Miguel \u00c1ngel e Mar\u00eda Esther L\u00f3pez Mu\u00f1oz."}
{"id": "578420", "revid": "1131", "url": "https://gl.wikipedia.org/wiki?curid=578420", "title": "Universidade de Montpellier", "text": "A Universidad de Montpellier \u00e9 unha das m\u00e1is antigas de Francia. Forma parte do Grupo Coimbra, e conta con 1900 profesores, 41\u00a0000 estudantes, e 1700 estudantes de doutoramento.\nHistoria.\nA Universidade de Montpellier foi fundada en 1220 polo cardeal Conrado de Urach, e confirmada polo papa Nicolao IV nunha bula en 1289, na que reun\u00eda todas as escolas centenarias da cidade nunha universidade. \nA cidade de Montpellier foi un dos principais centros do saber da Idade Media en Francia.\nA Universidade foi suprimida durante a Revoluci\u00f3n francesa en 1793 e restablecida en 1896.\nEn 1968 a cidade ti\u00f1a diversas escolas polit\u00e9cnicas superiores, p\u00fablicas e privadas, e a Universidade dividiuse en tres:\nPor\u00e9n, desde 2009 estud\u00e1base un proxecto para unificar todos os campus nunha grande Universidade. E en 2015 recreouse a Universidade de Montpellier, fusionando as Universidades de Montpellier I e II, quedando f\u00f3ra a Universidade Paul-Val\u00e9ry. "}
{"id": "578423", "revid": "5863", "url": "https://gl.wikipedia.org/wiki?curid=578423", "title": "H\u00f4tel-Dieu de Par\u00eds", "text": "O H\u00f4tel-Dieu de Par\u00eds \u00e9 o hospital m\u00e1is antigo da cidade de Par\u00eds.\nEst\u00e1 asociado coa Facultade de Medicina Par\u00eds-Descartes.\nEst\u00e1 situado na beira esquerda da \u00cele de la Cit\u00e9, cerca da Catedral de Notre-Dame de Par\u00eds. \nO nome \"H\u00f4tel-Dieu\" significa Casa de Deus e empr\u00e9gase en Francia para designar ao hospital principal dunha cidade.\nHistoria.\nO hospital foi fundado polo bispo Landerico de Par\u00eds o 26 de xu\u00f1o do 651, e ao longo da s\u00faa existencia traballaron nel numerosos m\u00e9dicos e cirurxi\u00e1ns que pasaron \u00e1 historia da medicina, entre eles:"}
{"id": "578426", "revid": "45576", "url": "https://gl.wikipedia.org/wiki?curid=578426", "title": "Circu\u00edto urbano de Las Vegas", "text": "O circu\u00edto urbano de Las Vegas \u00e9 un circu\u00edto urbano planificado para a F\u00f3rmula 1 en Las Vegas.\nDesde a tempada de , o Gran Premio de Las Vegas disp\u00fatase nun circu\u00edto urbano, con forma de porco invertido, ten 6\u00b4201 quil\u00f3metros de lonxitude e 17 curvas. \u00c9 m\u00e1is ou menos o mesmo lugar que o circu\u00edto urbano utilizado nos anos 80. O Gran Premio realizarase en sentido antihorario e comezar\u00e1 nun antigo aparcadoiro onde se construir\u00e1 unha parte permanente do circu\u00edto. A primeira curva \u00e9 unha curva de forquita despois da cal o circu\u00edto xira \u00e1 esquerda e despois cun r\u00e1pido xiro \u00e1 dereita ata a parte da r\u00faa do circu\u00edto. Despois de 800 m por Koval Lane hai un xiro lento de 90 graos \u00e1 dereita seguido dun longo xiro suave \u00e1 esquerda ao redor do estadio MSG Sphere. Sands Avenue ten dous xiros r\u00e1pidos seguidos por un xiro lento \u00e1 esquerda cara a Las Vegas Boulevard, m\u00e1is co\u00f1ecida como Las Vegas Strip. Tr\u00e1tase dun longo tramo de 1.9 km (inclu\u00edndo unha lixeira curva \u00e1 esquerda) no que se pode circular a todo gas. Despois dunhas curvas lentas e cerradas ata Harmon Avenue, unha recta de 800 m seguida dun xiro r\u00e1pido \u00e1 esquerda volve \u00e1 parte permanente do circu\u00edto."}
{"id": "578427", "revid": "5863", "url": "https://gl.wikipedia.org/wiki?curid=578427", "title": "Mart\u00edn de la Puente Riob\u00f3", "text": ""}
{"id": "578429", "revid": "54334", "url": "https://gl.wikipedia.org/wiki?curid=578429", "title": "Bego\u00f1a Castellanos Garc\u00eda", "text": "Bego\u00f1a Castellanos Garc\u00eda, nada en 1967, \u00e9 unha dese\u00f1adora de moedas espa\u00f1ola.\nTraxectoria.\nBego\u00f1a Castellanos Garc\u00eda, gravadora da Real Casa da Moeda - F\u00e1brica Nacional de Moeda e Timbre (RCM-FNMT), de Madrid, igual que o seu marido, Luis Jos\u00e9 D\u00edaz Salas, \u00e9 a autora de m\u00e1is de medio cento de moedas, tanto circulantes como conmemorativas, dos sistemas da peseta e do euro.\nEn 1993 dese\u00f1ou a s\u00faa primeira moeda, a de 10 pesetas co busto de Joan Mir\u00f3, e durante a d\u00e9cada de 1990 creou varias das moedas m\u00e1is populares de curso legal en Espa\u00f1a co seu valor en pesetas.\nCoa Chegada do euro, o seu dese\u00f1o co busto de Miguel de Cervantes foi o escollido para os anversos da serie divisionaria de moedas de 10, de 20 e de 50 c\u00e9ntimos de euro. De igual xeito, foi a creadora de varias moedas circulantes conmemorativas de dous euros e doutras cu\u00f1axes da RCM-FNMT destinadas especificamente ao coleccionismo e ao investimento.\nEn 2004 ocupouse tam\u00e9n do dese\u00f1o de tres moedas conmemorativas uruguaias dedicadas ao centenario da UEFA e ao Campionato Mundial de F\u00fatbol de Alema\u00f1a en 2006, cu\u00f1adas na ceca p\u00fablica espa\u00f1ola. "}
{"id": "578432", "revid": "23204", "url": "https://gl.wikipedia.org/wiki?curid=578432", "title": "Gran Premio dos Estados Unidos de 2022", "text": "O Gran Premio dos Estados Unidos de 2022 (oficialmente Formula 1 Aramco United States Grand Prix 2022) foi unha carreira de F\u00f3rmula 1, que se celebrou no Circu\u00edto das Am\u00e9ricas no Condado de Travis preto de Austin, Texas o 23 de outubro de 2022. A carreira, celebrouse sobre cincuenta e seis voltas, foi a d\u00e9cimo novena proba da tempada de F\u00f3rmula Un de , e marcou a cuadrax\u00e9sima terceira vez que o Gran Premio dos Estados Unidos disputouse como unha proba do Campionato do Mundo desde o seu inicio en , e a d\u00e9cima vez que o evento foi organizado neste circu\u00edto.\nAntecedentes.\nAntes deste evento, a FIA anunciou que abandonar\u00eda a rotaci\u00f3n do cargo de director de carreira entre Niels Wittich e Edoardo Freitas, sendo o primeiro nomeado o \u00fanico director de carreira para esta carreira e as outras tres roldas restantes do campionato deste ano debido \u00e1 impopularidade do sistema de rotaci\u00f3n entre pilotos e equipos e cr\u00edticas dirixidas a Freitas pola s\u00faa toma de decisi\u00f3ns na rolda anterior, o Gran Premio do Xap\u00f3n.\nCarreira.\nPosici\u00f3ns logo da carreira.\nClasificaci\u00f3n do campionato de construtores"}
{"id": "578433", "revid": "89787", "url": "https://gl.wikipedia.org/wiki?curid=578433", "title": "Banda Municipal de M\u00fasica de Santiago de Compostela", "text": "A Banda Municipal de M\u00fasica de Santiago de Compostela (BMSC) \u00e9 unha banda de m\u00fasica do Concello de Santiago de Compostela. Fundada en 1848, tr\u00e1tase dunha das bandas de m\u00fasica m\u00e1is antigas de Galiza. O seu director \u00e9 David Fiuza.\nTraxectoria.\nA Banda Municipal de M\u00fasica de Santiago de Compostela naceu como unha agrupaci\u00f3n de m\u00fasicos afeccionados en 1848 como Banda del Hospicio, xa que estaba integrada principalmente por instrumentistas que pertenc\u00edan \u00e1 Casa Hospicio. Esta banda herdou instrumentos e uniformes da desaparecida Banda de la Milicia Nacional.\nEn 1876 a agrupaci\u00f3n comeza a profesionalizarse da man do Concello, que regulou as condici\u00f3ns de acceso dos m\u00fasicos que a integraban.\nEntre 1959 e 1964 a banda tivo que disolverse a causa da mala situaci\u00f3n econ\u00f3mica que viv\u00eda daquela o Concello de Santiago.\nEn 2018 a banda celebrou o seu 170 aniversario con diversos actos na Cidade da Cultura de Galicia nos que, amais da presenza da m\u00fasica, falouse da situaci\u00f3n da instituci\u00f3n no momento, as mudanzas que precisa, entre outros temas.\nEn 2021, logo de cinco anos sen renovar o director da agrupaci\u00f3n, iniciouse a convocatoria p\u00fablica para cubrir o posto que estaba a exercer Casiano Mouri\u00f1o. O concurso non estivo exento de pol\u00e9mica, ao denunciar a oposici\u00f3n no concello compostel\u00e1n que os aspirantes alleos \u00e1 banda realizaran o segundo exercicio d\u00edas antes dos que si ti\u00f1an v\u00ednculo coa instituci\u00f3n. Ademais sinalouse que un dos aspirantes, m\u00fasico da agrupaci\u00f3n, encontr\u00e1base entre os instrumentistas que acompa\u00f1aban aos aspirantes, unha irregularidade que foi corrixida polo Concello. Finalmente, o director carbiao David Fiuza acadou a maior puntuaci\u00f3n e foi nomeado director da agrupaci\u00f3n.\nEn xaneiro de 2022 presentou o I Concurso de Direcci\u00f3n da BMSC, destinado a profesionais da direcci\u00f3n orquestral, que se celebrou entre os d\u00edas 15 e 18 de marzo dese mesmo ano no Auditorio de Galicia. Amais dun premio en met\u00e1lico, a persoa ga\u00f1adora ter\u00eda a posibilidade de participar como director convidado da banda.\nDirectores.\nA Banda Municipal de M\u00fasica de Santiago de Compostela tivo numerosos directores ao longo dos seus m\u00e1is de 170 anos de historia. As \u00faltimas persoas que ocuparon o posto foron:"}
{"id": "578434", "revid": "6337802", "url": "https://gl.wikipedia.org/wiki?curid=578434", "title": "Banda de Gaitas Municipal de Carballo", "text": "A Banda de Gaitas Municipal de Carballo \u00e9 unha banda de gaitas do Concello de Carballo, Galiza. \nOs inicios da agrupaci\u00f3n rem\u00f3ntanse ao ano 1998, cando un reducido n\u00famero de alumnos do CMUS de Carballo empezan a reunirse baixo a batuta de Raquel Pato Lorenzo, profesora na devandita instituci\u00f3n.\nNon obstante, os inicios formais e oficiais da Banda de Gaitas datan do ano 1999, grazas a Mario Seoane Blanco, profesor de gaita galega no Conservatorio de Carballo.\nDende 2002 \u00e9 coordinada e dirixida polo malpic\u00e1n Jes\u00fas Moreira Castro.\nA agrupaci\u00f3n est\u00e1 formada por m\u00e1is de vinte integrantes."}
{"id": "578451", "revid": "89787", "url": "https://gl.wikipedia.org/wiki?curid=578451", "title": "Fernando Torcal", "text": "Fernando Torcal Cabadas, nado en Madrid o 16 de febreiro de 1940 e finado en Cesena o 15 de febreiro de 2000, foi un representante e promotor de f\u00fatbol espa\u00f1ol. Actuou como intermediario en fichaxes de destacados futbolistas da s\u00faa \u00e9poca e foi o principal art\u00edfice do \u00e9xito dos torneos amigables de ver\u00e1n en Espa\u00f1a, levando a organizaci\u00f3n de case todos eles, como o Teresa Herrera, o Ram\u00f3n de Carranza ou o Joan Gamper.\nTraxectoria.\nComezou a traballar como administrativo na xestor\u00eda de seu irm\u00e1n, ata que aos 20 anos se converteu no secretario do c\u00e9lebre representante de futbolistas Luis Guijarro. Aos 23 anos independizouse del, e despois de traballar un tempo xunto co exfutbolista Alfonso Aparicio, comezou a xestionar os seus propios negocios, principalmente os trofeos amigables de ver\u00e1n. En 1969 fixo de intermediario por primeira vez no Trofeo Teresa Herrera da Coru\u00f1a, torneo que se encargou de organizar a partir de 1972. Durante ese tempo levou a participar no torneo a destacados clubs estranxeiros como o Bayern de M\u00fanic de Franz Beckenbauer e Gerd M\u00fcller, ou o Ajax de Cruyff. \nO seu \u00e9xito propiciou que en pouco tempo practicamente monopolizase o negocio dos torneos amigables en Espa\u00f1a, organiz\u00e1ndoos case todos. As\u00ed, traballou na organizaci\u00f3n de trofeos como o Ram\u00f3n de Carranza, o Joan Gamper, o Ciudad de Palma, o Costa del Sol, o Villa de Madrid ou o Cidade de Vigo. Como representante de futbolistas participou en numerosas fichaxes como a de varios futbolistas brasileiros que chegaron ao Deportivo da Coru\u00f1a durante a presidencia de Augusto C\u00e9sar Lendoiro (Rivaldo, Fl\u00e1vio Concei\u00e7\u00e3o, Luiz\u00e3o) ou a de Den\u00edlson polo Betis.\nEn novembro de 1999, a trav\u00e9s da empresa que montou xunto a Francisco Monteiro \"Tod\u00e9\", Continental Sports S.L., adquiriu o 100% do Ravena, club da Serie B italiana. Con todo, s\u00f3 tres meses despois faleceu dun infarto nun hotel de Cesena, onde negociaba a venda de parte do club para investir posteriormente no Logro\u00f1\u00e9s. Faltaba un d\u00eda para que cumprise os 60 anos de idade."}
{"id": "578452", "revid": "59564", "url": "https://gl.wikipedia.org/wiki?curid=578452", "title": "Mar\u00eda Luaces M\u00e9ndez", "text": "Mar\u00eda Luaces M\u00e9ndez, nada en Ferrol en 1975, \u00e9 unha cardi\u00f3loga galega residente en Madrid.\nTraxectoria.\nEstudou secundaria no IES S\u00e1nchez Cant\u00f3n de Pontevedra, licenciouse en Medicina na Universidade de Santiago de Compostela (Premio extraordinario), doutorouse na Universidade Complutense de Madrid, especializouse en cardiolox\u00eda na Universidade de Pensilvania no campo de imaxe card\u00edaca avanzada: TAC card\u00edaco e Resonancia Magn\u00e9tica Card\u00edaca. \"Factores determinantes e implicaciones pron\u00f3sticas del tama\u00f1o de la vegetaci\u00f3n en el primer ecocardiograma transesof\u00e1gico en la endocarditis infecciosa\" \u00e9 a s\u00faa tese de doutoramento (2010, Madrid, ISBN 978-84-693-1125-7).\nFoi profesora asociada de Patolox\u00eda Xeral nos Graos de Medicina, Enfermer\u00eda e Fisioterapia na Universidade Rei Xo\u00e1n Carlos e desde 2016 na Universidade Complutense de Madrid. Integrada no Grupo de investigaci\u00f3n: Mecanismos moleculares e celulares das alteraci\u00f3ns metab\u00f3licas asociadas \u00e1 obesidade.\nFoi cardi\u00f3loga no Complexo Hospitalario de Pontevedra, no Hospital Universitario de Fuenlabrada e desde 2012 est\u00e1 no Hospital Cl\u00ednico Universitario San Carlos de Madrid. Co-Directora da Unidade de Innovaci\u00f3n do Hospital San Carlos na que promove e acompa\u00f1a nas acci\u00f3ns innovadoras a nivel nacional e internacional con diferentes proxectos de transformaci\u00f3n dixital. Colabora activamente co Massachusetts Institute of Technology (MIT) no desenvolvemento de novas aplicaci\u00f3ns de biotecnolox\u00eda.\n\u00c9 autora de m\u00faltiples publicaci\u00f3ns sobre cardiolox\u00eda en revistas especializadas."}
{"id": "578454", "revid": "88215", "url": "https://gl.wikipedia.org/wiki?curid=578454", "title": "Fernando Torcal Cabadas", "text": ""}
{"id": "578459", "revid": "785", "url": "https://gl.wikipedia.org/wiki?curid=578459", "title": "Presebe", "text": "O presebe, tam\u00e9n chamado cambeleira, comedeira ou manxadoira, \u00e9 o recipiente ou lugar onde comen os animais. Pode fabricarse de madeira (como un caix\u00f3n ou unha artesa), de barro ou ben ser obra de albanelar\u00eda ou labrarse directamente en pedra. Por extensi\u00f3n, tam\u00e9n se chama presebe ao edificio ou lugar dedicado a alimentar os animais. \u00c9 un termo latino que procede da voz \u00abpraes\u0113pe\u00bb.\nTipolox\u00eda.\nO presebe rural tradicional, elemento com\u00fan en todo tipo de cortes e currais dende que o ser humano se iniciou na pr\u00e1ctica da explotaci\u00f3n gandeira, foi variando a s\u00faa tipolox\u00eda a trav\u00e9s dos s\u00e9culos. De pedra ou barro cocido onde non hab\u00eda madeira, e con moi diversos dese\u00f1os onde o artes\u00e1n carpinteiro pod\u00eda aplicar o seu enxe\u00f1o, a partir do s\u00e9culo XIX empezaron a fabricarse os primeiros presebes met\u00e1licos, estruturas que foron evolucionando at\u00e9 invadir o sector gandeiro.\nO presebe da tradici\u00f3n cristi\u00e1 do nacemento do Neno Xes\u00fas deixou paso, na era da reciclaxe a ba\u00f1eiras que serven de comedeiro e bebedoiro aos animais en numerosas paisaxes rurais gandeiras."}
{"id": "578461", "revid": "23204", "url": "https://gl.wikipedia.org/wiki?curid=578461", "title": "Cambeleira", "text": ""}
{"id": "578462", "revid": "23204", "url": "https://gl.wikipedia.org/wiki?curid=578462", "title": "Comedeira", "text": ""}
{"id": "578463", "revid": "23204", "url": "https://gl.wikipedia.org/wiki?curid=578463", "title": "Manxadoira", "text": ""}
{"id": "578464", "revid": "23204", "url": "https://gl.wikipedia.org/wiki?curid=578464", "title": "Francisco Vera", "text": "Francisco Vera (cuxo nome completo \u00e9 Francisco Javier Vera Manzanares) nado en Villeta en 2009, \u00e9 un neno prodixio e activista de cambio clim\u00e1tico colombiano. Recibiu numerosas ameazas de morte debido ao seu activismo. No ano 2022, publicou o seu primeiro t\u00edtulo, co t\u00edtulo: \"\u00bfQu\u00e9 es el cambio clim\u00e1tico?\"\nFrancisco \u00e9 o creador de \"Conversaciones con Francisco\", unha serie de Instagram onde fala con persoas relavantes de todo o mundo sobre o cambio clim\u00e1tico e o coidado do medio ambiente."}
{"id": "578465", "revid": "23204", "url": "https://gl.wikipedia.org/wiki?curid=578465", "title": "Francisco Javier Vera Manzanares", "text": ""}
{"id": "578467", "revid": "113500", "url": "https://gl.wikipedia.org/wiki?curid=578467", "title": "\u00d3scar Rodr\u00edguez", "text": "\u00d3scar Rodr\u00edguez Arnaiz, nado en Talavera de la Reina, Toledo, o 28 de xu\u00f1o de 1998, \u00e9 un futbolista espa\u00f1ol que xoga coma centrocampista no Real Club Celta de Vigo na Primeira Divisi\u00f3n de f\u00fatbol de Espa\u00f1a, onde xoga en calidade de cedido polo Sevilla FC."}
{"id": "578468", "revid": "113500", "url": "https://gl.wikipedia.org/wiki?curid=578468", "title": "\u00d3scar Rodr\u00edguez Arnaiz", "text": ""}
{"id": "578470", "revid": "25871", "url": "https://gl.wikipedia.org/wiki?curid=578470", "title": "Manolo Santana", "text": "Manuel Santana Mart\u00ednez, co\u00f1ecido como Manolo Santana, nado en Madrid o 10 de maio de 1938 e finado en Marbella o 11 de decembro de 2021, foi un tenista espa\u00f1ol. Considerado un dos primeiros grandes tenistas espa\u00f1ois da historia, xunto a Andr\u00e9s Gimeno, foi unha das figuras deportivas m\u00e1is c\u00e9lebres do seu pa\u00eds no s\u00e9culo XX. Conquistou catro torneos de Grand Slam en categor\u00eda individual e un en dobres.\nTraxectoria.\nInicios.\nNaceu nunha familia de poucos recursos de Madrid. Seu pai Braulio era electricista e sindicalista e coa chegada do franquismo foi encarcerado durante seis anos. Aos 10 anos, Manolo foi un d\u00eda ao Club Vel\u00e1zquez de tenis a levarlle un bocadillo a seu irm\u00e1n Braulio, que traballaba al\u00ed como recolledor de pelotas. Al\u00ed descubriu o tenis e pouco despois conseguiu que seu irm\u00e1n o metese a traballar no club. Aos 12 anos faleceu seu pai, s\u00f3 un par de anos despois de sa\u00edr do c\u00e1rcere, e os problemas econ\u00f3micos da familia empeoraron. Manolo foi ent\u00f3n apadri\u00f1ado e acollido polos adi\u00f1eirados irm\u00e1ns \u00c1lvaro e Aurora Romero Gir\u00f3n, que co\u00f1ecera no club de tenis, e que lle deron aloxamento e pagaron os seus estudos.\nContinuou xogando ao tenis e en 1955 proclamouse campi\u00f3n de Espa\u00f1a j\u00fanior, t\u00edtulo que revalidou ao ano seguinte. Entre 1956 e 1958 conquistou tres veces consecutivas a Copa Galea. En 1958 ga\u00f1ou o primeiro dos seus oito t\u00edtulos de campi\u00f3n de Espa\u00f1a absoluto (os outros conseguiunos nos anos 1960, 1961, 1962, 1963, 1964, 1968 e 1969).\n\u00c9xito mundial.\nEn 1961 acadou a s\u00faa primeira final dun Grand Slam, no torneo de Roland Garros, despois de eliminar nas semifinais a Rod Laver. Na final conseguiu o seu primeiro gran t\u00edtulo ao derrotar ao vixente campi\u00f3n, o italiano Nicola Pietrangeli en cinco sets. Repetiu final do mesmo torneo en 1964, contra o mesmo rival, e ga\u00f1ou a s\u00faa segunda coroa ao derrotalo en catro sets. Un ano antes proclam\u00e1rase campi\u00f3n tam\u00e9n en dobres, formando parella co australiano Roy Emerson.\nEn agosto de 1965 liderou o equipo espa\u00f1ol na inesperada vitoria sobre os Estados Unidos na Copa Davis, convert\u00e9ndose nun heroe nacional e disparando o nivel de popularidade do tenis en Espa\u00f1a. Unhas semanas despois conquistou o Aberto dos Estados Unidos, despois de eliminar nas semifinais ao estadounidense Arthur Ashe e derrotar na final ao surafricano Cliff Drysdale. Foi o primeiro europeo en ga\u00f1ar dito torneo en case d\u00faas d\u00e9cadas, dende que o fixera o brit\u00e1nico Fred Perry en 1936. En decembro xogou polo t\u00edtulo da Copa Davis contra o equipo defensor, Australia, caendo por 4-1.\nAo ano seguinte proclamouse campi\u00f3n do torneo de Wimbledon, superando na final en tres sets ao estadounidense Dennis Ralston. Participou nos Xogos Ol\u00edmpicos de 1968 en Cidade de M\u00e9xico, onde o tenis entrou como deporte de exhibici\u00f3n, e logrou o primeiro posto en individuais e o segundo en dobres (xunto a Juan Gisbert).\nA s\u00faa \u00faltima gran vitoria foi no Trofeo Conde de God\u00f3 de Barcelona en 1970, onde ga\u00f1ou o t\u00edtulo tanto en individual como en dobres. En individuais derrotou na final a Rod Laver, mentres que en dobres fixo parella con Lew Hoad e superou na final \u00e1 dupla formada polo propio Laver e por Andr\u00e9s Gimeno. A continuaci\u00f3n retirouse, con 32 anos de idade.\nTrala retirada.\nTrala s\u00faa retirada como tenista continuou vencellado ao tenis como adestrador e promotor. Foi capit\u00e1n da selecci\u00f3n espa\u00f1ola de Copa Davis en d\u00faas ocasi\u00f3ns, a primeira delas entre 1980 e 1985 e a segunda entre 1995 e 1999. Dirixiu o Masters de Madrid dende a s\u00faa creaci\u00f3n ata 2019, e en 1997 fundou en Marbella o club de tenis Manolo Santana Racquets Club.\nReco\u00f1ecementos.\nEn setembro de 1965 foi condecorado coa Medalla de Ouro ao M\u00e9rito Deportivo do Concello da Coru\u00f1a, xunto ao futbolista Luis Su\u00e1rez. Foi inclu\u00eddo no Sal\u00f3n da Fama do Tenis Internacional en 1984. En 2020 recibiu o Premio Philippe Chatrier da ITF pola s\u00faa contribuci\u00f3n ao tenis, tanto dentro como f\u00f3ra das pistas.\nVida persoal.\nCasou coa coru\u00f1esa Mar\u00eda Fernanda Gonz\u00e1lez-Dopeso en 1963 e tivo con ela tres fillos: Manuel, Beatriz e Borja. Divorci\u00e1ronse en 1980. Durante ese per\u00edodo tivo tam\u00e9n unha filla f\u00f3ra do matrimonio, Barbara Catherina. En 1983 casou coa xornalista Mila Xim\u00e9nez, coa que tivo a s\u00faa quinta e \u00faltima filla, Alba. O matrimonio acabou de xeito problem\u00e1tico en 1986. En 1990 casou coa modelo sueca Otti Glanzielus, da que se divorciou en 2008. En 2013, aos 75 anos, casou por cuarta vez, coa colombiana Claudia In\u00e9s Rodr\u00edguez.\nFaleceu en Marbella, onde viv\u00eda, o 11 de decembro de 2021, aos 83 anos de idade."}
{"id": "578472", "revid": "15490", "url": "https://gl.wikipedia.org/wiki?curid=578472", "title": "Episkepsis", "text": "Episkepsis (en grego: \u1f10\u03c0\u03af\u03c3\u03ba\u03b5\u03c8\u03b9\u03c2; romanizado.: \"episkepsis\", literalmente \"coidado, inspecci\u00f3n\"; pl. \u1f10\u03c0\u03b9\u03c3\u03ba\u03ad\u03c8\u03b5\u03b9\u03c2, \"episk\u00e9psiis\") era un distrito fiscal do Imperio Bizantino Medio (s\u00e9culos X-XIII). Nun sentido estritamente t\u00e9cnico, refer\u00edase a un dominio ou outras propiedades, inclu\u00edndos nalg\u00fans casos vilas ou cidades enteiras, destinadas ao sustento de membros da familia imperial, casas nobres ou igrexas e mosteiros. \nComo demostrou o historiador Paul Magdalino, estas \"ep\u00edscepses\" situ\u00e1ronse, na s\u00faa maior\u00eda dos casos, nas costas costeiras do mar Exeo, que comprend\u00edan a mellor terra cultivable do Imperio, ou en zonas f\u00e9rtiles do interior como Tracia e Tesalia. A partir do s\u00e9culo XII, tam\u00e9n pasou a referirse \u00e1s partes financeiras dos themas. \nO termo tam\u00e9n denotaba a administraci\u00f3n diaria dalgunhas propiedades, especialmente a propiedade imperial, e no s\u00e9culo XII refer\u00edase \u00e1s divisi\u00f3ns fiscais dos themas.\nHistoria.\nComo instituci\u00f3n, a \"episkepsis\" exist\u00eda xa no s\u00e9culo IX, ao mencionar aos \"episketitas\" -os responsables do devandito territorio- en funci\u00f3n do \"oikeiakon\", un \"sekreton\" creado por Basilio II. A\u00ednda que ao longo da s\u00faa existencia, na historia bizantina, designou as posesi\u00f3ns imperiais, estes predios ou leiras pod\u00edan ser clasificadas en tres tipos: imperiais, persoais (dos nobres) e eclesi\u00e1sticas. Alg\u00fans dos exemplos destes territorios pertenc\u00edan a Macedonia, Mileto e Alopekai.\nUnha \"episkepsis\" pod\u00edase transformar nunha \"kouratoria\" en caso de estabilidade e aumento dos ingresos. Por exemplo, Seleukia foi unha \"episkepsis\" durante o s\u00e9culo X, pero m\u00e1is tarde constitu\u00edu a gran \"kouratoria\" de Tarso."}
{"id": "578473", "revid": "15490", "url": "https://gl.wikipedia.org/wiki?curid=578473", "title": "Episc\u00e9pse", "text": ""}
{"id": "578475", "revid": "88215", "url": "https://gl.wikipedia.org/wiki?curid=578475", "title": "Manuel Santana", "text": ""}
{"id": "578476", "revid": "88215", "url": "https://gl.wikipedia.org/wiki?curid=578476", "title": "Manuel Santana Mart\u00ednez", "text": ""}
{"id": "578478", "revid": "6939", "url": "https://gl.wikipedia.org/wiki?curid=578478", "title": "Lista de t\u00edtulos con versi\u00f3n en galego nas plataformas", "text": ""}
{"id": "578479", "revid": "68944", "url": "https://gl.wikipedia.org/wiki?curid=578479", "title": "Poromera fordii", "text": "Poromera fordii \u00e9 unha especie de lagarto da familia dos lac\u00e9rtidos, subfamilia dos lacertinos, e tribo dos Lacertini, a \u00fanica do x\u00e9nero \"Poromera\".\nA especie \u00e9 end\u00e9mica do oeste da \u00c1frica central.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1887, polo bi\u00f3logo belga, nacionalizado brit\u00e1nico, George Albert Boulenger.\nEspecie.\nA especie fora descrita en 1857 polo m\u00e9dico e herpet\u00f3logo estadounidense Edward Hallowell, baixo o nome \"Tachydromus fordii\".\nEtimolox\u00edas.\nO nome do x\u00e9nero, \"Poromera\" deriva das palabras do grego antigo \u03c0\u03cc\u03c1\u03bf\u03c2 \"p\u00f3ros\", \"poro\", e \u03bc\u03b7\u03c1\u03cc\u03c2 \"m\u0113r\u00f3s\", \"coxa\", en referencia \u00e1 longa serie de poros femorais nas coxas desta especie.\nO ep\u00edteto espec\u00edfico, \"fordii\", \u00e9 unha homenaxe ao doutor Henry A. Ford, un m\u00e9dico misioneiro en Gab\u00f3n, que recolleu exemplares para a Academia de Ciencias Naturais de Filadelfia.\nSin\u00f3nimo.\nAdemais de polo nome actualmente v\u00e1lido, a especie co\u00f1eceuse tam\u00e9n polo sin\u00f3nimo:"}
{"id": "578480", "revid": "22795", "url": "https://gl.wikipedia.org/wiki?curid=578480", "title": "Poromera", "text": ""}
{"id": "578481", "revid": "59564", "url": "https://gl.wikipedia.org/wiki?curid=578481", "title": "Daniel Soutullo", "text": "Daniel Soutullo Espa\u00f1a, nado en Vigo o 18 de febreiro de 1957, \u00e9 un profesor e escritor galego.\nTraxectoria.\nLicenciado en Biolox\u00eda pola Universidade de Santiago, \u00e9 catedr\u00e1tico de Biolox\u00eda e Xeolox\u00eda no IES Monte da Vila do Grove.\n\u00c9 autor de artigos sobre a s\u00faa especialidade en \"Grial\", \"P\u00e1gina abiert\"a etc."}
{"id": "578482", "revid": "59564", "url": "https://gl.wikipedia.org/wiki?curid=578482", "title": "Daniel Soutullo Espa\u00f1a", "text": ""}
{"id": "578483", "revid": "5863", "url": "https://gl.wikipedia.org/wiki?curid=578483", "title": "Sociedade Deportiva Xuvenil de Ponteareas", "text": "A Sociedade Deportiva Xuvenil de Ponteareas \u00e9 un club de f\u00fatbol galego con sede en Ponteareas, que milita na Preferente Galicia. Fundado en 1970, viste camiseta con raias verticais vermellas e brancas e pantal\u00f3n negro.\nHistoria.\nA primeira SD Xuvenil foi fundada o 17 de maio de 1950 por cinco mozos que decidiron montar un club deportivo con varias disciplinas, entre as que destacaban o f\u00fatbol, o atletismo e o h\u00f3ckey a pat\u00edns. A palabra \"Xuvenil\" do nome d\u00e9bese \u00e1 idade dos fundadores do club, todos menores de 20 anos. O club militou principalmente na Serie A e disputou catro tempadas consecutivas da Terceira Divisi\u00f3n entre 1956 e 1959. Disolveuse en 1964.\nO actual club fundouse en 1970, co nome de Club Puenteareas, recuperando o nome do club orixinal ao ano seguinte. Foi ascendendo polas diferentes categor\u00edas do f\u00fatbol galego e na tempada 1987/88 conseguiu o seu primeiro ascenso \u00e1 Terceira Divisi\u00f3n. Na s\u00faa primeira campa\u00f1a na categor\u00eda estivo preto de lograr o ascenso a Segunda B, acabando subcampi\u00f3n do Grupo I, s\u00f3 por detr\u00e1s do Xuventude de Cambados.\nCampo.\nO equipo xoga os seus partidos na casa no Campo de F\u00fatbol Municipal de Pardellas."}
{"id": "578485", "revid": "5863", "url": "https://gl.wikipedia.org/wiki?curid=578485", "title": "Garcilaso Roll\u00e1n", "text": "Garcilaso Roll\u00e1n S\u00e1nchez, nado en \u00c1vila en 1957, \u00e9 un pintor e dese\u00f1ador de moedas espa\u00f1ol, co\u00f1ecido pola s\u00faa imaxe da catedral de Santiago de Compostela nas moedas divisionarias do euro de Espa\u00f1a.\nTraxectoria.\nGarcilaso Roll\u00e1n S\u00e1nchez, gravador da Real Casa da Moeda - F\u00e1brica Nacional de Moeda e Timbre (RCM-FNMT), de Madrid, \u00e9 o autor de case medio cento de moedas, tanto circulantes como conmemorativas, dos sistemas da peseta e do euro.\nEn 1993 dese\u00f1ou a s\u00faa primeira moeda, a de 25 pesetas dedicada ao Pa\u00eds Vasco, e durante a d\u00e9cada de 1990 creou varias das moedas m\u00e1is populares de curso legal en Espa\u00f1a co seu valor en pesetas.\nCoa Chegada do euro, o seu dese\u00f1o da fachada da Catedral de Santiago de Compostela foi o escollido para os anversos da serie divisionaria de moedas de 1, de 2 e de 5 c\u00e9ntimos de euro. De igual xeito, foi o creador de variasmoedas cinmemorativas cu\u00f1adas pola RCM-FNMT e destinadas especificamente ao coleccionismo e ao investimento.\nEn 2003 e 2004 ocupouse tam\u00e9n do dese\u00f1o de tres moedas conmemorativas uruguaias dedicadas ao centenario da UEFA e ao Campionato Mundial de F\u00fatbol de Alema\u00f1a en 2006, cu\u00f1adas na ceca p\u00fablica espa\u00f1ola."}
{"id": "578486", "revid": "89787", "url": "https://gl.wikipedia.org/wiki?curid=578486", "title": "Luis Jos\u00e9 D\u00edaz Salas", "text": "Luis Jos\u00e9 D\u00edaz Salas, nado en 1967, \u00e9 un dese\u00f1ador de moedas espa\u00f1ol, co\u00f1ecido pola s\u00faa imaxes dos reis Xo\u00e1n Carlos I e Filipe VI nos anversos das moedas de un e de dous euros de Espa\u00f1a.\nTraxectoria.\nLuis Jos\u00e9 D\u00edaz Salas leva traballando desde 1986 como dese\u00f1ador e gravador de moedas na Real Casa da Moeda - F\u00e1brica Nacional de Moeda e Timbre (FNMT), de Madrid, igual que a s\u00faa esposa, Bego\u00f1a Castellanos. D\u00edaz Salas \u00e9 autor de m\u00e1is dun cento de moedas, tanto circulantes como conmemorativas, dos sistemas da peseta e do euro.\nEn 1987 creou o seu primeiro dese\u00f1o para a FNMT, o reverso da moeda de 500 pesetas, que en 1993 incorporou a novidade t\u00e9cnica co\u00f1ecida como \"imaxe latente\", para dificultar a falsificaci\u00f3n. Durante a d\u00e9cada de 1990 creou varias das moedas m\u00e1is populares de curso legal en Espa\u00f1a co seu valor en pesetas, as\u00ed como un bo n\u00famero de moedas conmemorativas.\nCoa chegada do euro, o seu dese\u00f1o co busto do rei Xo\u00e1n Carlos I foi o escollido para os anversos da serie de moedas bimet\u00e1licas de un e de dous euros, que comezaron a cu\u00f1arse en 1999. De igual xeito, a el d\u00e9beselle tam\u00e9n o busto de Filipe VI emitidas a partir de 2015. Ademais, foi o creador de varias moedas conmemorativas en euros cu\u00f1adas pola RCM-FNMT destinadas especificamente ao coleccionismo e ao investimento, entre elas a de 30 euros emitida con motivo da entronizaci\u00f3n de Filipe VI, a primeira conmemorativa a nome do novo monarca.\nEn 2003 e 2004 ocupouse tam\u00e9n do dese\u00f1o dos reversos de d\u00faas moedas conmemorativas uruguaias dedicadas ao centenario da UEFA e ao Campionato Mundial de F\u00fatbol de Alema\u00f1a en 2006, cu\u00f1adas na ceca p\u00fablica espa\u00f1ola."}
{"id": "578488", "revid": "65337", "url": "https://gl.wikipedia.org/wiki?curid=578488", "title": "Luis Jos\u00e9 D\u00edaz", "text": ""}
{"id": "578489", "revid": "88215", "url": "https://gl.wikipedia.org/wiki?curid=578489", "title": "Sociedad Deportiva Juvenil de Ponteareas", "text": ""}
{"id": "578490", "revid": "88215", "url": "https://gl.wikipedia.org/wiki?curid=578490", "title": "SD Juvenil de Ponteareas", "text": ""}
{"id": "578491", "revid": "88215", "url": "https://gl.wikipedia.org/wiki?curid=578491", "title": "Xuvenil de Ponteareas", "text": ""}
{"id": "578492", "revid": "5863", "url": "https://gl.wikipedia.org/wiki?curid=578492", "title": "Antanas \u017dukauskas", "text": "Antanas \u017dukauskas, nado en Pienionys, Utena, o 9 de marzo de 1939, e finado en Vilnius o 27 de abril de 2022, foi un escultor, medallista e dese\u00f1ador de moedas lituano, co\u00f1ecido polo seu dese\u00f1o dos anversos nacionais da serie de moedas en euros de Lituania.\nTraxectoria.\nPrimeiros anos e formaci\u00f3n.\nAntanas \u017dukauskas foi o menor de tres irm\u00e1ns no seo dunha familia labrega e criuouse na localidade de Bik\u016bnai en Anyk\u0161\u010diai, en cuxo instituto curso o ensino secundario, do que se graduou en 1959.\nDe 1960 a 1966 cursou estudos superiores art\u00edsticos na Academia de Artes de Vilnius, na especialidade de Escultura, tendo como mestre a Juozas K\u0117dainis.\nEscultura.\nA s\u00faa primeira experiencia laboral foi ao servizo do Ministerio de Cultura da Rep\u00fablica Socialista Sovi\u00e9tica de Lituania, entre 1966 e 1970. A partir dese ano \u017dukauskas instalouse como artista independente e en 1974 integrouse na Asociaci\u00f3n de Artistas Lituanos.\nXa desde 1964 participou en numerosas exposici\u00f3ns de arte tanto en Lituania como no estranxeiro. As s\u00faas obras at\u00f3panse en moitas colecci\u00f3ns, como as do Museo de Arte Lituana, o Museo Nacional de Lituania, a Fundaci\u00f3n da Asociaci\u00f3n de Artistas Lituanos, o Museo Vyd\u016bnas de Detmold, os Museos Vaticanos, a Galer\u00eda Tretyakov de Moscova ou o Museo Balzekas de Cultura Lituana de Chicago.\n\u017dukauskas foi un creador prol\u00edfico de esculturas e relevos para espazos p\u00fablicos, como a decoraci\u00f3n escult\u00f3rica do Teatro Nacional de \u00d3pera e Ballet de Lituania, en Vilnius, as\u00ed como outros monumentos, l\u00e1pidas, etc.\nMedall\u00edstica e dese\u00f1o de moeda.\nEn 1984, Antanas \u017dukauskas creou unha medalla para conmemorar o 500 aniversario da morte do santo nacional lituano, San Casimiro, co seu retrato no anverso e unha oraci\u00f3n \u00e1 Virxe Mar\u00eda no reverso. Esta medalla era a \u00fanica medalla oficial de tema relixioso na Uni\u00f3n Sovi\u00e9tica.\nAdemais, \u017dukauskas dese\u00f1ou entre 1995 e 2005 varias moedas, tanto circulantes como conmemorativas, do sistema do litas para o Banco de Lituania e a Casa da Moeda de Lituania. No entanto, a obra que lle supuxo un maior reco\u00f1ecemento internacional foi o dese\u00f1o dos anversos nacionais com\u00fans a toda a serie circulante de moedas do euro de Lituania, que entrou en circulaci\u00f3n en 2015, co cabaleiro \"Vytis\" (\"O Perseguidor) extra\u00eddo do escudo de Lituania.\nEscolma de traballos.\nEsculturas.\nEscultura \u00e1 maternidade (\"Motinyst\u0117\") en Plung\u0117 (1972)."}
{"id": "578493", "revid": "5863", "url": "https://gl.wikipedia.org/wiki?curid=578493", "title": "Carta aos Romanos", "text": ""}
{"id": "578495", "revid": "5863", "url": "https://gl.wikipedia.org/wiki?curid=578495", "title": "Ep\u00edstola aos romanos", "text": ""}
{"id": "578500", "revid": "27249", "url": "https://gl.wikipedia.org/wiki?curid=578500", "title": "Distritos de Nauru", "text": "Os distitos de Nauru son unha divisi\u00f3n adminitrativa deste pa\u00eds da Ocean\u00eda, composto por unha \u00fanica illa que se atopa no nordeste de Australia, no Oc\u00e9ano Pac\u00edfico Sur, ao sur dar illas Marshall. \nA illa de Nauru est\u00e1 dividida en 14 distritos:"}
{"id": "578504", "revid": "5863", "url": "https://gl.wikipedia.org/wiki?curid=578504", "title": "Rodrigo Andrade Olivi\u00e9", "text": "Rodrigo Andrade Olivi\u00e9, nado en Vigo o 14 de outubro de 1955 \u00e9 un regatista, empresario e director de escola n\u00e1utica, galego.\nTraxectoria.\nE licenciado en ciencias econ\u00f3micas.\nParticipou os Xogos Ol\u00edmpicos de 1980 en Moscova e nos de 1984 nos \u00c1nxeles.\nReside en Barcelona, onde dirixe unha escola n\u00e1utica."}
{"id": "578507", "revid": "5863", "url": "https://gl.wikipedia.org/wiki?curid=578507", "title": "Regatista", "text": ""}
{"id": "578509", "revid": "1888", "url": "https://gl.wikipedia.org/wiki?curid=578509", "title": "Anunciaci\u00f3n Casado Atanes", "text": ""}
{"id": "578511", "revid": "98629", "url": "https://gl.wikipedia.org/wiki?curid=578511", "title": "Tin Hinan", "text": "Tin Hinan \u00e9 o nome dado polo pobo tuareg a unha ra\u00ed\u00f1a guerreira de prestixio do s\u00e9culo\u00a0IV. A s\u00faa monumental tumba at\u00f3pase no S\u00e1hara no municipio de Abalessa, na rexi\u00f3n de Ahaggar ou Hoggar (Alxeria). O nome significa literalmente \"a das tendas\", mais pode ser interpretado como \"a nai da tribo\" (ou \"de todos n\u00f3s\"). \u00c1s veces \u00e9 mencionada como a \"Ra\u00ed\u00f1a do Hoggar\" ou como \"Tamenoukalt\", que tam\u00e9n significa \"ra\u00ed\u00f1a\".\nA ra\u00ed\u00f1a do Hoggar.\nA tumba de Tin Hinan foi aberta por Byron Khun de Prorok co apoio do ex\u00e9rcito franc\u00e9s en 1925. En 1933 f\u00edxose unha investigaci\u00f3n arqueol\u00f3xica m\u00e1is polo mi\u00fado. Atopouse o esqueleto dunha muller nunha liteira de madeira deitado de costas, coa cabeza mirando cara o leste. Estaba acompa\u00f1ada de pezas de ouro macizo e xoias de prata, algunhas delas adornadas con perlas. No antebrazo dereito levaba sete pulseiras de prata, e no esquerdo, sete pulseiras de ouro. No corpo foron colocadas outra pulseira de prata e un anel de ouro, as\u00ed como os restos dun colar de ouro e perlas.\nTam\u00e9n se atoparon distintos obxectos funerarios. Estes incl\u00faen unha Venus de estilo aurignaciano (similar \u00e1 de Hohle Fels), unha copa de cristal (perdida durante a segunda guerra mundial) e unha folla de ouro co selo dunha moeda romana de Constantino I emitida entre 308 e 324 d.C.. A data coincide coa dataci\u00f3n por carbono-14 da cama de madeira e tam\u00e9n co estilo da cer\u00e1mica e os mobles doutra sepultura pr\u00f3xima. A tumba est\u00e1 constru\u00edda nun estilo moi popular no S\u00e1hara.\nUn estudo antropol\u00f3xico dos restos publicado en 1968 conclu\u00edu que se trataba do esqueleto dunha muller de 1,72 a 1,76 metros de altura, pertencente a unha raza mediterr\u00e1nea, que probabelmente non tivera fillos e era coxa debido \u00e1 deformaci\u00f3n das zonas lumbar e sacra. O corpo at\u00f3pase exposto no Museo do Bardo en Alxer.\nO pobo tuareg era consciente de que a tumba conti\u00f1a unha muller de prestixio. Durante moito tempo circularan na rexi\u00f3n diversas lendas sobre ela antes de a tumba ser aberta. Segundo unha delas, Tin Hinan provi\u00f1a das bravas tribos de b\u00e9rberes orixinarias de Tafilete, un oasis do cordal do Atlas (no actual Marrocos), acompa\u00f1ada dunha serventa, Takamat. Tin Hinan ti\u00f1a unha filla (ou neta), Kella, mentres Takamat ti\u00f1a d\u00faas fillas. Estas nenas disque son as devanceiras dos tuareg do Hoggar. \nNoutra versi\u00f3n, Tin Hinan tivo tres fillas (con nomes tot\u00e9micos referidos aos animais do deserto) que foron as antepasadas tribais. A s\u00faa relixi\u00f3n musulm\u00e1 \u00e9 anacr\u00f3nica, igual c\u00e1 afirmaci\u00f3n de que Kella era a s\u00faa filla ou neta, pois a matriarca tribal Kella viviu no s\u00e9culo\u00a0XVII.\nNo s\u00e9culo\u00a0XIV o historiador Ibn Khald\u00fan rexistrou unha lenda sobre unha ra\u00ed\u00f1a coxa, Tiski, a nai ancestral das tribos Ahaggar, moito m\u00e1is pr\u00f3xima ao rexistro arqueol\u00f3xico."}
{"id": "578516", "revid": "98629", "url": "https://gl.wikipedia.org/wiki?curid=578516", "title": "Qu\u00edmica bioortogonal", "text": "O termo qu\u00edmica bioortogonal ref\u00edrese a calquera reacci\u00f3n qu\u00edmica que pode ocorrer dentro dos sistemas vivos sen interferir cos procesos bioqu\u00edmicos nativos. O termo \"bioorthogonal chemistry\" foi acu\u00f1ado por Carolyn R. Bertozzi en 2003. Desde a s\u00faa introduci\u00f3n, o concepto de reacci\u00f3n bioortogonal permitiu o estudo de biomol\u00e9culas como glicanos, prote\u00ednas, e l\u00edpidos en tempo real en sistemas vivos sen toxicidade celular. Desenvolv\u00e9ronse varias estratexias de ligadura qu\u00edmica que cumpren os requisitos da bioortogonalidade, inclu\u00edndo a cicloadici\u00f3n 1,3-dipolar entre azidas e ciclooctilos (tam\u00e9n denominada qu\u00edmica de clic libre de cobre), entre nitronas e ciclooctilos, oxima/hidrazone formaci\u00f3n de hidrazona a partir de aldeh\u00eddos e cetonas, a ligadura de tetrazina, a reacci\u00f3n de clic baseada en isocianuros, e, m\u00e1is recentemente, a ligadura de cuadriciclanos. \nO uso da qu\u00edmica bioortogonal adoita realizarse en dous pasos. En primeiro lugar, modif\u00edcase un substrato celular cun grupo funcional bioortogonal (reporteiro qu\u00edmico) e introd\u00facese na c\u00e9lula; os substratos incl\u00faen metabolitos, inhibidores enzim\u00e1ticos, etc. O informador qu\u00edmico non debe alterar a estrutura do substrato drasticamente para evitar afectar \u00e1 s\u00faa bioactividade. En segundo lugar, introd\u00facese unha sonda que cont\u00e9n o grupo funcional complementario para reaccionar e marcar o substrato. \nA\u00ednda que se desenvolveron reacci\u00f3ns bioortogonais eficaces como a qu\u00edmica de clic sen cobre, o desenvolvemento de novas reacci\u00f3ns segue xerando m\u00e9todos ortogonais para o etiquetado que permiten utilizar m\u00faltiples m\u00e9todos de etiquetado nos mesmos biosistemas. Bertozzi foi galardoada co Premio Nobel de Qu\u00edmica en 2022 polo seu desenvolvemento da qu\u00edmica do clic (\"click chemistry\") e da qu\u00edmica bioortogonal.\nEtimolox\u00eda.\nA palabra bioortogonal prov\u00e9n do grego \"bio\" [vivo] e \"orthog\u014dnios\" [en \u00e1ngulo recto]. As\u00ed, literalmente, unha reacci\u00f3n que vai perpendicular a un sistema vivo, polo que non o perturba.\nRequisitos de bioortogonalidade.\nPara ser considerada bioortogonal, unha reacci\u00f3n debe cumprir unha serie de requisitos:\nEnlace de Staudinger.\nBioortogonalidade.\nA azida pode actuar como un electr\u00f3filo brando que prefire os nucle\u00f3filos brandos como os fosfanos. Isto contrasta coa maior\u00eda dos nucle\u00f3filos biol\u00f3xicos que normalmente son nucle\u00f3filos duros. A reacci\u00f3n prod\u00facese selectivamente en condici\u00f3ns de tolerancia \u00e1 auga para producir un produto estable. \nAs fosfinas est\u00e1n completamente ausentes dos sistemas vivos e non reducen os enlaces disulfuro a pesar do potencial de reduci\u00f3n leve. As azidas demostraron ser biocompatibles en f\u00e1rmacos aprobados pola FDA como a azidotimidina e a trav\u00e9s doutros usos como enlaces cruzados. Ademais, o seu pequeno tama\u00f1o perm\u00edtelles incorporarse facilmente \u00e1s biomol\u00e9culas a trav\u00e9s das v\u00edas metab\u00f3licas celulares.\nMecanismo.\nReacci\u00f3n cl\u00e1sica de Staudinger.\nA fosfina nucle\u00f3fila ataca a azida no nitr\u00f3xeno terminal electr\u00f3filo. A trav\u00e9s dun estado de transici\u00f3n de catro membros, o N 2 p\u00e9rdese para formar un aza-iluro. O iluro inestable hidrol\u00edzase para formar \u00f3xido de fosfina e unha amina primaria. Non obstante, esta reacci\u00f3n non \u00e9 inmediatamente bioortogonal porque a hidr\u00f3lise rompe o enlace covalente no aza-iluro.\nLigadura Staudinger.\nA reacci\u00f3n foi modificada para inclu\u00edr un grupo \u00e9ster orto ao \u00e1tomo de f\u00f3sforo nun dos aneis arilo para dirixir o aza-iluro a trav\u00e9s dunha nova v\u00eda de reactividade co fin de superar a hidr\u00f3lise inmediata colocando o \u00e9ster para aumentar a concentraci\u00f3n local. O ataque nucle\u00f3filo inicial \u00e1 azida \u00e9 o paso limitante da velocidade. O iluro reacciona coa trampa de \u00e9ster electr\u00f3filo mediante ciclaci\u00f3n intramolecular para formar un anel de cinco membros. Este anel sofre hidr\u00f3lise para formar un enlace amida estable.\nLimitaci\u00f3ns.\nOs reactivos de fosfina sofren lentamente a oxidaci\u00f3n do aire nos sistemas vivos. Ademais, \u00e9 probable que sexan metabolizados \"in vitro\" por encimas do citocromo P450.\nA cin\u00e9tica das reacci\u00f3ns \u00e9 lenta con constantes de velocidade de segunda orde arredor de 0,0020\u00a0M \u22121 \u2022s \u22121 . Os intentos de aumentar as taxas de ataque nucle\u00f3filo engadindo grupos doadores de electr\u00f3ns \u00e1s fosfinas melloraron a cin\u00e9tica, pero tam\u00e9n aumentaron a taxa de oxidaci\u00f3n do aire.\nA cin\u00e9tica deficiente require que se usen altas concentraci\u00f3ns de fosfina, o que leva a problemas co sinal de fondo elevado nas aplicaci\u00f3ns de imaxe. Intent\u00e1ronse para combater o problema do fondo elevado mediante o desenvolvemento de reactivos de fosfina fluorox\u00e9nica baseados en fluoresce\u00edna e luciferina, pero a cin\u00e9tica intr\u00ednseca segue sendo unha limitaci\u00f3n.\nQu\u00edmica de clic sen cobre.\nA qu\u00edmica de clic sen cobre \u00e9 unha reacci\u00f3n bioortogonal desenvolvida por primeira vez por Carolyn Bertozzi como unha variante activada dunha cicloadici\u00f3n de Huisgen azida alquino, baseada no traballo de Karl Barry Sharpless et al. A diferenza de CuAAC, a qu\u00edmica de clic libre de Cu foi modificada para ser bioortogonal eliminando un catalizador de cobre citot\u00f3xico, permitindo que a reacci\u00f3n se produza rapidamente e sen toxicidade celular viva. En lugar de cobre, a reacci\u00f3n \u00e9 unha cicloadici\u00f3n de alquinazida promovida por cepas (SPAAC). Desenvolveuse como unha alternativa m\u00e1is r\u00e1pida \u00e1 ligadura Staudinger, coas primeiras xeraci\u00f3ns reaccionando m\u00e1is de sesenta veces m\u00e1is r\u00e1pido. A incrible bioortogonalidade da reacci\u00f3n permitiu que a reacci\u00f3n de clic sen cobre se aplique dentro de c\u00e9lulas cultivadas, peixe cebra vivo e ratos.\nToxicidade do cobre.\nA cl\u00e1sica cicloadici\u00f3n de azida-alquino catalizada por cobre foi unha reacci\u00f3n de clic extremadamente r\u00e1pida e eficaz para a bioconxugaci\u00f3n, pero non \u00e9 adecuada para o seu uso en c\u00e9lulas vivas debido \u00e1 toxicidade dos i\u00f3ns Cu(I). A toxicidade d\u00e9bese ao dano oxidativo das especies reactivas do os\u00edxeno formadas polos catalizadores de cobre. Tam\u00e9n se atopou que os complexos de cobre inducen cambios no metabolismo celular e son absorbidos polas c\u00e9lulas.\nHoubo alg\u00fan desenvolvemento de ligandos para previr o dano das biomol\u00e9culas e facilitar a eliminaci\u00f3n en aplicaci\u00f3ns \"in vitro\" . Non obstante, descubriuse que os diferentes ambientes de ligandos dos complexos a\u00ednda poden afectar o metabolismo e a captaci\u00f3n, introducindo unha perturbaci\u00f3n non desexada na funci\u00f3n celular.\nBioortogonalidade.\nO grupo azida \u00e9 particularmente bioortogonal porque \u00e9 extremadamente pequeno (favorable para a permeabilidade celular e evita perturbaci\u00f3ns), metab\u00f3licamente estable e non existe naturalmente nas c\u00e9lulas e, polo tanto, non ten reacci\u00f3ns secundarias biol\u00f3xicas competidoras. A\u00ednda que as azidas non son o 1,3-dipolo m\u00e1is reactivo dispo\u00f1ible para a reacci\u00f3n, son preferidas pola s\u00faa relativa falta de reacci\u00f3ns secundarias e pola s\u00faa estabilidade en condici\u00f3ns sint\u00e9ticas t\u00edpicas. O alquino non \u00e9 tan pequeno, pero a\u00ednda ten a estabilidade e a ortogonalidade necesarias para o marcado \"in vivo\". Os ciclooctinos son tradicionalmente o cicloalquino m\u00e1is com\u00fan para os estudos de etiquetaxe, xa que son o anel de alquino estable m\u00e1is pequeno.\nA reacci\u00f3n procede como unha cicloadici\u00f3n 1,3-dipolar est\u00e1ndar, un tipo de desprazamento peric\u00edclico concertado as\u00edncrono. A natureza ambivalente do 1,3-dipolo deber\u00eda facer imposible a identificaci\u00f3n dun centro electr\u00f3filo ou nucle\u00f3filo na azida de tal xeito que a direcci\u00f3n do fluxo de electr\u00f3ns c\u00edclico careza de sentido. [p] Por\u00e9n, os c\u00e1lculos demostraron que a distribuci\u00f3n de electr\u00f3ns entre os nitr\u00f3xenos fai que o \u00e1tomo de nitr\u00f3xeno m\u00e1is interno te\u00f1a a maior carga negativa.\nRexioselectividade.\nA\u00ednda que a reacci\u00f3n produce unha mestura rexioisom\u00e9rica de triazoles, a falta de rexioselectividade na reacci\u00f3n non \u00e9 unha gran preocupaci\u00f3n para a maior\u00eda das aplicaci\u00f3ns actuais. Os requisitos m\u00e1is rexioespec\u00edficos e menos bioortogonais son mellor atendidos pola cicloadici\u00f3n Huisgen catalizada por cobre, especialmente tendo en conta a dificultade sint\u00e9tica (en comparaci\u00f3n coa adici\u00f3n dun alquino terminal) de sintetizar un ciclooctilo con tensi\u00f3n.\nDesenvolvemento de ciclooctilos.\nOCT foi o primeiro ciclooctilo desenvolvido para a qu\u00edmica de clics sen Cu. A\u00ednda que os alquinos lineais non son reactivos a temperaturas fisiol\u00f3xicas, a OCT foi capaz de reaccionar facilmente coas azidas en condici\u00f3ns biol\u00f3xicas sen mostrar toxicidade. Non obstante, era pouco soluble en auga e a cin\u00e9tica apenas mellorou sobre a ligadura de Staudinger. O ALO (aryl-less octyne) foi desenvolvido para mellorar a solubilidade na auga, pero a\u00ednda ti\u00f1a unha cin\u00e9tica pobre.\nOs ciclooctinos monofluorados (MOFO) e difluorados (DIFO) cre\u00e1ronse para aumentar a taxa mediante a adici\u00f3n de substitu\u00edntes de fl\u00faor que atraen electr\u00f3ns na posici\u00f3n proparx\u00edlica. O fl\u00faor \u00e9 un bo grupo de atracci\u00f3n de electr\u00f3ns en termos de accesibilidade sint\u00e9tica e inercia biol\u00f3xica. En particular, non pode formar un aceptor de Michael electr\u00f3filo que poida reaccionar secundariamente cos nucle\u00f3filos biol\u00f3xicos. DIBO (dibenzociclooctino) foi desenvolvido como unha fusi\u00f3n a dous aneis de arilo, o que provocou unha tensi\u00f3n moi elevada e unha diminuci\u00f3n das enerx\u00edas de distorsi\u00f3n. Prop\u00faxose que a substituci\u00f3n de biarilo aumenta a tensi\u00f3n do anel e proporciona a conxugaci\u00f3n co alquino para mellorar a reactividade. A\u00ednda que os c\u00e1lculos predixiron que a substituci\u00f3n de monoarilo proporcionar\u00eda un equilibrio \u00f3ptimo entre o choque est\u00e9rico (con mol\u00e9cula de azida) e a cepa, os produtos monoarilados demostraron ser inestables.\nBARAC (biarylazacyclooctynone) seguiu coa adici\u00f3n dun enlace amida que engade un centro tipo sp2 para aumentar a velocidade por distorsi\u00f3n. A resonancia de amida contrib\u00fae a unha tensi\u00f3n adicional sen crear insaturaci\u00f3n adicional que levar\u00eda a unha mol\u00e9cula inestable. Ademais, a adici\u00f3n dun hetero\u00e1tomo ao anel de ciclooctino mellora tanto a solubilidade como a farmacocin\u00e9tica da mol\u00e9cula. BARAC ten unha taxa (e sensibilidade) suficientes at\u00e9 o punto de que non \u00e9 necesario eliminar o exceso de sonda para reducir o fondo. Isto fai que sexa moi \u00fatil en situaci\u00f3ns nas que o lavado \u00e9 imposible, como nas imaxes en tempo real ou nas imaxes de animais enteiros. A\u00ednda que BARAC \u00e9 extremadamente \u00fatil, a s\u00faa baixa estabilidade require que debe almacenarse a 0\u00a0\u00b0C, protexido da luz e do os\u00edxeno.\nRealiz\u00e1ronse m\u00e1is variaci\u00f3ns de axustes en BARAC para producir DIBAC/ADIBO para engadir tensi\u00f3n do anel distal e reducir os est\u00e9ricos ao redor do alquino para aumentar a\u00ednda m\u00e1is a reactividade. O ceto-DIBO, no que o grupo hidroxilo se converteu nunha cetona, ten un aumento de tres veces na taxa debido a un cambio na conformaci\u00f3n do anel. Os intentos de facer un difluorobenzociclooctino (DIFBO) non tiveron \u00e9xito debido \u00e1 inestabilidade.\nOs problemas con DIFO con estudos \"in vivo\" con ratos ilustran a dificultade de producir reacci\u00f3ns bioortogonais. A\u00ednda que DIFO foi extremadamente reactivo no etiquetado das c\u00e9lulas, funcionou mal nos estudos sobre ratos debido \u00e1 uni\u00f3n coa albumina s\u00e9rica. A hidrofobicidade do ciclooctilo promove o secuestro por membranas e prote\u00ednas s\u00e9ricas, reducindo as concentraci\u00f3ns biodisponibles. Como resposta, o DIMAC (dimethoxyazacyclooctyne) foi desenvolvido para aumentar a solubilidade en auga, a polaridade e a farmacocin\u00e9tica, a\u00ednda que a\u00ednda est\u00e1n en desenvolvemento esforzos no etiquetado bioortogonal de modelos de rato.\nReactividade.\nOs esforzos computacionais foron vitais para explicar a termodin\u00e1mica e a cin\u00e9tica destas reacci\u00f3ns de cicloadici\u00f3n que desempe\u00f1aron un papel vital para seguir mellorando a reacci\u00f3n. Existen dous m\u00e9todos para activar os alquinos sen sacrificar a estabilidade: diminu\u00edr a enerx\u00eda do estado de transici\u00f3n ou diminu\u00edr a estabilidade dos reactivos.\nDiminuci\u00f3n da estabilidade dos reactivos: Houk propuxo que as diferenzas na enerx\u00eda (Ed \u2021) necesaria para distorsionar a azida e o alquino nas xeometr\u00edas do estado de transici\u00f3n controlan as alturas da barreira para a reacci\u00f3n. A enerx\u00eda de activaci\u00f3n (E \u2021) \u00e9 a suma das distorsi\u00f3ns desestabilizadoras e as interacci\u00f3ns estabilizadoras (Ei \u2021). A distorsi\u00f3n m\u00e1is significativa est\u00e1 no grupo funcional azida con menor contribuci\u00f3n de distorsi\u00f3n alquino. Non obstante, \u00e9 s\u00f3 o ciclooctino o que se pode modificar facilmente para obter unha maior reactividade. As barreiras de reacci\u00f3n calculadas para a azida de fenila e o acetileno (16,2 kcal/mol) fronte ao ciclooctilo (8,0 kcal/mol) dan como resultado un aumento da taxa previsto de 10 6. O ciclooctilo require menos enerx\u00eda de distorsi\u00f3n (1,4 kcal/mol fronte a 4,6 kcal/mol) o que resulta nunha enerx\u00eda de activaci\u00f3n m\u00e1is baixa a pesar da menor enerx\u00eda de interacci\u00f3n.\nEnerx\u00eda diminu\u00ednte do estado de transici\u00f3n: os grupos que retiran electr\u00f3ns como o fl\u00faor aumentan a taxa ao diminu\u00edr a enerx\u00eda LUMO e a fenda HOMO-LUMO. Isto leva a unha maior transferencia de carga da azida ao ciclooctilo fluorado no estado de transici\u00f3n, aumentando a enerx\u00eda de interacci\u00f3n (menor valor negativo) e a enerx\u00eda de activaci\u00f3n global. A baixada do LUMO \u00e9 o resultado da hiperconxugaci\u00f3n entre os orbitais doadores alquino \u03c0 e os aceptores CF \u03c3*. Estas interacci\u00f3ns proporcionan estabilizaci\u00f3n principalmente no estado de transici\u00f3n como resultado do aumento das capacidades doadores/aceptores dos enlaces a medida que se distorsionan. Os c\u00e1lculos do NBO demostraron que a distorsi\u00f3n do estado de transici\u00f3n aumenta a enerx\u00eda de interacci\u00f3n en 2,8 kcal/mol.\nA hiperconxugaci\u00f3n entre enlaces \u03c0 f\u00f3ra do plano \u00e9 maior porque os enlaces \u03c0 no plano est\u00e1n mal ali\u00f1ados. Non obstante, a flexi\u00f3n do estado de transici\u00f3n permite que os enlaces \u03c0 no plano te\u00f1an unha disposici\u00f3n m\u00e1is antiperiplanar que facilita a interacci\u00f3n. A estabilizaci\u00f3n da enerx\u00eda da interacci\u00f3n hiperconxugativa adicional cons\u00e9guese a trav\u00e9s dun aumento da poboaci\u00f3n electr\u00f3nica do \u03c3* debido \u00e1 formaci\u00f3n do enlace CN. A hiperconxugaci\u00f3n negativa cos enlaces \u03c3* CF mellora esta interacci\u00f3n estabilizadora.\nRexioselectividade.\nA\u00ednda que a rexioselectividade non \u00e9 un gran problema nas aplicaci\u00f3ns actuais de imaxe da qu\u00edmica de clic sen cobre, \u00e9 un problema que impide futuras aplicaci\u00f3ns en campos como o dese\u00f1o de f\u00e1rmacos ou a peptidomim\u00e9tica.\nActualmente a maior\u00eda dos ciclooctilos reaccionan para formar mesturas rexiois\u00f3meras. A an\u00e1lise computacional descubriu que, a\u00ednda que se calcula que a rexioselectividade da fase gaseosa favorece a adici\u00f3n de 1,5 sobre a adici\u00f3n de 1,4 at\u00e9 2,9 kcal/mol en enerx\u00eda de activaci\u00f3n, as correcci\u00f3ns de solvataci\u00f3n orixinan as mesmas barreiras enerx\u00e9ticas para ambos os rexiois\u00f3meros. Mentres que o is\u00f3mero 1,4 na cicloadici\u00f3n de DIFO est\u00e1 desfavorecido polo seu maior momento dipolar, a solvataci\u00f3n estabilizao m\u00e1is forte que o is\u00f3mero 1,5, erosionando a rexioselectividade.\nOs ciclooctinos sim\u00e9tricos como o BCN (biciclo[6.1.0]nonino) forman un \u00fanico rexiois\u00f3mero tras a cicloadici\u00f3n e poden servir para resolver este problema no futuro.\nAplicaci\u00f3ns.\nA aplicaci\u00f3n m\u00e1is estendida da qu\u00edmica de clic sen cobre \u00e9 na imaxe biol\u00f3xica en c\u00e9lulas vivas ou animais utilizando unha biomol\u00e9cula marcada con azida e un ciclooctilo que leva un axente de imaxe.\nAs variantes fluorescentes de ceto e oxima de DIBO util\u00edzanse nas reacci\u00f3ns de clic de fluoro-interruptor nas que a fluorescencia do ciclooctilo \u00e9 apagada polo triazol que se forma na reacci\u00f3n. Por outra banda, os ciclooctinos conxugados con cumarina como coumBARAC foron desenvolvidos de xeito que o alquino suprime a fluorescencia mentres que a formaci\u00f3n de triazol aumenta o rendemento cu\u00e1ntico de fluorescencia en dez veces.\nO control espacial e temporal do etiquetado do substrato investigouse mediante ciclooctilos fotoactivables. Isto permite o equilibrio do alquino antes da reacci\u00f3n para reducir os artefactos como resultado dos gradientes de concentraci\u00f3n. Os ciclooctinos enmascarados son incapaces de reaccionar coas azidas na escuridade, pero conv\u00e9rtense en alquinos reactivos ao irradiarse coa luz.\nEstase explorando a qu\u00edmica de clics sen cobre para a s\u00faa utilizaci\u00f3n na s\u00edntese de axentes de imaxe PET que deben fabricarse rapidamente con gran pureza e rendemento para minimizar a desintegraci\u00f3n isot\u00f3pica antes de que se poidan administrar os compostos. Tanto as altas constantes de velocidade como a bioortogonalidade do SPAAC son susceptibles \u00e1 qu\u00edmica PET.\nOutras reacci\u00f3ns bioortogonais.\nCicloadici\u00f3n de dipolos de nitr\u00f3n.\nA qu\u00edmica de clic sen cobre adaptouse para usar nitronas como 1,3-dipolo en lugar de azidas e utilizouse na modificaci\u00f3n de p\u00e9ptidos.\nEsta cicloadici\u00f3n entre unha nitrona e un ciclooctilo forma isoxazolinas N-alquiladas. A velocidade de reacci\u00f3n \u00e9 mellorada pola auga e \u00e9 extremadamente r\u00e1pida con constantes de velocidade de segunda orde que van de 12 a 32\u00a0M \u22121 \u2022s \u22121, dependendo da substituci\u00f3n da nitrona. A\u00ednda que a reacci\u00f3n \u00e9 extremadamente r\u00e1pida, enfr\u00f3ntase a problemas para incorporar a nitrona \u00e1s biomol\u00e9culas mediante o etiquetado metab\u00f3lico. A etiquetaxe s\u00f3 se conseguiu mediante a modificaci\u00f3n do p\u00e9ptido postraducional.\nCicloadici\u00f3n de norborneno.\nAs cicloadici\u00f3ns dipolares 1,3 desenvolv\u00e9ronse como reacci\u00f3n bioortogonal usando un \u00f3xido de nitrilo como 1,3-dipolo e un norborneno como dipolar\u00f3filo. O seu uso principal foi para marcar o ADN e o ARN en sintetizadores autom\u00e1ticos de oligonucle\u00f3tidos, e a reticulaci\u00f3n de pol\u00edmeros en presenza de c\u00e9lulas vivas.\nOs norbornenos seleccion\u00e1ronse como dipolar\u00f3filos debido ao seu equilibrio entre a reactividade e a estabilidade promovidas pola cepa. Os inconvenientes desta reacci\u00f3n incl\u00faen a reactividade cruzada do \u00f3xido de nitrilo debido \u00e1 forte electrofilia e \u00e1 cin\u00e9tica de reacci\u00f3n lenta.\nCicloadici\u00f3n de oxanorbornadieno.\nA cicloadici\u00f3n de oxanorbornadieno \u00e9 unha cicloadici\u00f3n 1,3-dipolar seguida dunha reacci\u00f3n retro-Diels Alder para xerar un conxugado ligado a triazol coa eliminaci\u00f3n dunha mol\u00e9cula de furano. Os traballos preliminares demostraron a s\u00faa utilidade en experimentos de marcaxe pept\u00eddica e tam\u00e9n se utilizou na xeraci\u00f3n de compostos de imaxe SPECT. M\u00e1is recentemente, o uso dun oxanorbornadieno foi descrito nunha reacci\u00f3n \"iClick\" a temperatura ambiente sen catalizador, na que un amino\u00e1cido modelo est\u00e1 ligado ao resto met\u00e1lico, nunha nova aproximaci\u00f3n \u00e1s reacci\u00f3ns bioortogonais.\nA deformaci\u00f3n do anel e a deficiencia de electr\u00f3ns no oxanorbornadieno aumentan a reactividade cara ao paso que limita a taxa de cicloadici\u00f3n. A reacci\u00f3n retro-Diels Alder ocorre rapidamente despois para formar o 1,2,3 triazol estable. Os problemas incl\u00faen unha mala tolerancia aos substitu\u00edntes que poden cambiar a electr\u00f3nica do oxanorbornadieno e taxas baixas (constantes de velocidade de segunda orde da orde de 10 \u22124 ).\nLigadura de tetrazina.\nA ligadura de tetrazina \u00e9 a reacci\u00f3n dun trans-cicloocteno e unha tetrazina nunha reacci\u00f3n de Diels Alder de demanda inversa seguida dunha reacci\u00f3n retro-Diels Alder para eliminar o gas nitr\u00f3xeno. A reacci\u00f3n \u00e9 extremadamente r\u00e1pida cunha constante de velocidade de segundo orde de 2000\u00a0M \u22121 \u2013s \u22121 (en metanol/auga 9:1) permitindo modificaci\u00f3ns de biomol\u00e9culas a concentraci\u00f3ns extremadamente baixas.\nSegundo o traballo computacional de Bach, a enerx\u00eda de deformaci\u00f3n dos ciclooctenos Z \u00e9 de 7,0 kcal/mol en comparaci\u00f3n coas 12,4 kcal/mol do ciclooctano debido \u00e1 perda de d\u00faas interacci\u00f3ns transanulares. O E-cicloocteno ten un dobre enlace moi retorcido que d\u00e1 como resultado unha enerx\u00eda de deformaci\u00f3n de 17,9 kcal/mol. Como tal, o trans-cicloocteno altamente tenso \u00fasase como dien\u00f3filo reactivo. O dieno \u00e9 unha 3,6-diaril-s-tetrazina que foi substitu\u00edda para resistir a reacci\u00f3n inmediata coa auga. A reacci\u00f3n transcorre a trav\u00e9s dunha cicloadici\u00f3n inicial seguida dun Diels Alder inverso para eliminar o N2 e evitar a reversibilidade da reacci\u00f3n.\nNon s\u00f3 a reacci\u00f3n tolera a auga, sen\u00f3n que se comprobou que a velocidade aumenta en medios acuosos. Tam\u00e9n se realizaron reacci\u00f3ns utilizando norbornenos como dien\u00f3filos a velocidades de segunda orde da orde de 1\u00a0M \u22121 \u2022s \u22121 en medios acuosos. A reacci\u00f3n aplicouse ao marcado de c\u00e9lulas vivas e ao acoplamento de pol\u00edmeros.\n[4+1] Cicloadici\u00f3n.\nEsta reacci\u00f3n de clic de isocianuro \u00e9 unha cicloadici\u00f3n [4+1] seguida dunha eliminaci\u00f3n retro-Diels Alder de N2.\nA reacci\u00f3n procede cunha cicloadici\u00f3n inicial [4+1] seguida dunha reversi\u00f3n para eliminar un sumidoiro termodin\u00e1mico e evitar a reversibilidade. Este produto \u00e9 estable se se usa unha amina terciaria ou isocianopropanoato. Se se usa un isocianuro secundario ou primario, o produto formar\u00e1 unha imina que se hidroliza rapidamente.\nO isocianuro \u00e9 un informador qu\u00edmico preferido debido ao seu pequeno tama\u00f1o, estabilidade, non toxicidade e ausencia nos sistemas de mam\u00edferos. Non obstante, a reacci\u00f3n \u00e9 lenta, con constantes de velocidade de segunda orde da orde de 10 \u22122\u00a0M \u22121 \u2022s \u22121 .\nQu\u00edmica de fotoclic de tetrazol.\nA qu\u00edmica de Photoclick utiliza unha cicloeliminaci\u00f3n fotoinducida para liberar N2. Isto xera un intermediario 1,3 nitrilo imina de curta duraci\u00f3n a trav\u00e9s da perda de gas nitr\u00f3xeno, que sofre unha cicloadici\u00f3n 1,3-dipolar cun alqueno para xerar cicloaductos de pirazolina.\nA fotoinduci\u00f3n ten lugar cunha breve exposici\u00f3n \u00e1 luz (a lonxitude de onda depende do tetrazol) para minimizar o fotodano nas c\u00e9lulas. A reacci\u00f3n real\u00edzase en condici\u00f3ns acuosas e xera un \u00fanico rexiois\u00f3mero.\nA nitrilo imina transitoria \u00e9 moi reactiva para a cicloadici\u00f3n 1,3-dipolar debido a unha estrutura curvada que reduce a enerx\u00eda de distorsi\u00f3n. A substituci\u00f3n con grupos doadores de electr\u00f3ns nos aneis de fenilo aumenta a enerx\u00eda HOMO, cando se coloca na 1,3 nitrilo imina e aumenta a velocidade de reacci\u00f3n.\nAs vantaxes deste enfoque incl\u00faen a capacidade de controlar espacial ou temporalmente a reacci\u00f3n e a capacidade de incorporar tanto alquenos como tetrazoles en biomol\u00e9culas mediante m\u00e9todos biol\u00f3xicos sinxelos como a codificaci\u00f3n xen\u00e9tica. Ademais, o tetrazol p\u00f3dese dese\u00f1ar para ser fluorox\u00e9nico para controlar o progreso da reacci\u00f3n.\nLigadura de cuadriciclano.\nA ligadura do cuadriciclano utiliza un cuadriciclano altamente tenso para someterse \u00e1 cicloadici\u00f3n [2+2+2] con sistemas \u03c0.\nO cuadriciclano \u00e9 abi\u00f3tico, non reactivo coas biomol\u00e9culas (debido \u00e1 completa saturaci\u00f3n), relativamente pequeno e moi tenso (~80 kcal/mol). Non obstante, \u00e9 moi estable a temperatura ambiente e en condici\u00f3ns acuosas a pH fisiol\u00f3xico. \u00c9 capaz de reaccionar selectivamente con sistemas \u03c0 pobres en electr\u00f3ns pero non con alquenos, alquinos ou cicloottinos simples. \nO bis(ditiobencil)n\u00edquel(II) foi elixido como un compa\u00f1eiro de reacci\u00f3n dunha selecci\u00f3n de candidatos baseada na reactividade. Para evitar a reversi\u00f3n inducida pola luz ao norbornadieno, eng\u00e1dese dietilditiocarbamato para quelar o n\u00edquel do produto.\nEstas reacci\u00f3ns son potenciadas por condici\u00f3ns acuosas cunha constante de velocidade de segundo orde de 0,25\u00a0M \u22121 \u2022s \u22121 . De particular interese \u00e9 que se demostrou que \u00e9 bioortogonal tanto \u00e1 formaci\u00f3n de oximas como \u00e1 qu\u00edmica de clics sen cobre.\nUsos.\nA qu\u00edmica bioortogonal \u00e9 unha ferramenta atractiva para a orientaci\u00f3n previa de experimentos en imaxes nucleares e radioterapia."}
{"id": "578517", "revid": "27155", "url": "https://gl.wikipedia.org/wiki?curid=578517", "title": "Sinorox\u00e9nico", "text": ""}
{"id": "578518", "revid": "22795", "url": "https://gl.wikipedia.org/wiki?curid=578518", "title": "Real Academia de Medicina de Galicia", "text": ""}
{"id": "578526", "revid": "15490", "url": "https://gl.wikipedia.org/wiki?curid=578526", "title": "Diurpaneo", "text": ""}
{"id": "578527", "revid": "47401", "url": "https://gl.wikipedia.org/wiki?curid=578527", "title": "Cartaxinense", "text": "A Cartaxinense (en lat\u00edn: \"Carthaginensis\" ou \"Carthaginiensis\") foi unha provincia romana e unha provincia eclesi\u00e1stica na pen\u00ednsula ib\u00e9rica que resultou da divisi\u00f3n da antiga provincia Tarraconense, situada no centro-sueste da pen\u00ednsula Ib\u00e9rica, con capital en \"Cartago Nova\" (Cartaxena).\nProvincia romana.\nOrixinalmente un dos \"conventus iuridicus\" da Tarraconense, a Cartaxinense foi separada por Diocleciano no 298 e subordinada \u00e1 diocese de Hispania da prefectura pretoriana da Galia. Rex\u00edase por un \"praeses\" que respond\u00eda ao vicario da diocese.\nA mediados do s\u00e9culo IV, posiblemente baixo Xuliano, o territorio das Illas Baleares separouse e pasou a ser Balearica, como provincia aut\u00f3noma.\nA provincia foi saqueada durante a invasi\u00f3n de v\u00e1ndalos, suevos e alanos no ano 409. A mediados do s\u00e9culo V, a rexi\u00f3n foi finalmente anexionada polos visigodos, liderados polo rei Eurico, e pasou a formar parte do Reino visigodo.\nA principios do s\u00e9culo VI, as tropas bizantinas incorporaron ao dominio de Constantinopla en nome do emperador Xustiniano I a zona costeira da Cartaxinesa e parte da B\u00e9tica, que comezou a formar unha nova provincia dende o actual Algarve ata o sur da actual provincia de Valencia, chamada Spania. Xustiniano cambiou o nome da capital por \"Cartago Espartaria\" e converteuna na capital da nova provincia.\nGran parte dos territorios bizantinos foron reconquistados de novo polo reino visigodo de Leovixildo. \"Cartago espartana\" resistir\u00eda uns anos m\u00e1is, pero foi conquistada e destru\u00edda polo rei visigodo Suintila ao redor do 622.\nA provincia desapareceu por completo no 711 cando os ex\u00e9rcitos musulm\u00e1ns invadiron a pen\u00ednsula Ib\u00e9rica.\nProvincia eclesi\u00e1stica.\nCando o Imperio Romano se converteu ao cristianismo, a Igrexa cristi\u00e1 primitiva f\u00edxose cargo da divisi\u00f3n provincial imperial.Deste xeito, as primeiras provincias eclesi\u00e1sticas correspond\u00edan exactamente coas estruturas provinciais romanas existentes, inclu\u00edda a provincia Cartaxinense, que exerc\u00eda as\u00ed a funci\u00f3n de s\u00e9 metropolitana sobre todos os bispados que exist\u00edan no seu territorio. A coincidencia entre divisi\u00f3n pol\u00edtica e divisi\u00f3n relixiosa existiu ata a ca\u00edda do Imperio Romano de Occidente no ano 476. A mediados do s\u00e9culo VI, a provincia eclesi\u00e1stica cartaxinesa foi dividida politicamente en d\u00faas: unha parte no centro da pen\u00ednsula controlada polo visigodos e outro ao sur.e ao leste controlado polos bizantinos.\nDentro da provincia situ\u00e1ronse dioceses tan importantes como Valentia, Toleto, Eliocroca, Begastro ou Ilici.\nConcilio de Toledo.\nA cidade de Toleto (Toledo), capital do reino visigodo, estaba inclu\u00edda na Cartaxinense, cuxa capital estaba baixo dominio bizantino. Por iso, pouco despois de acceder ao trono, o rei visigodo Gundemaro promoveu a celebraci\u00f3n dun s\u00ednodo que tivo lugar en Toledo e que acordou que Toledo ser\u00eda a nova metr\u00f3pole de toda a provincia, arrebat\u00e1ndolle este t\u00edtulo \u00e1 s\u00e9 de Cartaxena, un declaraci\u00f3n que apoiou ao rei mediante decreto do 23 de outubro de 610. Deste xeito desapareceu a provincia eclesi\u00e1stica Cartaxinense.\nCando Cartaxena foi conquistada polos reinos cristi\u00e1ns no s\u00e9culo XIII, a diocese foi restaurada, pero sen car\u00e1cter metropolitano."}
{"id": "578528", "revid": "1888", "url": "https://gl.wikipedia.org/wiki?curid=578528", "title": "Daniel Chapela", "text": "Daniel Dur\u00e1n Chapela, co\u00f1ecido como Daniel Chapela, nado en Bueu en 1999, \u00e9 un fil\u00f3logo e pol\u00edtico galego do PPdeG.\nTraxectoria.\nEstudou o bacharelato no Instituto de Bueu, e nesa etapa encargouse voluntariamente dunha axencia de lectura en Meiro. Iniciou os estudos de Dereito na Universidade de Vigo mais, ao rematar o segundo curso, abandonounos para facer o grao de Lingua e literatura galegas na Universidade de Santiago de Compostela, que rematou no 2023. Formou parte do claustro da USC en representaci\u00f3n do estudantado. \nFoi fundador, xunto con Sara Pi\u00f1eiro e Beatriz Pereira, da asociaci\u00f3n cultural \"O Arquivo das Trasnas\", que organizou as xornadas \"Literatura nas marxes. A creaci\u00f3n al\u00e9n do canon\" e \"Id\u2019 a San Momed\u2019. Xornadas de poes\u00eda e mar\". Tam\u00e9n participou na produci\u00f3n do documental \"Xela Arias. Poeta nas marxes\".\nFoi elixido coordinador de Cultura do PPdeG no congreso de maio de 2022. En outubro de 2022 rumoreouse na prensa que asumir\u00eda a direcci\u00f3n da revista \"Dorna\" en substituci\u00f3n de Ram\u00f3n Lorenzo, mais finalmente o relevo do equipo non inclu\u00edu a Daniel Chapela, sendo nomeada directora Mar\u00eda Xes\u00fas Nogueira. Presentouse \u00e1s elecci\u00f3ns municipais de 2023 de Bueu na candidatura do PPdeG e foi elixido concelleiro."}
{"id": "578529", "revid": "1888", "url": "https://gl.wikipedia.org/wiki?curid=578529", "title": "Daniel Dur\u00e1n Chapela", "text": ""}
{"id": "578530", "revid": "5863", "url": "https://gl.wikipedia.org/wiki?curid=578530", "title": "Francisco Martelo Villar", "text": "Francisco Martelo Villar, nado o 3 de marzo de 1945 en Redondela, \u00e9 un m\u00e9dico cirurxi\u00e1n galego.\nTraxectoria.\nNado en Redondela estudou na Universidade de Santiago de Compostela, na que se licenciou en 1968 e obtivo o t\u00edtulo de doutor en 1989. Posteriormente obtivo en 1975 o t\u00edtulo de especialista en cirurx\u00eda pl\u00e1stica e cirurx\u00eda xeral na Universidade Complutense de Madrid. \nEn 1969 obtivo, por concurso-oposici\u00f3n a praza de m\u00e9dico interno e residente da Cidade Sanitaria Francisco Franco de Madrid. En 1970 comezou o seu per\u00edodo de formaci\u00f3n como m\u00e9dico residente en cirurx\u00eda pl\u00e1stica, con formaci\u00f3n b\u00e1sica nos servizos de cirurx\u00eda xeral e cirurx\u00eda pl\u00e1stica na referida cidade sanitaria. A partir do 1 de abril de 1975 foi m\u00e9dico adxunto contratado do Hospital Primero de Octubre de Madrid, praza que de maneira definitiva obtivo por concurso de m\u00e9ritos o 1 de decembro de 1975.\nDesde xullo de 1975 a maio de 1977 traballou no Hospital Saint George de Londres. De vola a Espa\u00f1a, o 15 de xullo de 1977 obtivo a praza de xefe da secci\u00f3n de cirurx\u00eda pl\u00e1stica do Hospital Virgen de la Arrixaca de Murcia.\nO 24 de setembro de 1980 foi nomeado xefe do servizo de cirurx\u00eda pl\u00e1stica e queimados da Cidade Sanitaria Juan Canalejo da Coru\u00f1a, no que o 9 de xullo de 1981 foi nomeado director m\u00e9dico do centro de traumatolox\u00eda e rehabilitaci\u00f3n. Neste hospital (hoxe Complexo Hospitalario Universitario A Coru\u00f1a) traballou at\u00e9 a s\u00faa xubilaci\u00f3n en 2011.\nAdemais, foi profesor asociado da Universidade da Coru\u00f1a, da materia de cirurx\u00eda en terapia ocupacional e fisioterapia desde 2008 a 2011.\nEn 2021, no pleno extraordinario da Real Academia de Medicina de Galicia foi elixido presidente, por unanimidade, titular da cadeira de cirurx\u00eda pl\u00e1stica, est\u00e9tica e reparadora. Sucedeu no cargo ao profesor Xos\u00e9 Carro Otero, titular de historia da medicina, falecido.\nO 16 de decembro de 2021 foi nomeado vogal electivo do \u00f3rgano directivo da Fundaci\u00f3n Barri\u00e9. O presidente da fundaci\u00f3n, Jos\u00e9 Mar\u00eda Arias Mosquera, explicou que o nomeamento responde \u00e1 \u00abdilatada experiencia e ao reco\u00f1ecido prestixio no \u00e1mbito da sa\u00fade\u00bb de Martelo Villar, as\u00ed como o seu \u00abfirme compromiso pola investigaci\u00f3n e \u00e1 contribuci\u00f3n ao progreso da medicina\u00bb. \nV\u00e9xase tam\u00e9n.\nLigaz\u00f3ns externas.\n "}
{"id": "578532", "revid": "89787", "url": "https://gl.wikipedia.org/wiki?curid=578532", "title": "Enrique Oviedo Blanco", "text": "Enrique Oviedo Blanco, co\u00f1ecido como Chapa, nado nas M\u00e9dulas (Carucedo) en 1910 e finado en Priaranza o 27 de novembro de 1950, foi un guerrilleiro antifranquista.\nTraxectoria.\nActivista socialista das M\u00e9dulas (Carucedo), foi mobilizado no ex\u00e9rcito rebelde do que desertou para incorporarse ao ex\u00e9rcito republicano. Foi detido en Pamplona cando intentaba cruzar a Francia e en marzo de 1940 fuxiu da cadea de San Marcos (Le\u00f3n) e entrou no grupo de Manuel \u00c1lvarez Arias \"Bailar\u00edn\". No ver\u00e1n de 1940 formou parte dun grupo que intentou chegar a Portugal e tivo que regresar a Le\u00f3n. En abril de 1942 participou no congreso de Ferradillo. En outubro de 1944 foi responsable xunto con Evaristo Gonz\u00e1lez P\u00e9rez \"Rocesvinto\" dunha das catro unidades que compu\u00f1an a Primeira Agrupaci\u00f3n da Federaci\u00f3n que ti\u00f1a como \u00e1rea de actuaci\u00f3n o este e sueste da estrada Ponferrada-Orense. Logo do congreso de reunificaci\u00f3n da Federaci\u00f3n en 1946, abandonou a zona de Casaio con Marcelino Fern\u00e1ndez Villanueva e pasou \u00e1 \u00e1rea da Cabrera nun grupo comandado por Manuel Gir\u00f3n Baz\u00e1n. Rexeitando instruci\u00f3ns comunistas, non se integrou no Ex\u00e9rcito Guerrilleiro de Galicia.\nO 24 de febreiro de 1949 estaba coa s\u00faa parella Asunci\u00f3n Mac\u00edas Fern\u00e1ndez \"Pandereta\", Silverio Yebra Granja, Francisco Mart\u00ednez L\u00f3pez, Alfonso Rodr\u00edguez L\u00f3pez, Antonio L\u00f3pez N\u00fa\u00f1ez, Bernardo \u00c1lvarez Trabajo e Enrique Orozco nun grupo que tivo unha reuni\u00f3n cun oficial de enlace de Berlanga del Bierzo. Traizoados por Enrique Orozco, os guerrilleiros caeron nunha emboscada da Garda Civil en Vega de Espinareda na que foron asasinados Enrique Orozco e Alfonso Rodr\u00edguez L\u00f3pez. Na primavera de 1950 Enrique Oviedo retirouse coa s\u00faa parella Asunci\u00f3n Mac\u00edas \u00e1 aldea natal dela en Paradela de Mices (Priaranza), para preparar a s\u00faa sa\u00edda de Espa\u00f1a. Denunciados, o 27 de novembro de 1950, o seu refuxio foi rodeado pola Garda Civil. Crendo in\u00fatil toda resistencia, Enrique disparoulle \u00e1 s\u00faa compa\u00f1eira antes de suicidarse."}
{"id": "578533", "revid": "89787", "url": "https://gl.wikipedia.org/wiki?curid=578533", "title": "Alberto Juff\u00e9 Stein", "text": "Alberto Juff\u00e9 Stein, nado o 2 de xaneiro de 1945 en Buenos Aires, \u00e9 un m\u00e9dico e cirurxi\u00e1n arxentino-espa\u00f1ol, especialista no coraz\u00f3n.\nTraxectoria.\nFormaci\u00f3n.\nJuff\u00e9 licenciouse en Medicina na Universidade de Buenos Aires en 1969. Foi m\u00e9dico residente de Cirurx\u00eda no Hospital General de Agudos Dr. Cosme Argerich (1970-1972). Trasladado a Espa\u00f1a, foi m\u00e9dico residente de Cirurx\u00eda Tor\u00e1cica e Cardiovascular na Cl\u00ednica Puerta de Hierro (actual Hospital Universitario Puerta de Hierro) de Majadahonda, Madrid (1972-1975).\nEspecializouse en Cirurx\u00eda Cardiovascular e en Cirurx\u00eda Tor\u00e1cica nas Universidades Complutense e Aut\u00f3noma de Madrid, respectivamente, e acadou o t\u00edtulo de Doutor en Medicina e Cirurx\u00eda na Universidade Complutense de Madrid en 1977, coa lectura da tese \"Variaciones metab\u00f3licas (equilibrio \u00e1cido base, enzimas, iones, glucosa e insulina, albuminas y prote\u00ednas) y de la conducci\u00f3n aur\u00edculo ventricular en la hipotermia profunda, con grados variables de hemodiluci\u00f3n\".\nAcad\u00e9mico.\nAlberto Juff\u00e9 Stein \u00e9 Acad\u00e9mico Numerario da Real Academia de Medicina e Cirurx\u00eda de Galicia, ocupando a cadeira de Cirurx\u00eda card\u00edaca e da que, na actualidade (2022), \u00e9 o seu Secretario Xeral. \nVida familiar.\nCasou con Liliana Silvia Bignoli Seward, coa que tivo 3 fillos, Diego Jos\u00e9, Valeria e Roc\u00edo."}
{"id": "578535", "revid": "5863", "url": "https://gl.wikipedia.org/wiki?curid=578535", "title": "J\u00e1n \u010cernaj", "text": "J\u00e1n \u010cernaj, nado en 1948 e finado o 30 de abril de 2011, foi un medallista e dese\u00f1ador de moeda eslovaco.\nTraxectoria.\nJ\u00e1n \u010cernaj cursou estudos profesionais art\u00edsticos na Escola de Artes Aplicadas SUP\u0160, de Kremnica. \nLogo da s\u00faa formaci\u00f3n, a s\u00faa carreira de corenta anos como gravador, entre 1970 e 2010, transcorreu vinculado \u00e1 Casa da Moeda de Kremnica, inicialmente como artista independente e a partir de 1992 \u00e1 fronte do equipo de gravadores.\nObra.\nO m\u00e1is salientable das creaci\u00f3ns de J\u00e1n \u010cernaj est\u00e1 na medall\u00edstica. Algunhas das s\u00faas medallas est\u00e1n dedicadas a castelos como o de \u013dubov\u0148a, Stre\u010dno (1997) ou Ke\u017emarok (2004); a igrexas eslovacas, cunha serie de once medallas todas elas de 2009; e a conmemoraci\u00f3ns diversas, como os 650 anos dos dereitos mineiros de Kremnica (1978), o 55 aniversario do mando militar rexional de Brno (2006) ou o Mundial de F\u00fatbol de Sur\u00e1frica (2010).\nJ\u00e1n \u010cernaj iniciouse na creaci\u00f3n de moedas como autor dunha moeda conmemorativa de 10.000 coroas eslovacas datada en 2004 conmemorativa do ingreso de Eslovaquia na Uni\u00f3n Europea. Coa integraci\u00f3n do seu pa\u00eds na Eurozona, encomend\u00f3uselle tam\u00e9n, xunto con Pavel K\u00e1roly, o anverso nacional das moedas circulantes divisionarias de 10, de 20 e de 50 c\u00e9ntimos de euro, para as que dispuxo un dese\u00f1o do Castelo de Bratislava."}
{"id": "578536", "revid": "5863", "url": "https://gl.wikipedia.org/wiki?curid=578536", "title": "Pavel K\u00e1roly", "text": "Pavel K\u00e1roly, nado en \u0160umiac, distrito de Brezno, o 24 de maio de 1951, \u00e9 un medallista e dese\u00f1ador de moeda eslovaco.\nTraxectoria.\nPavel K\u00e1roly cursou estudos profesionais art\u00edsticos na Escola de Artes Aplicadas SUP\u0160, de Kremnica, na especialidade de gravado de metal, entre os anos 1966 e 1970. \nLogo de cumprir o seu servizo militar reingresou nesta mesma escola para impartir docencia, e a esta tarefa se mantivo vinculado durante os 40 anos da s\u00faa carreira profesional, entre 1970 e 2010.\nK\u00e1roly participou en diversas exposici\u00f3ns de medallas de car\u00e1cter nacional e internacional, en lugares como Kremnica, Moscova, Bratislava, Praga ou Budapest.\nPavel K\u00e1roly \u00e9 membro da Asociaci\u00f3n de Medallistas de Eslovaquia.\nObra.\nA obra de Pavel K\u00e1roly abrangue o dese\u00f1o e o gravado de medallas, placas, insignias se selos para diversas entidades, como municipios e universidades, as\u00ed como dalgunhas moedas producidas pola Casa da Moeda de Kremnica, a ceca p\u00fablica eslovaca.\nNas s\u00faas creaci\u00f3ns, tanto mediante cu\u00f1axe como por fus\u00f3n, fresado ou gravado \u00e1 man, utiliza a modo de sinatura as s\u00faas inciais PK entrelazadas e estilizadas.\nAdemais, Pavel K\u00e1roly \u00e9 autor de senllas moedas conmemorativas de 200 coroas eslovacas datadas en 2002 e 2005, e, coa chegada entrada do seu pa\u00eds na Eurozona, encomend\u00f3uselle tam\u00e9n, xunto con J\u00e1n \u010cernaj, o anverso nacional das moedas circulantes divisionarias de 10, de 20 e de 50 c\u00e9ntimos de euro, para as que dispuxo un dese\u00f1o do Castelo de Bratislava.\nE a maiores desta serie ordinaria encargouse tam\u00e9n do dese\u00f1o dos anversos de varias moedas conmemorativas de dous euros de Eslovaquia, as\u00ed como outras de diferentes valores faciais destinadas exclusivamente ao coleccionismo numism\u00e1tico e ao investimento."}
{"id": "578537", "revid": "5863", "url": "https://gl.wikipedia.org/wiki?curid=578537", "title": "Ivan \u0158eh\u00e1k", "text": "Ivan \u0158eh\u00e1k, nado en Bratislava o 2 de setembro de 1954, \u00e9 un medallista e dese\u00f1ador de moeda eslovaco.\nTraxectoria.\nIvan \u0158eh\u00e1k estudou Relevo de Escultura con Rudolf Pribi\u0161 na escola da Academia de Belas Artes e Dese\u00f1o de Bratislava de 1973 a 1979.\n\u0158eh\u00e1k \u00e9 docente no departamento de Arquitectura da facultade de Enxe\u00f1ar\u00eda Civil da Universidade T\u00e9cnica Eslovaca en Bratislava, cidade esta na que reside.\nObra.\nA\u00ednda que a s\u00faa obra abrangue tam\u00e9n a pintura e o debuxo, o m\u00e1is salientable das s\u00faas creaci\u00f3ns est\u00e1 na medall\u00edstica. Algunhas das s\u00faas medallas est\u00e1n dedicadas a personaxes como Rodolfo II de Habsburgo (2012), Galileo Galilei (2014), Arthur Conan Doyle (2014) ou Maximiliano II (2015), ou a temas como a capitalidade real de Praga (2013), a Ponte de Carlos (2014) ou a Catedral de San Vito (2014).\nNas s\u00faas creaci\u00f3ns utiliza a modo de sinatura as s\u00faas iniciais IR superpostas e estilizadas.\nComo medallista participou nas exposici\u00f3ns internacionais da Federaci\u00f3n Internacional da Medalla de Arte (FIDEM) en pa\u00edses como Francia, Portugal, os Estados Unidos, Finlandia ou o Reino Unido.\n\u0158eh\u00e1k dese\u00f1ou ademais varias moedas para a Rep\u00fablica Checa e para Eslovaquia. No primeiro caso \u00e9 autor de senllas moedas conmemorativas de 200 coroas checas datadas en 2010, en tanto que para Eslovaquia foi o creador do anverso nacional das moedas dun euro e de dous euros circulantes, que comezaron a cu\u00f1arse en 2009, as\u00ed como diversas emisi\u00f3ns conmemorativas co valor facial en euros.\nO seu anverso da moeda de dous euros cu\u00f1ada pola Casa da Moeda de Eslovaquia foi galardoado por \"Krause Publications\" co Premio Moeda do Ano de 2011 \u00e1 mellor moeda comercial emitida en 2009."}
{"id": "578538", "revid": "88215", "url": "https://gl.wikipedia.org/wiki?curid=578538", "title": "\u00d3scar Cano Moreno", "text": ""}
{"id": "578539", "revid": "5863", "url": "https://gl.wikipedia.org/wiki?curid=578539", "title": "Laimonis \u0160\u0113nbergs", "text": "Laimonis \u0160\u0113nbergs, nado en Jaunpiebalga, rexi\u00f3n de Vidzeme, en 1947, \u00e9 un cartelista e dese\u00f1ador gr\u00e1fico let\u00f3n, co\u00f1ecido por ser o autor dos anversos nacionais da serie divisionaria circulante de moedas do euro letoas.\nTraxectoria.\nPrimeiros anos e formaci\u00f3n.\nLaimonis \u0160\u0113nbergs cursou estudos superiores art\u00edsticos na Escola de Artes Aplicadas de Riga, onde se graduou en 1967 no departamento de Decoraci\u00f3n. Logo levou tam\u00e9n a cabo estudos de dese\u00f1o de interiores e moblaxe na escola da Academia de Belas Artes de Letonia, ata 1972.\nCarreira art\u00edstica.\nA partir de 1967, \u0160\u0113nbergs participou en arredor de 50 exposici\u00f3ns internacionais de cartelar\u00eda e dese\u00f1o, en pa\u00edses como Polonia, Finlandia, Xap\u00f3n, Alema\u00f1a ou a Rep\u00fablica Checa. Tam\u00e9n tivo presenza noutras tantas exposici\u00f3ns no seu pa\u00eds, de diferentes especialidades art\u00edsticas, tres delas a t\u00edtulo individual, en C\u0113sis (1980 e 2006) e en Riga (1988).\nDe 1972 a 1982 formou parte do colectivo de creadores denominado \"M\u0101ksla\". Entre outras entidades asociativas e art\u00edsticas, \u0160\u0113nbergs foi membro da Union de Artistas de Letonia desde 1975 e secretario do seu consello directivo entre 1982 e 1992; artista principal do Comit\u00e9 Estatal de Edici\u00f3n, Impresi\u00f3n e Comercio do Libro da RSS de Letonia (1982-1990) e do Comit\u00e9 Estatal de Cultura da RSS de Letonia (1988-1990), as\u00ed como artista xefe do Festival Nacional Let\u00f3n de Canto e de Danza, en 1990 e en 1993.\nAlgunhas das obras de \u0160\u0113nbergs p\u00f3dense atopar no Museo Nacional de Arte de Letonia, no Museo da Uni\u00f3n de Artistas de Letonia e na Colecci\u00f3n de Arte do Banco de Letonia. Pola s\u00faa banda, a maior parte dos seus carteis forman parte da colecci\u00f3n da Biblioteca Nacional de Letonia.\nDese\u00f1o de moedas letoas.\n\u0160\u0113nbergs foi nomeado conselleiro art\u00edstico do Banco de Letonia a partir de 1993, e a partir de 2003 presidente da Comisi\u00f3n do Estado para a Her\u00e1ldica da R\u00e9publica de Letonia.\nAs\u00ed mesmo, \u00e9 membro \u2014e foi presidente e vicepresidente\u2014 da Comisi\u00f3n de Dese\u00f1o de Moedas do Banco de Letonia, entidade responsable do dese\u00f1o art\u00edstico e da calidade das moedas letoas en circulaci\u00f3n, as\u00ed como das conmemorativas e de colecci\u00f3n.\nLaimonis \u0160\u0113nbergs foi o artista creador de varias moedas emitidas polo Banco de Letonia. En 1995 lanzou os seus primeiros dese\u00f1os de moedas con valores faciais no antigo lats let\u00f3n conmemorativas do oitavo centenario da fundaci\u00f3n da cidade de Riga, actividade que mantivo ata 2013.\nA partir de 2014 foi o artista escollido polo Banco de Letonia para o dese\u00f1o dos anversos nacionais das moedas divisionarias letoas do sistema do euro, desde a dun c\u00e9ntimo ata as de 50 c\u00e9ntimos, caracterizados pola representaci\u00f3n do gran bras\u00f3n de Letonia. Tam\u00e9n se lle encomendou o dese\u00f1o de varias moedas conmemorativas de dous euros e outras de diferentes valores destinadas exclusivamente ao coleccionismo e ao investimento.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1947]]\n[[Categor\u00eda:Nados en Letonia]]\n[[Categor\u00eda:Dese\u00f1adores de moeda]]\n[[Categor\u00eda:Personalidades da arte de Letonia]]\n[[Categor\u00eda:Personalidades sen imaxes]]"}
{"id": "578543", "revid": "1888", "url": "https://gl.wikipedia.org/wiki?curid=578543", "title": "Faustino Ramos D\u00edez", "text": "Faustino Ramos D\u00edez, nado en Valladolid en 1923 e finado en Madrid o 11 de novembro de 1991, foi un pol\u00edtico espa\u00f1ol.\nTraxectoria.\nMestre, licenciado en Dereito e t\u00e9cnico en Programaci\u00f3n. Foi xefe do Servizo Nacional de Actividades Profesionales da Delegaci\u00f3n Nacional de Juventudes, subdelegado nacional de Juventudes (1968-1970), delegado provincial de Informaci\u00f3n e Turismo en Biscaia (1970-1974) e presidente do Sindicato nacional da Informaci\u00f3n. Foi nomeado gobernador civil de Pontevedra en abril de 1977. Permaneceu no cargo ate 1980. Finou en Madrid o 11 de novembro de 1991.\nVida persoal.\nCasou con Mar\u00eda del Carmen P\u00e9rez e foi pai de Rosa Mar\u00eda, Carmina, Concepci\u00f3n, Faustino, Rosario e Paloma Ramos P\u00e9rez."}
{"id": "578544", "revid": "5863", "url": "https://gl.wikipedia.org/wiki?curid=578544", "title": "Elvira L\u00f3pez Mour\u00edn", "text": "Elvira L\u00f3pez Mour\u00edn, nada en San Marti\u00f1o de R\u00edo, L\u00e1ncara, en 1891 ou o 3 de setembro de 1893, foi unha enfermeira militar espa\u00f1ola e a primeira da aviaci\u00f3n sanitaria de Espa\u00f1a.\nTraxectoria.\nElvira L\u00f3pez Mour\u00edn naceu, segundo o Libro dos Bautismos de San Mart\u00edn de R\u00edo, o 3 de setembro de 1893; a\u00ednda que 1891 \u00e9 o ano de nacemento dado por outras fontes. Marchou a estudar a Madrid e a\u00ednda que non sab\u00eda ler nin escribir, pasou a formar parte do primeiro grupo de enfermeiras profesionais formado por cinco mulleres.\nFoi unha enfermeira militar de profesi\u00f3n sanitaria que formou parte da primeira promoci\u00f3n de mulleres formada pola Cruz Vermella Espa\u00f1ola co plan acad\u00e9mico oficial de 1915.\nEn agosto de 1918, xunto con outras catro mulleres, formou parte da primeira promoci\u00f3n de enfermeiras profesionais do Hospital da Cruz Vermella de San Jos\u00e9 e Santa Adela de Madrid. Catro anos despois ingresou no Hospital de Melilla no Protectorado de Marrocos.\nNa noite do 1 de novembro de 1922, durante a Guerra do Rif, que enfrontou a Espa\u00f1a e Francia contra as forzas rebeldes marroqu\u00eds, formou parte dunha expedici\u00f3n a\u00e9rea m\u00e9dica de tres avi\u00f3ns. Logo presentouse voluntaria para voar desde o aer\u00f3dromo de Nador (Melilla) ata o campamento militar de Dar Drius como parte do equipo cir\u00farxico do comandante m\u00e9dico V\u00edctor Nogueras para atender a 366 feridos dos combates na posici\u00f3n de Tizzi Azza . Elvira L\u00f3pez non ti\u00f1a naquel momento a obriga de voar nun avi\u00f3n de guerra, por ser muller, pero si o fixo. A s\u00faa decisi\u00f3n converteuse na primeira enfermeira en participar tanto no primeiro voo sanitario realizado en Espa\u00f1a, o primeiro transporte a\u00e9reo de feridos, como nun dos primeiros voos nocturnos da aviaci\u00f3n espa\u00f1ola.\nReco\u00f1ementos.\nEn 1922 Elvira L\u00f3pez Mour\u00edn foi considerada polos medios espa\u00f1ois como unha hero\u00edna de guerra, sendo recibida por diversas autoridades. O 7 de novembro tivo audiencia co presidente do Consello de Ministros, Jos\u00e9 S\u00e1nchez Guerra; o d\u00eda 11 a ra\u00ed\u00f1a Vitoria Eugenia deulle unha recepci\u00f3n \u00e1 enfermeira; e o d\u00eda 20 o rei Afonso XIII concedeulle unha audiencia no Palacio Real onde foi felicitada pola s\u00faa actuaci\u00f3n.\nFoi elixida en 2020 por Correos como protagonista do selo postal conmemorativo do Ano Internacional das Enfermeiras e Parteras, declarado un ano antes pola Comisi\u00f3n Filat\u00e9lica Estatal."}
{"id": "578545", "revid": "5863", "url": "https://gl.wikipedia.org/wiki?curid=578545", "title": "Salvador J\u00e0fer Sanxis", "text": ""}
{"id": "578546", "revid": "5863", "url": "https://gl.wikipedia.org/wiki?curid=578546", "title": "Susana Ventura", "text": ""}
{"id": "578550", "revid": "5863", "url": "https://gl.wikipedia.org/wiki?curid=578550", "title": "Drahom\u00edr Zobek", "text": "Drahom\u00edr Zobek, nado en Nov\u00e1 Ba\u0148a, na rexi\u00f3n de Bansk\u00e1 Bystrica, o 20 de xullo de 1952, \u00e9 un escultor, medallista e dese\u00f1ador de moeda eslovaco.\nTraxectoria.\nDrahom\u00edr Zobek cursou entre 1967 e 1971 estudos profesionais art\u00edsticos na Escola de Artes Aplicadas SUP\u0160, de Kremnica, na especialidade de gravado gr\u00e1fico, en placa met\u00e1lica e en pl\u00e1stico.\nLogo do seu per\u00edodo formativo ingresou no cadro de gravadores da Casa da Moeda de Kremnica, e al\u00ed ocupou o cargo de gravador xefe entre 1992 e 1997. Neste \u00faltimo ano abandonou a ceca p\u00fablica eslovaca para traballar como creador independente, con colaboraci\u00f3ns puntuais con empresas privadas do sector da medall\u00edstica.\nNas s\u00faas creaci\u00f3ns utiliza a modo de sinatura as s\u00faas iniciais DZ ou ben simplemente o Z do seu apelido.\nDrahom\u00edr Zobek \u00e9 membro da Asociaci\u00f3n de Medallistas de Eslovaquia, entidade que presidiu durante un longo per\u00edodo. Tam\u00e9n \u00e9 membro da Federaci\u00f3n Internacional da Medalla de Arte, en cuxas exposici\u00f3ns internacionais participou asiduamente: Lisboa (1979), Florencia (1983), Estocolmo (1985), Helsinqui (1990), Budapest (1994), Par\u00eds (2002) Seixal (2004) e Kremnika (1995). \nObra.\nEsculturas.\nDentro da s\u00faa escasa produci\u00f3n como escultor, cabe salientar a escultura do cineasta Viktor Kubal e do seu personaxe \"Zbojn\u00edk Jurko\" (\"Jurko o bandido\") na \"calella dos narices famosos\" de Kremnica, ambas de 2006.\nMedallas.\nA\u00ednda que a s\u00faa obra abrangue tam\u00e9n condecoraci\u00f3ns, insignias, fichas, im\u00e1ns e outros obxectos de pequeno tama\u00f1o, o m\u00e1is salientable das s\u00faas creaci\u00f3ns est\u00e1 na medall\u00edstica. Algunhas das s\u00faas medallas est\u00e1n dedicadas a personaxes como Xo\u00e1n Paulo II (1990) e outras, m\u00e1is comunmente, a conmemoraci\u00f3ns como 50 aniversario da Organizaci\u00f3n Numism\u00e1tica de Bratislava (1984) ou os 150 anos do ferrocarril en Eslovaquia (1998).\nMoedas.\nDrahom\u00edr Zobek iniciouse na creaci\u00f3n de moedas como autor de tres moedas conmemorativas da coroa checoslovaca, entre 1986 e 1991, e a partir de 1993 creou a primeira serie circulante da coroa eslovaca para a Eslovaquia independente.\nCoa integraci\u00f3n do seu pa\u00eds na Eurozona, encomend\u00f3uselle tam\u00e9n o dese\u00f1o do anverso nacional das moedas circulantes divisionarias de 1, de 2 e de 5 c\u00e9ntimos de euro cu\u00f1adas na Casa da Moeda de Kremnica, para as que escolleu unha representaci\u00f3n da monta\u00f1a Kriv\u00e1\u0148, dos Altos Tatras, cargada de simbolismo para Eslovaquia."}
{"id": "578552", "revid": "23204", "url": "https://gl.wikipedia.org/wiki?curid=578552", "title": "Edward Hallowell", "text": "Edward Hallowell, nado en 1808 e finado o 20 de febreiro de 1860, foi un m\u00e9dico e herpet\u00f3logo estadounidense.\nTraxectoria.\nEdward Hallowell estudou medicina na Universidade de Pensilvania, exercendo como m\u00e9dico en Filadelfia.\nTam\u00e9n foi un not\u00e1bel herpet\u00f3logo, que describiu 61 novas especies de r\u00e9ptiles.\nEn 1851, Hallowell foi elixido membro da American Philosophical Society.\nHonores.\nEp\u00f3nimos.\nHallowell foi honrado cos nomes cient\u00edficos de d\u00faas especies de ras:\nAbreviatura.\nA abreviatura Hallowell empr\u00e9gase para reco\u00f1ecer a Edward Hallowell como autoridade na descrici\u00f3n e taxonom\u00eda en zoolox\u00eda. "}
{"id": "578571", "revid": "23204", "url": "https://gl.wikipedia.org/wiki?curid=578571", "title": "Gran Premio de M\u00e9xico de 2022", "text": "O Gran Premio da Cidade de M\u00e9xico de 2022 (oficialmente co\u00f1ecido como Formula 1 Gran Premio de la Ciudad de M\u00e9xico 2022) foi unha carreira de motor de F\u00f3rmula Un que se disputou o 30 de outubro de 2022 no Aut\u00f3dromo Hermanos Rodr\u00edguez na Cidade de M\u00e9xico. A carreira foi a vix\u00e9sima carreira do Gran Premio de M\u00e9xico, e a vix\u00e9sima segunda vez que a carreira disputouse como un evento do Campionato Mundial desde a tempada inaugural en , \u00e9 a segunda carreira nomeada como Gran Premio da Cidade de M\u00e9xico."}
{"id": "578572", "revid": "98629", "url": "https://gl.wikipedia.org/wiki?curid=578572", "title": "Gran Premio do Brasil de 2022", "text": "O Gran Premio do Brasil de 2022 (oficialmente co\u00f1ecida como o F\u00f3rmula 1 Heineken Grande Pr\u00eamio de S\u00e3o Paulo 2022) foi unha carreira de F\u00f3rmula Un que se disputou o 13 de novembro de 2022 no Aut\u00f3dromo Jos\u00e9 Carlos Pace en S\u00e3o Paulo, Brasil. A carreira marcou o quincuax\u00e9sima edici\u00f3n do Gran Premio do Brasil, e o cuadrax\u00e9simo novena vez que a carreira disputouse como unha proba do Campionato Mundial desde a tempada inaugural en . \u00c9 a segunda vez que o evento nom\u00e9ase como o Gran Premio de S\u00e3o Paulo, sendo as edici\u00f3ns anteriores o Gran Premio do Brasil.\nAntecedentes.\nO evento celebrouse durante a fin de semana do 11 ao 13 de novembro. Foi a vix\u00e9simo primeira proba do Campionato Mundial de F\u00f3rmula 1 de 2022. Foi a terceira fin de semana de Gran Premio da tempada en utilizar o formato F\u00f3rmula One sprint.\nPreocupaci\u00f3ns de seguridade.\nTras as elecci\u00f3ns xerais brasileiras de 2022 do 30 de outubro, levantouse a preocupaci\u00f3n pola seguridade polos disturbios no pa\u00eds. Alg\u00fans brasileiros sa\u00edron \u00e1s r\u00faas do Brasil para protestar polos resultados electorais que provocaron a interrupci\u00f3n das actividades no pa\u00eds. Houbo noticias de que os cami\u00f3ns lox\u00edsticos do equipo da Ferrari que se dirix\u00edan ao Aut\u00f3dromo Jos\u00e9 Carlos Pace desde o Aeroporto de Viracopos foron bloqueados polos manifestantes. A inestabilidade pol\u00edtica no Brasil suscita a d\u00fabida de se a FIA decidir\u00e1 cancelar a rolda ou a carreira seguir\u00e1 como estaba previsto. Os informes indican que a FIA e o titular dos dereitos da F\u00f3rmula 1 Liberty Media est\u00e1n a supervisar a situaci\u00f3n para decidir o destino da carreira.\nClasificaci\u00f3n do campionato antes da carreira.\nDe cara \u00e1 fin de semana, os t\u00edtulos de pilotos e de construtores xa se decidiron no Gran Premio do Xap\u00f3n e nos Estados Unidos, respectivamente. Max Verstappen lidera o Campionato de Pilotos con 136 puntos por diante do seu compa\u00f1eiro de equipo Sergio P\u00e9rez Mendoza, segundo, e 141 sobre Charles Leclerc, terceiro. Red Bull Racing lidera o Campionato de Construtores diante de Ferrari por 209 puntos e Mercedes por 249 puntos.\nCarreira.\nOs primeiros pilotos tiveron un comezo bastante igualado, sendo Lando Norris o \u00fanico piloto entre os 7 primeiros que ga\u00f1ou unha posici\u00f3n na primeira volta. Na curva 7, Daniel Ricciardo golpeou a parte traseira de Magnussen, facendo trompear o Haas que logo rodou cara a atr\u00e1s e fixo un segundo contacto co McLaren de Ricciardo, finalizando a carreira de ambos e sacando o coche de seguridade.\nA carreira retomouse e ocorreron dous incidentes m\u00e1is en r\u00e1pida sucesi\u00f3n, un no que participaron Verstappen e Hamilton, e outro de Norris e Leclerc. Hamilton caeu ata o oitavo lugar, Verstappen e Leclerc tiveron que entrar en boxes pora montar novas \u00e1s dianteiras, e Norris continuou na terceira posici\u00f3n, a\u00ednda que el e Verstappen recibiron penalizaci\u00f3ns de 5 segundos.\nRussell tomou unha diferenza de 3 segundos con Sergio P\u00e9rez Mendoza despois da primeira rolda de paradas en boxes, con 7 segundos m\u00e1is para Sainz no terceiro posto e Hamilton no cuarto. Sainz cambiou a unha estratexia de 3 paradas e superou a P\u00e9rez para o segundo posto, co piloto de Red Bull Racing tam\u00e9n superado por Hamilton.\nNorris retirouse na volta 53 tras un fallo hidr\u00e1ulico, provocando un coche de seguridade virtual e despois un coche de seguridade real, o que deu a Sainz e Fernando Alonso a oportunidade de facer unha parada en boxes m\u00e1is barata para montar pneum\u00e1ticos novos. Cando se reiniciou a carreira, Sainz volveu ao terceiro posto pero non logrou atrapar ao Mercedes, mentres que Alonso pasou do 9\u00ba ao 5\u00ba. P\u00e9rez o \u00fanico dianteiro con pneum\u00e1ticos medios, retrocedeu e finalmente rematou s\u00e9timo por detr\u00e1s do seu compa\u00f1eiro Verstappen. Russell ga\u00f1ou o seu primeiro Gran Premio de F\u00f3rmula Un, por diante de Lewis Hamilton no primeiro 1\u20132 de Mercedes desde o Gran Premio da Emilia-Roma\u00f1a de 2020 e o seu n\u00famero 59 na xeral. Carlos Sainz rematou 3\u00ba, o seu 9\u00ba podio da tempada.\nPosici\u00f3ns logo da carreira.\nClasificaci\u00f3n do campionato de construtores"}
{"id": "578573", "revid": "23204", "url": "https://gl.wikipedia.org/wiki?curid=578573", "title": "Gran Premio de Abu Zabi de 2022", "text": "O Gran Premio de Abu Zabi de 2022 (oficialmente co\u00f1ecido como Formula 1 Etihad Airways Abu Dhabi Grand Prix 2022) foi unha carreira de F\u00f3rmula Un que se disputou o 20 de novembro de 2022 no Circu\u00edto de Yas Marina na Illa Yas, unha illa nos arredores de Abu Zabi nos Emiratos \u00c1rabes Unidos. A carreira foi a \u00faltima rolda da tempada , a d\u00e9cimo cuarta edici\u00f3n do Gran Premio de Abu Zabi e a d\u00e9cimo cuarta vez que a carreira se disputou como unha proba do Campionato Mundial desde a tempada inaugural en . \nAntecedentes.\nDaniel Ricciardo de McLaren ten unha penalizaci\u00f3n de tres postos na grella por causar unha colisi\u00f3n con Kevin Magnussen na rolda anterior, o Gran Premio de S\u00e3o Paulo.\nCualificaci\u00f3n.\nKevin Magnussen, despois de conseguir a s\u00faa primeira pole position na carreira anterior no Gran Premio de S\u00e3o Paulo, quedou eliminado no primeiro segmento e foi superado polo seu compa\u00f1eirosa\u00ednte do equipo Haas Mick Schumacher por sexta vez de 22. Sebastian Vettel cr\u00eda que foi obstaculizado polos pilotos de Red Bull Racing en tres ocasi\u00f3ns distintas, por Sergio P\u00e9rez no primeiro segmento e d\u00faas veces por Max Verstappen durante o segundo segmento. A\u00ednda que Vettel argumentou que as infracci\u00f3ns lle custaran \"unha d\u00e9cima\" de segundo por volta, iso non lle impediu clasificarse noveno, igualando o seu mellor resultado da tempada.\nVerstappen axudou ao intento de P\u00e9rez no segmento final d\u00e1ndolle rebufo durante toda a volta, xa que Red Bull Racing buscaba darlle a P\u00e9rez todas as oportunidades para rematar por diante de Charles Leclerc para o segundo posto no campionato. Foi Verstappen quen logrou a pole position, a s\u00e9tima da tempada, con P\u00e9rez segundo clasificado para darlle a Red Bull Racing o seu primeiro dobrete na primeira fila desde o Gran Premio de M\u00e9xico de 2018. Os resultados da clasificaci\u00f3n tam\u00e9n significaron que o sete veces campi\u00f3n do mundo Lewis Hamilton non lograse unha pole position durante unha tempada por primeira vez na s\u00faa carreira na F\u00f3rmula Un desde que comezou en , unha serie de r\u00e9cords.\nCarreira.\nLewis Hamilton adiantouse a Carlos Sainz na sa\u00edda e mant\u00edvose na curva seis, cando Sainz intentou adiantar por dentro a Hamilton o que fixo que o pilto de Mercedes pasara por riba do bordo da chicana, permit\u00edndolle manter a posici\u00f3n a pesar de ir momentaneamente polo aire. Na quinta volta, Hamilton recibiu instruci\u00f3ns para deixar pasar a Sainz, e a\u00ednda que seguir\u00edan loitando durante algunhas voltas, finalmente o Ferrari afastar\u00edase.\nO compa\u00f1eiro de equipo de Hamilton, George Russell, recibiu unha penalizaci\u00f3n de cinco segundos por unha sa\u00edda de boxes insegura, o que obrigou a Lando Norris a frear para evitar unha colisi\u00f3n. Isto deixou a Russell na sexta posici\u00f3n despois da s\u00faa segunda parada en boxes.\nNa volta 28, Fernando Alonso retirouse da carreira cunha fuga de auga, arruinando o sistema de refrixeraci\u00f3n do coche. Foi a s\u00faa quinta retirada por un erro t\u00e9cnico da tempada, e a s\u00faa sexta na xeral.\nNa volta 39, Mick Schumacher e Nicholas Latifi chocaron na curva 5, cando Schumacher intentou pasar por dentro, trompeando ambos e facendo que Latifi tomase contacto coa barreira. Latifi ver\u00edase obrigado a retirarse da carreira debido ao dano resultante na suspensi\u00f3n, mentres que Schumacher recibiu unha penalizaci\u00f3n de cinco segundos.\nA batalla de estratexia viu unha divisi\u00f3n entre a maior\u00eda dos equipos, con Max Verstappen, Charles Leclerc, Sebastian Vettel, Daniel Ricciardo, Valtteri Bottas, Kevin Magnussen e Hamilton todos empregando unha estratexia de parada \u00fanica mentres que os seus compa\u00f1eiros usaban unha de d\u00faas paradas. Isto resultou nun excelente final de carreira do Gran Premio, xa que os coches m\u00e1is r\u00e1pidos intentaron atrapar e pasar aos m\u00e1is lentos que priorizaran a posici\u00f3n da pista.\nNa volta 45, a Hamilton quedoulle atascad a s\u00e9tima marcha ao fallar a s\u00faa caixa de cambios. Isto obrigouno a retirarse, acabando con calquera oportunidade que Mercedes ti\u00f1a de superar a Ferrari para o segundo posto no Campionato de Construtores. Tam\u00e9n significaba que, por primeira vez nos 16 anos de carreira de Hamilton, pasou unha tempada enteira sen rexistrar nin unha vitoria de Gran Premio nin unha pole position.\nVerstappen ga\u00f1ou o Gran Premio por unha c\u00f3moda marxe, a s\u00faa terceira vitoria consecutiva en Abu zabi e a d\u00e9cimo quinta da tempada, ampliando o seu r\u00e9cord. Leclerc aguantou a P\u00e9rez para quedar segundo, o que lle permitiu facer segundo no Campionato de Pilotos por tres puntos. Ricciardo (noveno) e Vettel (d\u00e9cimo) sumaron puntos na s\u00faa \u00faltima carreira antes de sa\u00edr da grella en . Lance Stroll terminou oitavo, o que non foi suficiente para que Aston Martin acadara o sexto lugar no campionato, rematando empatado a puntos con Alfa Romeo, pero perdendo na conta atr\u00e1s debido ao quinto posto de Bottas no Gran Premio da Emilia Roma\u00f1a.\nDespois da carreira, Verstappen, Leclerc e P\u00e9rez fixeron roscos na recta principal, chegando m\u00e1is tarde Vettel para facer alg\u00fans el s\u00f3. Outros pilotos, inclu\u00eddos os que se desped\u00edan Ricciardo e Schumacher, utilizaron zonas de seguridade en varias partes da pista para facer os seus propios roscos.\nClasificaci\u00f3n da carreira.\nNotas"}
{"id": "578586", "revid": "5863", "url": "https://gl.wikipedia.org/wiki?curid=578586", "title": "Teuta", "text": "Teuta (Ilirio: *\"Teutana\", 'amante do pobo, ra\u00ed\u00f1a'; ; ) foi a ra\u00ed\u00f1a rexente da tribo Ardiaei en Iliria, que reinou aproximadamente desde o 231 a.C ata o 228/227 a.C.\nDespois da morte do seu c\u00f3nxuxe Agr\u00f3n no 231 a.C., asumiu a rexencia do Reino dos Ardieos para o seu fillastro Pines, continuando a pol\u00edtica de expansi\u00f3n de Agron no Mar Adri\u00e1tico, no contexto dun conflito en curso coa Rep\u00fablica Romana sobre os efectos da pirater\u00eda iliria no comercio rexional. A morte dun dos embaixadores romanos a mans de piratas ilirios deu a Roma a ocasi\u00f3n de declararlle a guerra no 229 a.C. Rendeuse despois de perder a Primeira Guerra Iliria en 228. Teuta tivo que renunciar \u00e1s partes do sur do seu territorio e pagar un tributo a Roma, pero finalmente se lle permitiu manter un reino confinado nunha zona ao norte de Lissus (Lezh\u00eb moderna).\nOs detalles biogr\u00e1ficos sobre a vida de Teuta est\u00e1n sesgados polo feito de que as fontes antigas sobreviventes, escritas por autores gregos e romanos, son xeralmente host\u00eds aos ilirios e \u00e1 s\u00faa ra\u00ed\u00f1a por raz\u00f3ns pol\u00edticas ou de mis\u00f3xina.\nNome.\nO seu nome co\u00f1\u00e9cese en grego antigo como \u03a4\u03b5\u03cd\u03c4\u03b1 (\"Te\u00fata\") e en lat\u00edn como \"Teuta\", ambos os dous usados \u200b\u200bcomo forma diminutiva do ilirio nome \"Teuta(na)\" ('ra\u00ed\u00f1a'; literalmente 'amante do pobo'). Descende da ra\u00edz protoindoeuropea (PIE) \"*teut\u00e9h\u2081-\" ('o pobo', quizais ' as persoas en armas'), anexo ao sufixo PIE \"-n\u0101\" ('dona de'; masc. \"-nos\"). O nome ilirio \"Teuta(na)\" \u00e9 cognado coa forma masculina g\u00f3tica \"\u00feiudans' ' 'rei' (derivado dun anterior \"*teuto-nos\" 'mestre do pobo').\nBiograf\u00eda.\nAntecedentes.\nDespois da morte do seu marido Agr\u00f3n (250\u2013231 a. C.), o antigo rei dos Ardiaei, herdou o seu reino e actuou como rexente do seu pequeno fillastro Pinnes. A extensi\u00f3n exacta do reino de Agron e Teuta seguen sendo incertos. Polo que sabemos, estend\u00edase pola costa adri\u00e1tica desde o centro de Albania ata o r\u00edo Neretva, e deberon de controlar a maior parte do interior de Iliria. Segundo Polybius, Teuta axi\u00f1a tratou aos estados veci\u00f1os de xeito mal\u00e9volo, ordenando aos seus comandantes que os tratasen a todos como inimigos e apoiando as incursi\u00f3ns piratas dos seus s\u00fabditos, que finalmente obrigaron aos romanos a cruzar o Adri\u00e1tico por primeira vez, xa que esas actividades interfer\u00edan cada vez m\u00e1is a s\u00faa ruta comercial no Adri\u00e1tico e no Mar X\u00f3nico.\nPrimeiros reinados (231\u2013230 a. C.).\nNo 231 a.C., os ex\u00e9rcitos de Teuta atacaron as rexi\u00f3ns da \u00c9lide e Mesenia no Peloponeso. De cami\u00f1o a casa, capturaron a cidade grega de Fenice, naquel momento o lugar m\u00e1is pr\u00f3spero de Epiro e un centro para o crecente comercio coa pen\u00ednsula italiana. A cidade pronto foi liberada e aceptouse unha tregua contra o pago dunha taxa e de prisioneiros nacidos libres. A toma dun centro urbano, en oposici\u00f3n ao saqueo no campo, representou unha escalada na ameaza que representaban os ilirios tanto para gregos como para romanos. Durante a s\u00faa ocupaci\u00f3n de Fenicia, alg\u00fans piratas ilirios saquearon os barcos mercantes italianos en n\u00famero tan elevado que o Senado romano, despois de ignorar as queixas anteriores, viuse obrigado a enviar dous embaixadores \u00e1 cidade de Scodra para solicitar reparaci\u00f3ns e esixir o fin de todas as expedici\u00f3ns piratas. O v\u00edvido relato do suceso, dado polo historiador grego Polibio e abertamente hostil a Teuta, foi probablemente influenciado por unha tradici\u00f3n romana anterior que orixinalmente pretend\u00eda xustificar a invasi\u00f3n de Iliria.\n\u00c1 s\u00faa chegada, os embaixadores romanos Lucio e Gaius Coruncanius atoparon \u00e1 ra\u00ed\u00f1a Teuta celebrando o fin dunha rebeli\u00f3n interna iliria cando os seus ex\u00e9rcitos estaban a piques de asediar a cidade insular grega de Isa. Ela prometeu que ningunha forza real lles far\u00eda dano, pero que a pirater\u00eda era un costume tradicional ilirio ao que non pod\u00eda por fin. Teuta tam\u00e9n implicou que \"era contrario ao costume dos reis ilirios impedir que os seus s\u00fabditos ga\u00f1asen bot\u00edn do mar\". Segundo informou, un dos enviados perdeu os estribos e respondeu que Roma se encargar\u00eda de \"mellorar as relaci\u00f3ns entre o soberano e os subditos en lliria\", xa que \"[ti\u00f1an] un costume admirable, que \u00e9 castigar publicamente aos autores de agravios privados e acudir publicamente en auxilio dos agraviados.\nGuerra con Roma (229\u2013228 a.C.).\nNo 229 a.C., Roma declarou a guerra a Iliria e, por primeira vez, os ex\u00e9rcitos romanos cruzaron o mar Adri\u00e1tico para po\u00f1er un p\u00e9 nos Balc\u00e1ns occidentais. Un ex\u00e9rcito formado por 20.000 tropas, 200 unidades de cabaler\u00eda e unha gran frota romana de 200 barcos, dirixida por Gneo Fulvio Centumalus e Lucius Postumius Albinus, enviouse para conquistar Iliria.\nO ataque romano pareceu coller a Teuta por sorpresa, xa que ordenara unha gran expedici\u00f3n naval na que participaron a maior\u00eda dos seus barcos contra a colonia grega de C\u00f3rcira no inverno do 229. Cando os 200 barcos romanos present\u00e1ronse en C\u00f3rcira, o gobernador Demetrio de Teuta, traizouna e entregou a cidade aos romanos, antes de converterse no seu conselleiro para o tempo restante da guerra. Ao final do conflito no 228 a.C., os romanos outorg\u00e1ronlle o cargo de gobernador de Pharos e das costas adxacentes. Mentres tanto, o resto do ex\u00e9rcito romano desembarcou m\u00e1is ao norte en Apollonia. O ex\u00e9rcito e a mari\u00f1a combinados avanzaron xuntos cara ao norte. Despois de someter unha cidade tras outra, acabaron asediando a capital, Scodra. A propia Teuta retirouse con alg\u00fans seguidores \u00e1 cidade fortificada e estratexicamente ben situada de Rhizon, a principal base da frota iliria.\nSegundo Polibio, fixo un tratado a principios da primavera do 228 a.C. polo que consentiu pagar un tributo anual, para reinar nunha rexi\u00f3n restrinxida e estreita ao norte de Lissus (moderna Lezh\u00eb), e non navegar m\u00e1is al\u00f3 de Lissus con m\u00e1is de dous barcos desarmados. Tam\u00e9n informa que lle esix\u00edan que reco\u00f1ecese a autoridade final de Roma . Segundo Cassius Dio, ela abdicou m\u00e1is tarde no 227 a.C.\nVida posterior.\nApiano menciona que, tras a derrota, Teuta enviou unha embaixada a Roma para entregar cativos e pedir desculpas polos acontecementos que ocorreran durante o reinado do seu esposo Agron, pero non baixo o seu.\nRepresentaci\u00f3ns.\nO relato m\u00e1is detallado do breve reinado de Teuta \u00e9 o de Polibio (c. 200\u2013118 a.C.), complementado por Apio (s. II d.C.) e Casio Di\u00f3n (c. 155\u2013235 d. C.). Segundo a erudita Marjeta \u0160a\u0161el Kos, o retrato m\u00e1is obxectivo de Teuta \u00e9 o de Apiano. O historiador Peter Derow tam\u00e9n argumenta que a versi\u00f3n de Apiano, especialmente a historia do asasinato dos embaixadores, \u00e9 m\u00e1is plausible que a de Polibio.\nA narrativa de Polibio, escrita case un s\u00e9culo despois dos acontecementos e xeralmente hostil tanto aos ilirios como \u00e1 s\u00faa ra\u00ed\u00f1a, foi probablemente herdada dun relato anterior escrito polo historiador romano Quintus Fabius Pictor (fl. 200 a. C.), contempor\u00e1neo de Teuta, que ti\u00f1a fortes prexu\u00edzos cara \u00e1 s\u00faa propia naci\u00f3n.\nPero se Polibio estaba preparado para aceptar a imaxe negativa da tradici\u00f3n existente, xa que confirmaba as s\u00faas propias opini\u00f3ns negativas sobre as mulleres, tam\u00e9n era consciente dos propios prexu\u00edzos de Fabius e op\u00faxose a eles nalgunhas ocasi\u00f3ns. Nas s\u00faas \"Historias\", Polibio abre a historia do reinado de Teuta neses termos: \"[Agr\u00f3n] foi sucedido no trono pola s\u00faa muller Teuta, que deixou os detalles da administraci\u00f3n a amigos nos que ela confiaba. Como, coa natural falta de visi\u00f3n dunha muller, non pod\u00eda ver m\u00e1is que o \u00e9xito recente e non ti\u00f1a ollos para o que estaba a suceder noutros lugares...\" A misoxinia de Di\u00f3n Casio tam\u00e9n \u00e9 evidente no seu retrato de Teuta. Describe \u00e1 ra\u00ed\u00f1a iliria do seguinte xeito: \"...parecida a unha muller, ademais da s\u00faa imprudencia innata, estaba inchada de vaidade polo poder que posu\u00eda... En moi pouco tempo, por\u00e9n, demostrou a debilidade do sexo feminino, que rapidamente apasi\u00f3nase pola falta de criterio, e rapidamente se aterroriza pola covard\u00eda.\"\nLendas.\nSegundo unha lenda dos habitantes modernos de Risan, Teuta acabou coa s\u00faa aflixida vida lanz\u00e1ndose desde as monta\u00f1as de Orjen en Lipci.\nNa aldea de Moker\u00a0(Pogradec), a xente a\u00ednda lembra unha antiga lenda contada polos seus antepasados \u200b\u200bsobre \"un tesouro enorme e inimaxinable escondido pola ra\u00ed\u00f1a Teuta durante os gloriosos\u00a0anos do seu reinado\". Segundo a lenda do tesouro de Teuta \"cando comezou a guerra, a ra\u00ed\u00f1a tomou medidas para protexer o seu vasto tesouro, e na primavera do 229 a.C. mandou enterrar todo o tesouro. O tesouro foi transportado por terra ata Egnatia, na rexi\u00f3n dos asentamentos do pobo Enchele\". O tesouro incl\u00fae unha enorme cantidade de ouro, prata e pedras preciosas como diamantes e rub\u00edes. Foron enterrados nun burato secreto cavado polos leais servos da ra\u00ed\u00f1a preto do leito do r\u00edo Shkumbin. Os servos foron asasinados despois de chegar ao palacio real para manter en segredo para sempre a localizaci\u00f3n do tesouro.\nTam\u00e9n se di que nunca abandonou o seu pobo. Por outra banda, Cassius Dio escribe que abdicou."}
{"id": "578588", "revid": "23204", "url": "https://gl.wikipedia.org/wiki?curid=578588", "title": "Donbass (filme)", "text": "Donbass (en ) \u00e9 un filme de 2018 coproducido internacionalmente e dirixido por Sergei Loznitsa. Foi seleccionado como filme de apertura da secci\u00f3n \"Un Certain Regard\" no Festival Internacional de Cinema de Cannes de 2018. En Cannes, Loznitsa ga\u00f1ou o premio ao mellor director de \"Un Certain Regard\", ademais da Pir\u00e1mide de Prata do Festival Internacional de Cinema do Cairo. Foi escollido como candidato de Ucra\u00edna para o \u00d3scar \u00f3 mellor filme internacional na 91\u00aa edici\u00f3n dos premios, mais finalmente non foi nomeado. Foi rodado en Kryvy Rih, 300\u00a0km ao oeste de Donetsk.\nSinopse.\nOs trece episodios do filme exploran o conflito de mediados da d\u00e9cada de 2010 entre Ucra\u00edna e a Rep\u00fablica Popular de Donetsk, apoiada por Rusia, na rexi\u00f3n do Donbas."}
{"id": "578592", "revid": "88215", "url": "https://gl.wikipedia.org/wiki?curid=578592", "title": "Manuel G\u00f3mez Fern\u00e1ndez", "text": "Manuel G\u00f3mez Fern\u00e1ndez, alcumado Varillas,nado en Santander en 1944, \u00e9 un exfutbolista espa\u00f1ol que xogaba como extremo e interior.\nTraxectoria.\nFormou parte do Atl\u00e9tico de Madrid, que o cedeu durante as tempadas 1965/66 e 1966/67 ao Valladolid, de Segunda Divisi\u00f3n. En xu\u00f1o de 1967 reforzou xunto aos seus compa\u00f1eiros Oca\u00f1a e Bernal o Racing de Ferrol para a disputa da 22\u00aa edici\u00f3n do Trofeo Teresa Herrera, e marcou un gol nas semifinais contra o Deportivo da Coru\u00f1a e outro na final diante do Celta de Vigo, contribu\u00edndo as\u00ed \u00e1 conquista do t\u00edtulo.\nAo seu regreso de Galicia, e a pesar do interese do Racing en quedar con el no equipo, sa\u00edu cedido ao Europa, tam\u00e9n de Segunda Divisi\u00f3n. Posteriormente xogou no Alcoyano e no Gimn\u00e1stica de Torrelavega."}
{"id": "578593", "revid": "5863", "url": "https://gl.wikipedia.org/wiki?curid=578593", "title": "Universit\u00e9 de Montpellier", "text": ""}
{"id": "578594", "revid": "5863", "url": "https://gl.wikipedia.org/wiki?curid=578594", "title": "H\u00f4tel-Dieu de Paris", "text": ""}
{"id": "578595", "revid": "5863", "url": "https://gl.wikipedia.org/wiki?curid=578595", "title": "Hotel-Dieu de Paris", "text": ""}
{"id": "578597", "revid": "5863", "url": "https://gl.wikipedia.org/wiki?curid=578597", "title": "Marie Jonet Dug\u00e8s", "text": ""}
{"id": "578598", "revid": "5863", "url": "https://gl.wikipedia.org/wiki?curid=578598", "title": "Obstetricia e xinecolox\u00eda", "text": ""}
{"id": "578602", "revid": "1131", "url": "https://gl.wikipedia.org/wiki?curid=578602", "title": "Antonio de Yepes", "text": "Antonio de Yepes Torres, nado en Valladolid en 1554 e finado na mesma cidade o 30 de outubro de 1618, foi un monxe beneditino, abade, predicador, historiador e cronista mon\u00e1stico castel\u00e1n.\nTraxectoria.\n\u00c9 autor da importante cr\u00f3nica xeral da orde de San Bieito de sete tomos que se estenden ata o s\u00e9culo XII. Era fillo \u00fanico de \u200b\u200bFrancisco de Yepes e Ana de Torres e tomou o h\u00e1bito beneditino no Mosteiro de San Benito el Real en Valladolid o 19 de xaneiro de 1570."}
{"id": "578605", "revid": "4817", "url": "https://gl.wikipedia.org/wiki?curid=578605", "title": "Luigi Broglio", "text": "Luigi Broglio, nado o 11 de novembro de 1911 en Mestre e finado o 14 de xaneiro de 2001, foi un enxe\u00f1eiro aeroespacial italiano.\nTraxectoria.\nBrogilo graduouse en enxe\u00f1ar\u00eda civil en 1934. Foi presidente do Comit\u00e9 Nacional Italiano de Investigaci\u00f3n do Espazo, concibindo e dirixindo o programa San Marco, un proxecto conxunto entre Italia e os Estados Unidos para o lanzamento dunha serie de sat\u00e9lites artificiais que ser\u00edan os primeiro en ser desenvolvidos por Italia."}
{"id": "578612", "revid": "5863", "url": "https://gl.wikipedia.org/wiki?curid=578612", "title": "\u00d3scar Honor\u00edfico", "text": ""}
{"id": "578614", "revid": "5863", "url": "https://gl.wikipedia.org/wiki?curid=578614", "title": "San Marti\u00f1o de R\u00edo", "text": ""}
{"id": "578620", "revid": "5863", "url": "https://gl.wikipedia.org/wiki?curid=578620", "title": "Helic\u00f3ptero Sikorsky S-76", "text": ""}
{"id": "578625", "revid": "111586", "url": "https://gl.wikipedia.org/wiki?curid=578625", "title": "Henry Molaison", "text": "Henry Gustav Molaison nado o 26 de febreiro de 1926 e finado o 2 de decembro de 2008 en Windsor Locks, tam\u00e9n co\u00f1ecido como HM, foi un estadounidense cun raro trastorno da memoria e o seu caso e cerebro foron estudados amplamente polos investigadores. \nO paciente de amnesia m\u00e1is estudado na historia da medicina era portador de \"amnesia anter\u00f3grada\", \u00e9 dicir, pod\u00eda lembrar perfectamente a s\u00faa vida antes dun momento determinado, pero era totalmente incapaz de formar recordos permanentes despois diso e foi estudado amplamente desde finais de 1957 at\u00e9 a s\u00faa morte e o seu cerebro foi mapeado en 3D despois da s\u00faa morte.\nMolaison foi operado de epilepsia o 25 de agosto de 1953, cando lle extirparon os dous lados do hipocampo. Despois da cirurx\u00eda, que tivo \u00e9xito no seu prop\u00f3sito principal, HM sufriu unha amnesia anter\u00f3grada severa (aquela que mant\u00e9n intacta a memoria de traballo e a memoria previa \u00e1 operaci\u00f3n, pero o seu cerebro non pod\u00eda absorber novos eventos na s\u00faa memoria expl\u00edcita) e o paciente continuou a vivir o resto da s\u00faa vida coma se espertase ao d\u00eda seguinte da operaci\u00f3n.\nAt\u00e9 2002, HM foi voluntario para estudos de neurociencia e, en 1992, asinou un prazo para doar o seu cerebro ao MIT (Massachusetts Institute of Technology) despois de morrer. Coa s\u00faa morte en 2008, os estudos continuaron co seu cerebro, sendo cortado en capas moi finas e cada unha destas capas foi escaneada para formar un mapa 3D e facilitar os estudos actuais e futuros.\nNa cultura popular.\nNun cap\u00edtulo da serie \"Explained\" de Netflix adicado \u00e1 formaci\u00f3n da memoria aparece a voz de HM nunhas gravaci\u00f3ns."}
{"id": "578626", "revid": "98629", "url": "https://gl.wikipedia.org/wiki?curid=578626", "title": "Hipocampo (anatom\u00eda)", "text": "O hipocampo, \u00e9 unha parte do cerebro, m\u00e1is precisamente: o arquic\u00f3rtex, que apareceu por primeira vez nos r\u00e9ptiles. Est\u00e1 situado no bordo interno do lobo temporal e \u00e9 unha estaci\u00f3n central de conmutaci\u00f3n do sistema l\u00edmbico. Hai un hipocampo por hemisferio.\nOrixe da palabra.\nDesde a d\u00e9cada de 1570, nomeado polo anatomista Giulio Cesare Aranzi, recibe o nome de forma latinizada pola mitolox\u00eda do hipocampo (en lat\u00edn \"hippocampus\", en plural \"hippocampi)\"\",\" o monstro mari\u00f1o da mitolox\u00eda grega, cuxa metade dianteira \u00e9 un cabalo e a metade traseira un peixe. O nome desta criatura m\u00edtica \u00e9 en , de , \"cabalo\" e , \"mostro mari\u00f1o\" \nEn xeral, o hipocampo asem\u00e9llase a un cabali\u00f1o de mar sen cabeza ou sen bico (ver figura). \nAnatom\u00eda.\nO hipocampo est\u00e1 situado na parte medial do telenc\u00e9falo e forma o chamado arquic\u00f3rtex. Varias estruturas pertencen ao hipocampo, polo que tam\u00e9n se fala dunha \"formaci\u00f3n hipocampal\":\nCitoarquitect\u00f3nica.\nO \"Gyrus dentatus\" \u00e9 a entrada ao hipocampo. Os seus corpos de c\u00e9lulas nerviosas at\u00f3panse na banda de c\u00e9lulas granulares (estrato granular). As c\u00e9lulas principais son c\u00e9lulas gr\u00e1nulos glutamat\u00e9rxicas excitadoras que env\u00edan as s\u00faas dendritas cara ao exterior cara \u00e1 capa molecular (estrato moleculare). Tam\u00e9n hai unha serie de interneuronas inhibidoras diferentes, GABA\u00e9rxicas, que se distinguen pola s\u00faa morfolox\u00eda, as s\u00faas entradas e sa\u00eddas e as s\u00faas prote\u00ednas identificadoras. A capa molecular p\u00f3dese dividir en capa molecular interna e externa. En ambas as partes apenas hai corpos de c\u00e9lulas nerviosas, s\u00f3 fibras nerviosas. Non obstante, as entradas das d\u00faas capas son diferentes e p\u00f3dense visualizar con diferentes cores (v\u00e9xase m\u00e1is abaixo). Dentro do arco da capa de c\u00e9lulas granulares at\u00f3pase o hilo, tam\u00e9n chamado l\u00e1mina multiforme. Cont\u00e9n algunhas interneuronas, pero principalmente os ax\u00f3ns das c\u00e9lulas granulares, as chamadas fibras musgosas (nota: estes ax\u00f3ns non te\u00f1en nada en com\u00fan coas fibras musgosas do cerebelo ag\u00e1s o seu nome).\nO hipocampo real ou propio (\"Hippocampus proprius\") \u00e9, como estrutura arquicortical, tam\u00e9n de tres capas. Semellante ao xiro dentado, os corpos das c\u00e9lulas nerviosas at\u00f3panse nunha capa, a capa celular piramidal (\"Stratum pyramidale\"). As c\u00e9lulas principais aqu\u00ed tam\u00e9n son c\u00e9lulas piramidais glutamat\u00e9rxicas que env\u00edan dendritas radialmente tanto cara a dentro como cara a f\u00f3ra, e hai unha variedade similar de interneuronas. O estrato radial amplo (\"Stratum radiatum\") e o estrato lacunoso-molecular (\"lacunosum-moleculare\") m\u00e1is estreito est\u00e1n unidos \u00e1 capa celular piramidal como capas de entrada no exterior, e o \"Stratum oriens\" no interior, que cont\u00e9n os corpos celulares das c\u00e9lulas inhibidoras do cesto. Na s\u00faa direcci\u00f3n tanxencial, o hipocampo propio div\u00eddese nas rexi\u00f3ns CA1 a CA4 (de Cornu Ammonis), sendo s\u00f3 as rexi\u00f3ns CA1 e CA3 realmente importantes anat\u00f3mica e funcionalmente.\nO sub\u00edculo \u00e9 o campo de transici\u00f3n desde o hipocampo arquicortical de tres capas ata o neoc\u00f3rtex de seis capas. At\u00f3pase entre a rexi\u00f3n CA1 e a cortiza entorrinal.\nLigaz\u00f3ns.\nNa formaci\u00f3n do hipocampo, as neuronas excitadoras est\u00e1n conectadas nunha cadea. A principal estaci\u00f3n de entrada para as aferentes corticais \u00e9 a capa molecular externa do xiro dentado. Aqu\u00ed \u00e9 onde chegan os ax\u00f3ns do c\u00f3rtex entorrinal, como o chamado \"tractus perforans\". Con\u00e9ctanse \u00e1s c\u00e9lulas de gr\u00e1nulos igualmente excitantes; pero tam\u00e9n a algunhas das diferentes clases de interneuronas inhibidoras (inhibici\u00f3n directa). Dentro do xiro dentado, outras interneuronas, a canasta e as c\u00e9lulas do candelero, producen inhibici\u00f3n inversa, \u00e9 dicir, reciben a entrada das c\u00e9lulas granulares e cambian ao seu somata ou dorso do ax\u00f3n. Na capa molecular interna, as c\u00e9lulas granulares reciben aferentes de retroalimentaci\u00f3n doutras c\u00e9lulas granulares e da rexi\u00f3n CA4 do hipocampo proprius (fibras asociativas), as\u00ed como aferentes comisurais do xiro dentado do outro hemisferio.\nAs c\u00e9lulas granulares prox\u00e9ctanse a trav\u00e9s das fibras musgosas no \"estrato radial\" interno da rexi\u00f3n CA3 do hipocampo proprius cara \u00e1s c\u00e9lulas piramidais al\u00ed, que \u00e1 s\u00faa vez son excitadoras. De novo, hai inhibici\u00f3ns cara a adiante e cara a atr\u00e1s por parte das interneuronas. Outros intercambios aferentes entre as rexi\u00f3ns CA3 de ambos hemisferios; rematan no \"estrato radiatum\" exterior. As c\u00e9lulas piramidais env\u00edan ax\u00f3ns ao f\u00f3rnix, que abandona a formaci\u00f3n hipocampal e chega a varios n\u00facleos do tronco cerebral (inclu\u00edndo a \"corpora mamillaria, substantia nigra, locus caeruleus\").\nAs ramas dos mesmos ax\u00f3ns, os colaterais de Schaffer, contin\u00faan un\u00edndose \u00e1 cadea na rexi\u00f3n CA1, onde \u00e1 s\u00faa vez rematan nas c\u00e9lulas piramidais. Ademais, os ax\u00f3ns do c\u00f3rtex entorrinal chegan ao estrato lacunoso-molecular da rexi\u00f3n CA1. Os ax\u00f3ns das c\u00e9lulas piramidais CA1 forman outra parte do f\u00f3rnix e tam\u00e9n se proxectan no sub\u00edculo. Esta proxecci\u00f3n \u00e9 a entrada principal do sub\u00edculo. Tam\u00e9n recibe aferentes da cortiza perirhinal e entorrinal. \u00c1 s\u00faa vez, prox\u00e9ctase de novo no c\u00f3rtex cerebral a ambos os dous lados, o n\u00facleo accumbens, a am\u00edgdala cerebral, o c\u00f3rtex prefrontal e o hipot\u00e1lamo.\nA trav\u00e9s da proxecci\u00f3n do f\u00f3rnix nos corpos mamillarias, o hipocampo int\u00e9grase no c\u00edrculo de Papez, que foi descrito por James W. Papez en 1937 e postulado como a base neural das emoci\u00f3ns . O c\u00edrculo de Papez p\u00e9chase de novo \u00e1 formaci\u00f3n do hipocampo a trav\u00e9s do t\u00e1lamo, o xiro cingulado e o c\u00f3rtex entorrinal.\nToda a formaci\u00f3n do hipocampo tam\u00e9n recibe v\u00edas neuromoduladoras aferentes. As neuronas colin\u00e9rxicas do septum pellucidum env\u00edan aqu\u00ed os seus ax\u00f3ns, as neuronas serotonin\u00e9rxicas do rafe medial e as que conte\u00f1en norepinefrina do locus caeruleus. Unha proxecci\u00f3n dopamin\u00e9rxica moi d\u00e9bil do tegmento ventral \u00e9 dif\u00edcil de detectar histoqu\u00edmicamente.\nActividade el\u00e9ctrica.\nDurante a locomoci\u00f3n e o sono REM, a actividade no hipocampo \u00e9 baixa. En estados de vixilia sen locomoci\u00f3n e sono non REM, por outra banda, moitas veces hai actividade sincr\u00f3nica de grandes grupos de neuronas, que configura o potencial el\u00e9ctrico extracelular (potencial de \"campo\") no hipocampo. As caracter\u00edsticas son os gradientes de dentes de serra (en ) con per\u00edodos duns 100\u00a0ms, nos que se superpo\u00f1en paquetes de onda curta (\"ondulaci\u00f3n\") dentro ou pouco antes do m\u00e1ximo de polarizaci\u00f3n. As abreviaturas sin\u00f3nimos desta combinaci\u00f3n son SWR e SPW-R. A frecuencia das ondas, de 100 a m\u00e1is de 200\u00a0Hz, var\u00eda de especie a especie. Case sempre ocorre un evento de ondulaci\u00f3n en CA1 e CA3, e sobre todo en ambos hemisferios ao mesmo tempo, e as ondas non son sincr\u00f3nicas.\nAspectos funcionais.\nA informaci\u00f3n de varios sistemas sensoriais fl\u00fae xuntos no hipocampo, que \u00e9 procesado e enviado de volta ao c\u00f3rtex . Polo tanto, \u00e9 moi importante para a consolidaci\u00f3n da memoria, \u00e9 dicir, a transferencia do contido da memoria da memoria a curto prazo \u00e1 memoria a longo prazo. As persoas que te\u00f1en ambos hipocampos eliminados ou destru\u00eddos non poden formar novos recordos e, polo tanto, te\u00f1en amnesia anter\u00f3grada. Non obstante, os vellos recordos cons\u00e9rvanse na s\u00faa maior\u00eda. As\u00ed, o hipocampo \u00e9 visto como unha estrutura que xera recordos, mentres que os recordos almac\u00e9nanse noutros lugares da cortiza cerebral .\nDemostrouse que no cerebro adulto no hipocampo f\u00f3rmanse novas conexi\u00f3ns entre as neuronas existentes ( plasticidade sin\u00e1ptica ) e que esta nova formaci\u00f3n est\u00e1 relacionada coa adquisici\u00f3n de novos contidos de memoria. Os colaterais de Schaffer, a conexi\u00f3n entre as rexi\u00f3ns CA3 e CA1, est\u00e1n predestinados para a investigaci\u00f3n dos procesos de aprendizaxe molecular. Aqu\u00ed local\u00edzanse receptores especiais de glutamato (NMDA), que est\u00e1n implicados na potenciaci\u00f3n a longo prazo .\nNos animais, o hipocampo \u00e9 de grande importancia para a orientaci\u00f3n espacial. As c\u00e9lulas piramidais en CA1 representan cada unha unha \u00e1rea dun ambiente e, polo tanto, tam\u00e9n se denominan \"c\u00e9lulas de lugar\". A medida que o animal se move, as diferentes c\u00e9lulas se activan en secuencia, sendo as c\u00e9lulas das localizaci\u00f3ns adxacentes non adxacentes. Dependendo da direcci\u00f3n do movemento ou do destino, as diferentes celas de localizaci\u00f3n son \u00e1s veces responsables dunha localizaci\u00f3n. As celas de lugar tam\u00e9n codifican estados abstractos, como\u00a0B. en que fase dun proceso de comportamento complexo se atopa actualmente un animal ou se un determinado afecto est\u00e1 presente (fame, curiosidade, medo). Polo tanto, non existe un mapa topograficamente organizado no cerebro, pero a representaci\u00f3n cognitiva, tam\u00e9n co\u00f1ecida como mapa cognitivo, cont\u00e9n informaci\u00f3n topol\u00f3xica sobre o ambiente experimentado. As chamadas c\u00e9lulas de reixa no c\u00f3rtex entorrinal contrib\u00faen \u00e1 capacidade cognitiva de representar distancias entre lugares definidos. As persoas con hipocampos danados poden orientarse na vida coti\u00e1, pero non poden dar indicaci\u00f3ns.\nO hipocampo tam\u00e9n \u00e9 o encargado de coordinar os distintos tipos de memoria. Por exemplo, est\u00e1 o \"mapa interior\" que un z.\u00a0B. pos\u00fae unha cidade, de numerosas impresi\u00f3ns, que tam\u00e9n se ga\u00f1aron en diferentes \u00e9pocas. Estes est\u00e1n unidos no hipocampo, e as\u00ed \u00e9 como podes orientarte.\nAdemais, a formaci\u00f3n do hipocampo tam\u00e9n xoga un papel importante nas emoci\u00f3ns:\nAspectos neuropatol\u00f3xicos.\nNos humanos, varias enfermidades poden provocar cambios no hipocampo. Sobre todo, os procesos de degradaci\u00f3n na demencia poden danar esta estrutura cerebral. Ademais, o hipocampo xoga un papel importante no desenvolvemento de trastornos da epilepsia. A epilepsia do l\u00f3bulo temporal adoita asociarse coa esclerose temporal mesial, que se pode diagnosticar mediante t\u00e9cnicas de imaxe (resonancia magn\u00e9tica). A eliminaci\u00f3n unilateral da formaci\u00f3n do hipocampo mediante a cirurx\u00eda da epilepsia representa unha posibilidade para o tratamento de convulsi\u00f3ns que non se poden controlar con medicamentos. Sosp\u00e9itase que o consumo excesivo de alcohol durante a adolescencia ten un impacto duradeiro no desenvolvemento do hipocampo, o que pode provocar o esquecemento e a falta de orientaci\u00f3n espacial na idade adulta.\nNeurox\u00e9nese no hipocampo.\nXunto co bulbo olfactivo (ou a zona subventricular), o xiro dentado do hipocampo \u00e9 unha das d\u00faas estruturas do cerebro san de mam\u00edferos que forman novas c\u00e9lulas nerviosas ao longo da vida. Esta neurox\u00e9nese das c\u00e9lulas gr\u00e1nulos glutamat\u00e9rxicas foi descuberta en roedores por Altman e Das en 1965 e contrad\u00ed o dogma anterior durante d\u00e9cadas de que as neuronas do cerebro est\u00e1n completas ao nacer. Non obstante, a neurox\u00e9nese do hipocampo s\u00f3 atraeu a atenci\u00f3n cient\u00edfica desde a d\u00e9cada de 1990, cando se utilizou o etiquetado BrdU das c\u00e9lulas en divisi\u00f3n para demostrar que influencias como o estr\u00e9s, a activaci\u00f3n do receptor NMDA, o exercicio e o ambiente rico reduc\u00edan a taxa de divisi\u00f3n celular e/ou a s\u00faa supervivencia. a taxa pode cambiar. Numerosos outros estudos demostraron desde ent\u00f3n que moitos neurotransmisores, factores de crecemento, produtos farmac\u00e9uticos, f\u00e1rmacos e factores ambientais (inclu\u00edndo a formaci\u00f3n educativa) poden afectar a neurox\u00e9nese. Dado que s\u00f3 unha pequena proporci\u00f3n das c\u00e9lulas acabadas de formar se diferencian en neuronas, \u00e9 necesario diferenciar os termos proliferaci\u00f3n celular (mitose das c\u00e9lulas nai neuronais) e neurox\u00e9nese. Ademais dos roedores, a neurox\u00e9nese no hipocampo tam\u00e9n se atopou noutros mam\u00edferos durante este per\u00edodo, inclu\u00eddos os humanos en 1998.\nA funci\u00f3n da neurox\u00e9nese do hipocampo a\u00ednda non est\u00e1 clara. S\u00f3 desde 2002 \u00e9 posible suprimir a proliferaci\u00f3n celular mediante raios X fortes e enfocados e as\u00ed levar a cabo experimentos significativos. Por\u00e9n, os resultados destes estudos foron ata agora inconsistentes; os animais tan danados mostran d\u00e9ficits (pero non fracaso total) nalg\u00fans, pero non todos, paradigmas de aprendizaxe espacial. Por outra banda, observouse amnesia anter\u00f3grada progresiva e incurable en adolescentes tratados con raios X para tumores cerebrais. Estudos de simulaci\u00f3n con redes neuronais artificiais indican diferentes funci\u00f3ns posibles da neurox\u00e9nese: estabilizaci\u00f3n do hipocampo fronte a influencias externas, evitaci\u00f3n de interferencias catastr\u00f3ficas, esquecemento m\u00e1is doado de patr\u00f3ns aprendidos previamente. Hai que ter en conta que unha c\u00e9lula recentemente formada s\u00f3 se diferencia nunha neurona ao longo dunhas catro semanas, \u00e9 dicir, moito despois do evento que estimulou a divisi\u00f3n. Demostrouse que as novas neuronas afectan a capacidade de aprendizaxe entre catro e 28 d\u00edas despois da divisi\u00f3n."}
{"id": "578628", "revid": "25871", "url": "https://gl.wikipedia.org/wiki?curid=578628", "title": "Conrado de Urach", "text": "Conrado de Urach (en alem\u00e1n: Konrad von Urach), no s\u00e9culo Konrad ou Kuno von Z\u00e4hringen, foi un monxe e abade cisterciense, que foi nomeado cardenal bispo de Porto-Santa Rufina en Roma. Elixido papa, rexeitou o papado.\nTraxectoria.\nConrad naceu en 1180, era o segundo fillo do conde Exino IV de Urach e da s\u00faa esposa Agnes, irm\u00e1 de Berthold V de Z\u00e4hringen, das primeiras xeraci\u00f3ns das li\u00f1axes do Ducado de Wurtemberg. A s\u00faa primeira educaci\u00f3n foi confiada ao su t\u00edo av\u00f3 Rodolfo de Z\u00e4hringen, pr\u00edncipe-bispo de Liexa. A temper\u00e1 idade foi nomeado c\u00f3engo da Catedral de San Lamberto de Liexa. Seus pais casaron en 1181.\nEn 1199 ingresou na Abad\u00eda de Villers, no Ducado de Brabante, cuxo abaed era un outro t\u00edo seu. Pouco tempo despois foi promovido prior e, en 1209, abade. En 1214 foli nomedo abade de Claraval e, en 1217, abade de C\u00edster e xeneral da Orde do C\u00edster, sucedendo a Arnaud Amaury, primeiro legado da Cruzada albixense.\nMentres estaba en Roma por asuntos da Orde, o papa Honorio III nomeouno cardeal o 8 de xaneiro de 1219 e, m\u00e1is tarde, nomeouno legado papal con d\u00faas misi\u00f3ns importantes: unha en Francia (desde 1220 at\u00e9 1223), para reprimir aos albixenses; a outra en Alema\u00f1a (desde 1224 at\u00e9 1226), para promover a Cruzada que o emperador Frederico II anunciara emprender (a eventual Sexta Cruzada). En febreiro de 1221, en calidade de legado papal, Conrado de Urach decretou que todas as terras e ingresos que lle fora, o poder\u00eda ser no futuro, conferidos por Amaury de Montfort e outros mecenas volver\u00eda aos doantes.\nAs d\u00faas misi\u00f3ns de Conrado non foron particularmente relevantes desde o punto de vista militar, pero foron unha oportunidade para convocar s\u00ednodos e fundar mosteiros que contribu\u00edron a mellorar a disciplina mon\u00e1stica e eclesi\u00e1stica, as\u00ed como para contribu\u00edr ao avance dos dominicos, cuxa fundaci\u00f3n-casa en Tolosa (1214) estaba idealmente situada como bigornia para a s\u00faa funci\u00f3n como terceiro legado da Cruzada albixense. En 1220 aprobou os estatutos da Facultade de Medicina da Universidade de Montpellier.\nPosteriormente trasladouse a Alema\u00f1a, onde foi o respons\u00e1bel da declaraci\u00f3n como m\u00e1rtir de Engelberto II de Berg, arcebispo de Colonia asasinado o 7 de novembro de 1225. A s\u00faa presi\u00f3n sobre o emperador do Sacro Imperio Romano Xerm\u00e1nico ti\u00f1a como obxectivo limitar a creciente moslimizaci\u00f3n de Federico II e defendendo os intereses da nobreza do sur de Alema\u00f1a, \u00e1 que pertenc\u00eda.\nEn 1226 Conrado regresou a Roma, emprendendo negociaci\u00f3ns coas cidades da Liga Lombarda. Despois da morte de Honorio III o 18 de marzo de 1227, creouse un triunvirato de cardenais elixidos para seleccionar ao novo papa ao d\u00eda seguinte. Como unha cuesti\u00f3n de cortes\u00eda ofrecueselle o Conrado o papado, que rexeitou por temor a ser acusado de usar a s\u00faa influencia para satisfacer ambici\u00f3ns persoais.\nConrado morreu en Bari ese mesmo ano e foi enterrado, segundo os seus propios desexos, na abad\u00eda de Clairvaux.\nSegundo os rexistros cistercienses, foi venerado como Beato e a s\u00faa memoria lit\u00farxica estableceuse o 30 de setembro, pero hai poucas probas hist\u00f3ricas da seu culto."}
{"id": "578630", "revid": "23204", "url": "https://gl.wikipedia.org/wiki?curid=578630", "title": "Albaret-Sainte-Marie", "text": "Albaret-Sainte-Marie \u00e9 unha vila e comuna francesa, na rexi\u00f3n de Occitania, departamento de Loz\u00e8re.\nXeograf\u00eda.\nSituada a unha alitude media de 970 msnm, o municipio ocupa unha superficie de 15,98 km\u00b2.\nA s\u00faa poboaci\u00f3n, segundo o censo de 2005 era de 540 habitantes, polo que a s\u00faa densidade de poboaci\u00f3n, nese ano, era de 35,11 hab./km\u00b2.\nA vila albergaba un dos campus da [[Universidade de Montpellier|Universidade de Montpellier I]], hoxe integrada na actual [[Universidade de Montpellier]].\nNotas.\n[[Categor\u00eda:Vilas de Francia]]"}
{"id": "578635", "revid": "5863", "url": "https://gl.wikipedia.org/wiki?curid=578635", "title": "Marinho Chagas", "text": "Francisco das Chagas Marinho, m\u00e1is co\u00f1ecido como Marinho Chagas, nado en Natal o 8 de febreiro de 1952 e finado en Jo\u00e3o Pessoa o 31 de maio de 2014, foi un futbolista brasileiro. Irreverente e pol\u00e9mico, est\u00e1 considerado un dos mellores laterais esquerdos da s\u00faa \u00e9poca e un dos maiores \u00eddolos da historia do Botafogo, club co que disputou 183 partidos, marcando 39 goles. Tam\u00e9n destacou noutros clubs como o Fluminense ou o S\u00e3o Paulo, e foi internacional coa selecci\u00f3n brasileira, coa que tivo unha destacada actuaci\u00f3n no Mundial de 1974, no que Brasil quedou cuarto. \nTraxectoria.\nNaceu na cidade de Natal, no estado brasileiro de R\u00edo Grande do Norte. Comezou a s\u00faa carreira como futbolista no Riachuelo, pasando logo polo ABC, co que ga\u00f1ou o Campionato Potiguar de 1971, e polo N\u00e1utico do Recife.\nEn 1972 fichou polo Botafogo, no que militou durante os seguintes cinco anos. Lateral esquerdo h\u00e1bil e innovador, foi considerado un dos mellores xogadores do mundo na s\u00faa posici\u00f3n, e foi un dos primeiros laterais que sub\u00edan de xeito habitual ao ataque, en vez de limitarse s\u00f3 \u00e1s tarefas defensivas. Converteuse nun \u00eddolo do Botafogo, sendo galardoado en d\u00faas ocasi\u00f3ns coa Bola de Prata, e xogando co club carioca recibiu as s\u00faas primeiras convocatorias para a selecci\u00f3n brasileira. Disputou un total de 183 partidos co club, marcando 39 goles, moitos deles de falta.\nDurante a s\u00faa estancia no club \"alvinegro\", despois do Mundial de 1974, foi probado polo Schalke 04 alem\u00e1n nun partido ante o Bayern de M\u00fanic. A continuaci\u00f3n o club de Gelsenkirchen levou a cabo unha votaci\u00f3n entre os seus afeccionados para decidir se contrataban ou non ao xogador, pero nunca se deu a co\u00f1ecer o resultado da mesma, e o futbolista continuou no R\u00edo de Xaneiro.\nEntre 1977 e 1978 xogou no Fluminense, co que marcou outros 39 goles, en s\u00f3 93 partidos. A continuaci\u00f3n chegou \u00e1 North American Soccer League, disputando unha primeira tempada nas filas do New York Cosmos, onde compartiu equipo con xogadores como o seu compatriota Carlos Alberto Torres, a lenda alem\u00e1 Franz Beckenbauer, o italiano Giorgio Chinaglia, o hist\u00f3rico centrocampista neerland\u00e9s Johan Neeskens ou o defensa galego Santiago Formoso. Rematou a liga no primeiro posto da Conferencia Leste e caeu nas semifinais do play-off polo t\u00edtulo ante os Vancouver Whitecaps. Marcou 8 goles nos seus 24 partidos co club, e foi elixido no segundo mellor equipo ideal da tempada.\nAo ano seguinte militou nos Fort Lauderdale Strikers de Florida, onde tivo como compa\u00f1eiros entre outros ao dianteiro alem\u00e1n Gerd M\u00fcller e ao centrocampista peruano Te\u00f3filo Cubillas. Xogou 19 encontros co equipo, anotando 3 goles, e os Strikers remataron a tempada como subcampi\u00f3ns tras perder na final dos play-offs diante do Cosmos por 0-3 ante o Cosmos. Marinho non xogou a final.\nDe regreso a Brasil ga\u00f1ou co S\u00e3o Paulo o Campionato Paulista de 1981, o t\u00edtulo m\u00e1is destacado da s\u00faa carreira, superando na final ao Ponte Preta por 1-1 e 2-0. A s\u00faa actuaci\u00f3n persoal nesa tempada valeulle unha terceira Bola de Prata. Despois de pasar por varios equipos brasileiros m\u00e1is (Bangu, Fortaleza, Am\u00e9rica de Natal) e polo Los Angeles Heat estadounidense, puxo fin \u00e1 s\u00faa carreira como xogador cunha breve etapa en Alema\u00f1a, onde xogou no BC Harlekin de Augsburgo, da divisi\u00f3n afeccionada m\u00e1is baixa do pa\u00eds, a \"C-Klasse\". O club fora creado polo empresario Peter Eiba, que fichou, ademais de a Marinho Chagas, a algunhas antigas celebridades menores da Bundesliga co obxectivo de levar o equipo ata a elite do f\u00fatbol alem\u00e1n, cousa que nunca aconteceu.\nTrala s\u00faa retirada regresou a Natal, onde se presentou como candidato \u00e1 alcald\u00eda da cidade polo Partido Liberal, sen \u00e9xito. Uns anos antes tivera unha pequena incursi\u00f3n no mundo da m\u00fasica, publicando o sinxelo \"Eu Sou Assim\".\nEn 1991 foi contratado como adestrador do El Paso Patriots, un equipo afeccionado da Southwest Independent Soccer League dos Estados Unidos.\nSelecci\u00f3n brasileira.\nFoi internacional coa selecci\u00f3n brasileira en 24 partidos oficiais (ademais doutros 8 non oficiais) e marcou catro goles. Debutou nunha derrota nun amigable ante Suecia en xu\u00f1o de 1973. Foi convocado por Zagallo para o Mundial de 1974, onde disputou todos os partidos como titular, formando xunto a Lu\u00eds Pereira, Marinho Peres e Nelinho (substitu\u00eddo por Z\u00e9 Maria nos partidos finais) unha defensa moi s\u00f3lida que s\u00f3 encaixou catro goles en sete partidos. O equipo brasileiro acabou cuarto. \nXogou o seu \u00faltimo partido co Brasil en xu\u00f1o de 1977 ante Iugoslavia.\nVida persoal e morte.\nDespois de anos batallando contra o alcoholismo, o que lle provocou varias doenzas, faleceu o 31 de maio de 2014 en Coronel Jo\u00e3o Pessoa, por unha hemorraxia dixestiva. No momento da s\u00faa morte, traballaba como comentarista deportivo nunha emisora de Natal. Ti\u00f1a 62 anos de idade.\nFoi pai de tres fillos, dous homes e unha muller.\nPalmar\u00e9s.\nS\u00e3o Paulo\nABC\nBrasil"}
{"id": "578636", "revid": "5863", "url": "https://gl.wikipedia.org/wiki?curid=578636", "title": "Robert Cochet", "text": "Robert Cochet, nado en Par\u00eds o 6 de maio de 1903 e finado en Moulins, Allier, o 26 de xullo de 1988, foi un escultor, medallista e dese\u00f1ador e gravador de moedas franc\u00e9s. \nTraxectoria.\nRobert CochetIl cursou estudos superiores de art\u00edsticos na Escola de Belas Artes de Par\u00eds, da man do seu t\u00edo Auguste Carli, escultor e profesor nesa escola.\nPerfeccionou a escultura no estudio privado do seu t\u00edo ata o falecemento deste en 1930 e logo especializouse na creaci\u00f3n de medallas, moedas e pequenas pezas de bronce, e converteuse en colaborador de Lucien Bazor, gravador xeral de moedas de Francia.\nCochet recibiu un diploma e unha medalla na Exposici\u00f3n Internacional de Numism\u00e1tica de Madrid de 1954 e foi nomeado socio perpetuo do Sal\u00f3n de Artistas Franceses, de Par\u00eds.\nP\u00f3dense atopar medallas s\u00faas nas colecci\u00f3ns do Museo de Arte da Universidade de Harvard, do Museo Brit\u00e1nico e do Museo Chrysler.\nRobert Cochet incorpora nos seus traballos, a modo de sinatura, en ocasi\u00f3ns unha marca co monograma CR e noutros casos a inscrici\u00f3n \"R Cochet\".\nObra.\nEscultura.\nEn 1929 expuxo no Sal\u00f3n de Artistas Franceses un baixorrelevo en xeso titulado \"Jeune fille\".\nMedall\u00edstica.\nComo medallista, Cochet creou un gran n\u00famero de medallas oficiais para a C\u00e1mara de Deputados e para o Senado de Francia, as\u00ed como outras de car\u00e1cter conmemorativo dedicadas a cidades, e c\u00f3mpre salientar os seus m\u00e1is de 130 retratos.\nEntre as medallas m\u00e1is relevantes p\u00f3dense citar as medallas do Consello da Rep\u00fablica (1946 e 1956), as da Asemblea Nacional (1951 e 1962) ou a da \"Defensa Pasiva 1939-1945\", cu\u00f1ada en bronce pola \"Monnaie de Paris\".\nCochet dese\u00f1ou tam\u00e9n unha medalla co retrato de Lucien Bazor, que decora a tumba deste no cemiterio de Ch\u00e2tenay-Malabry, preto de Par\u00eds.\nMoeda.\nA Robert Cochet d\u00e9beselle tam\u00e9n o dese\u00f1o de diversas moedas, como a francesa de 100 francos de cupron\u00edquel que se cu\u00f1ou entre 1954 e 1959, ou a dun franco de M\u00f3naco cu\u00f1ada a nome de Rainiero III entre 1960 e 1995. As\u00ed mesmo, actuou como gravador a partir de dese\u00f1os doutros artistas en moedas doutros pa\u00edses, como \u00e9 o caso da serie circulante dos Estados da \u00c1frica Central, e outras de Laos, Vietnam, Iemen, Comores, \u00c1frica Occidental, Bolivia ou Grecia.\nCoa asunci\u00f3n do euro como moeda oficial por parte de M\u00f3naco en 2002, para os anversos nacionais das moedas cos valores faciais de 1, de 2 e de 5 c\u00e9ntimos utilizouse un dese\u00f1o de Robert Cochet, consistente no escudo de armas dos pr\u00edncipes de M\u00f3naco."}
{"id": "578639", "revid": "2175", "url": "https://gl.wikipedia.org/wiki?curid=578639", "title": "Bosque Vello", "text": "No universo ficticio da Terra Media de J. R. R. Tolkien, o Bosque Vello era unha fraga antiga e impo\u00f1ente situada xusto al\u00e9n das fronteiras orientais da Comarca. A s\u00faa primeira e principal aparici\u00f3n ten lugar n\u2019\"A Irmandade do Anel\", especialmente no hom\u00f3nimo cap\u00edtulo 6.\nPapel na ficci\u00f3n.\nDescrici\u00f3n xeral.\nO Bosque Vello estaba situado preto do centro de Eriador, unha extensa rexi\u00f3n do noroeste da Terra Media. Era un dos poucos sobreviventes dos bosques primixenios que cubriran gran parte de Eriador antes da Segunda Idade. De feito, outrora fora tan s\u00f3 o bordo setentrional dun inmenso bosque que chegaba at\u00e9 o bosque de Fangorn, centos de millas ao sueste.\nA veci\u00f1anza do Bosque Vello constitu\u00eda os dominios de tres esp\u00edritos da natureza: Tom Bombadil, Bagadouro, e o vello Home Salgueiro. Non cabe d\u00fabida de que os poderes destes tres seres contribu\u00edron \u00e1 s\u00faa supervivencia cando outros bosques foran destru\u00eddos.\nO vello Home Salgueiro, xunto coa Criatura das Antas e o propio Tom Bombadil, fixeron a s\u00faa primeira aparici\u00f3n no poema narrativo de Tolkien titulado \"The Adventures of Tom Bombadil\", onde o vello Home Salgueiro atrapou brevemente ao mesmo Bombadil. O autor descr\u00edbeo como un salgueiro consciente e p\u00e9rfido que posu\u00eda varios poderes como a hipnose e a capacidade de mover as s\u00faas ra\u00edces e o seu tronco. Alg\u00fans personaxes da historia sinalan a posibilidade de que estivese emparentado cos Ents, ou se cadra cos Cuornos. Por\u00e9n, \u00e1 diferenza dos Ents e os Cuornos, aparece descrito m\u00e1is coma unha \u00e1rbore, con ra\u00edces fitas no chan, e sen a capacidade de se desprazar dun lado para o outro. Tom Bombadil ti\u00f1a poder sobre o vello Home Salgueiro, e pu\u00f1a couto \u00e1s s\u00faas falcatr\u00faas na medida das s\u00faas posibilidades, ou da s\u00faa vontade.\nSegundo Tom Bombadil, nos albores dos tempos, mesmo moito antes do Espertar dos Elfos, hab\u00eda amplas extensi\u00f3ns poboadas s\u00f3 por \u00e1rbores. Como os elfos espertaron no afastado leste, pasou moito tempo antes de que os demais seres se espallasen aos enormes bosques primixenios da Terra Media occidental. Unhas poucas \u00e1rbores sobreviviron dende esa \u00e9poca at\u00e9 o presente, anoxadas pola invasi\u00f3n de elfos e homes e polo seu dominio sobre a terra; \u00e1rbores que lembran con acritude un tempo remoto cando eran se\u00f1ores de vastas rexi\u00f3ns do mundo. Bombadil conta que, entre as \u00e1rbores, \u00abning\u00fan era tan perigoso coma o Vello Salgueiro, que ti\u00f1a o coraz\u00f3n podre, pero a forza a\u00ednda verde. Era astuto; dominaba os ventos, e o seu canto e o seu pensamento percorr\u00edan o bosque, a ambos os lados do r\u00edo. O seu esp\u00edrito gris e sedento sacaba forza da terra e estend\u00edase polo chan como finas ra\u00edces e polo aire como invisibles gallos, ata ter baixo o seu dominio a case todas as \u00e1rbores de bosque, desde a sebe ata as Lombas\u00bb.\nNa Primeira Idade, Tom Bombadil \u00abestaba aqu\u00ed antes c\u00f3 r\u00edo e c\u00e1s \u00e1rbores\u00bb. Na Primavera de Arda, xurdiron as plantas, posibelmente inclu\u00eddo o vello Home Salgueiro. Nos Anos das \u00c1rbores, os elfos bordearon o bosque na s\u00faa migraci\u00f3n ancestral cara a Beleriand e ao Oeste, do cal foi testemu\u00f1a Bombadil. Os ananos constru\u00edron o Gran Cami\u00f1o do Leste que decorre ao norte do bosque.\nPara cando Sauron foi derrotado e expulsado de Eriador, a meirande parte dos seus vellos bosques xa fora destru\u00edda, deixando atr\u00e1s remanentes como o Bosque Vello (outros vestixios son a Fraga na Comarca, a Fraga de Quete en Prebe e Eryn Vorn en Minhiriath). O Bosque Vello era agora \u00abhostil cara \u00e1s criaturas b\u00edpedes pola lembranza de moitas feridas\u00bb.\nXeograf\u00eda, flora e fauna.\nO Bosque Vello ti\u00f1a unha extensi\u00f3n aproximada de 2600 km\u00b2. Lindaba ao norte coas lombas das Antas, unha zona montuosa salpicada de antigos t\u00famulos. No norte estend\u00edase cara ao Gran Cami\u00f1o do Leste, e no oeste e sur chegaba preto do r\u00edo Brandivi\u00f1o. O Curvimbio, un afluente do Brandivi\u00f1o, percorr\u00eda o coraz\u00f3n do bosque, que abrangu\u00eda a meirande parte da bac\u00eda do Curvimbio.\nEsta era tam\u00e9n unha \u00abconca de captaci\u00f3n\u00bb noutro sentido. A paisaxe, as \u00e1rbores e os arbustos estaban ali\u00f1ados de tal maneira que se un estra\u00f1o tentaba atravesar o bosque, v\u00edase obrigado a dirixirse cara ao Curvimbio, e, m\u00e1is concretamente, cara \u00e1s poutas do vello Home Salgueiro. O Val do Curvimbio dentro do Bosque Vello era co\u00f1ecido como a Engroba.\nO Bosque Vello era un tipo de fraga que actualmente se describe como bosque temperado de frondosas e mixto. No oeste e no sur do bosque predominaban os \"carballos, freixos e outras estra\u00f1as \u00e1rbores\", normalmente substitu\u00eddas por pi\u00f1eiros e abetos no norte. Hab\u00eda faias e amieiros esparexidos aqu\u00ed e acol\u00e1 polo bosque, e os salgueiros dominaban o curso do Curvimbio.\nMoitas das \u00e1rbores ti\u00f1an os troncos \"cubertos de carriza e vexetaci\u00f3n limosa e la\u00fada\". O sotobosque estaba ateigado de arbustos e outra maleza, como silveiras. Nos ocasionais clareiros do bosque medraban diversas plantas: herba, cicuta, pirixel bravo, herba de Santo Ant\u00f3n, estrugas e cardos.\nOs hobbits e o Bosque Vello.\nNunha das s\u00faas cartas, Tolkien explica que \u00abo Bosque Vello era hostil cara \u00e1s criaturas b\u00edpedes pola lembranza de moitas feridas\u00bb. Entre estas criaturas b\u00edpedes inclu\u00edanse os hobbits.\nCando Gorhendad Gamovello e o seu clan de hobbits se asentaron en Gamoedo, empezaron a traspasar os l\u00edmites do Bosque Vello, reavivando as\u00ed a s\u00faa animosidade cara \u00e1s criaturas b\u00edpedes que apareceran por primeira vez na Segunda Idade. Os colonos non tardaron en percibir o perigo que provi\u00f1a do bosque. Semell\u00e1balles que, dalg\u00fan xeito, as \u00e1rbores do Bosque Vello estaban \u00abespertas\u00bb e eran host\u00eds. Abane\u00e1banse cando non sopraba o vento, bisbaban \u00e1 noite, e intimidaban os hobbits intrusos, fac\u00e9ndolles a cambadela, deixando caer p\u00f3las, e conduc\u00edndoos cara ao coraz\u00f3n do bosque. Ben adentrado no Bosque Vello atop\u00e1base o Val do Curvimbio, que era a orixe de todos os terrores da fraga e pod\u00eda ser un lugar p\u00e9rfido e malvado.\nXa que logo, os gamoedeses plantaron e mantiveron coidada unha gran Sebe (tam\u00e9n co\u00f1ecida como Feno Alto) ao longo de toda a raia oriental de Gamoedo, que lindaba co l\u00edmite do bosque. Fix\u00e9rano \u00abmoitas xeraci\u00f3ns\u00bb antes da Guerra do Anel.\nPor\u00e9n, ao cabo dun tempo (pero a\u00ednda as\u00ed \u00abmoito tempo\u00bb antes da Guerra do Anel), os gamoedeses descubriron que o bosque estaba a \u00abatacar\u00bb a Sebe. As \u00e1rbores empezaron a se plantar ao car\u00f3n da Sebe e a se asomar por riba dela. A xeito de contraataque, os hobbits despexaron unha estreita faixa de terreo por f\u00f3ra da Sebe, tallando e queimando moitas \u00e1rbores. Tam\u00e9n despexaron unha zona situada m\u00e1is cara ao interior da fraga, que despois se dar\u00eda en chamar o Clareiro da Fogueira.\nA familia gobernante de Gamoedo, os Brandigamo (herdeiros de Gorhendad Gamovello), posu\u00edan unha cancela particular na Sebe, pola que \u00e1s veces ousaban traspasar o limiar do Bosque Vello. Algunhas destas visitas seica eran excursi\u00f3ns de pracer (\u00abcando lles d\u00e1 a arroutada\u00bb), para satisfacer as proclividades que ti\u00f1an os Brandigamo como Nidios que eran, pois \u00abencant\u00e1banlles as \u00e1rbores e os bosques\u00bb. Con todo, outras expedici\u00f3ns dos Brandigamo ti\u00f1an seguramente fins m\u00e1is pr\u00e1cticos, por puro sentido hobbit, para coidar da faixa que despexaran. A Sebe a\u00ednda exist\u00eda durante a Guerra do Anel. Disque polo menos un hobbit non pertencente aos Brandigamo adoitaba visitar o Bosque Vello: o Vello Mi\u00f1oca.\nO herdeiro dos Brandigamo durante a Guerra do Anel era Meriadoc Brandigamo: un dos integrantes da Irmandade do Anel. Estivera no Bosque Vello \u00abvarias veces\u00bb, e ti\u00f1a unha chave da cancela. Seguindo o consello de Merri, Frodo Bulseiro (o portador do Anel \u00danico) decidiu que tentar\u00edan cruzar o arrepiante bosque para eludir os Xinetes Negros que os persegu\u00edan: o bosque representaba o menor de dous males.\nO vello Home Salgueiro.\nO vello Home Salgueiro \u00e9 un esp\u00edrito arb\u00f3reo maligno que vive no Bosque Vello de Tom Bombadil. Presenta o aspecto f\u00edsico dun grande salgueiro que medra ao car\u00f3n do r\u00edo Curvimbio, pero a s\u00faa influencia abrangue toda a fraga. Enfeitiza os hobbits, atrapando dous deles, que son rescatados por Tom Bombadil. Bombadil explica que a \u00e1rbore era completamente malvada e estendera o seu control \u00e1 meirande parte do Bosque Vello. Tolkien fixo un debuxo do vello Home Salgueiro, a partir dunha \u00e1rbore sen demoucar ao car\u00f3n dun r\u00edo en Oxford, para complementar o seu traballo escrito. A p\u00e9rfida \u00e1rbore \u00e9 motivo de desconcerto entre os cr\u00edticos, pois non cadra coa imaxe de Tolkien como ecoloxista amante das \u00e1rbores; outros sinalan que os cristi\u00e1ns tam\u00e9n consideran que as \u00e1rbores se viron afectadas pola ca\u00edda do home.\nAn\u00e1lise.\nConversi\u00f3n ao mal.\nA acad\u00e9mica Verlyn Flieger especializada en Tolkien sinala que o Bosque Vello contrad\u00ed a postura protectora de Tolkien cara \u00e1 natureza silvestre e, concretamente, as s\u00faas opini\u00f3ns positivas sobre as \u00e1rbores. De feito, a\u00ednda que os hobbits d\u2019\"O Se\u00f1or dos Aneis\" conseguiron evitar por pouco a ameaza dos Xinetes Negros, o primeiro antagonista real co que se encontran \u00e9 o vello Home Salgueiro. Tam\u00e9n escribe que a talla e queima de centos de \u00e1rbores polos gamoedeses ao longo da Sebe non difire da destruci\u00f3n provocada polos orcos de Saruman nos bosques que rodeaban Orthanc. \nComenta ademais que o vello Home Salgueiro aparece por primeira vez como \u00abunha \u00e1rbore depredadora\u00bb no poema de 1934 \"The Adventures of Tom Bombadil\", e que o personaxe experimenta un desenvolvemento n\u2019\"O Se\u00f1or dos Aneis\", tal e como se documenta en \"The Return of the Shadow\". Nun borrador temper\u00e1n de 1938, afirma que o Salgueiro e o personaxe do vello Home non se converteran a\u00ednda nun ser indivis\u00edbel. En troques, Tolkien describe como ese esp\u00edrito gris sedento e arraigado na terra ficara apreixado no meirande salgueiro do Bosque Vello. Flieger afirma que nese borrador e no \u00abManuscrito B\u00bb de 1943, Tolkien vencella a \u00e1rbore e o esp\u00edrito nunha mente non encarnada, apreixada nunha \u00e1rbore. Comenta que Tolkien resolveu o problema de como poder\u00eda un esp\u00edrito quedar atrapado deste xeito, torn\u00e1ndoos nun s\u00f3 ser, \u00e1rbore e esp\u00edrito maligno ao mesmo tempo. Segundo di a acad\u00e9mica, o vello Home Salgueiro est\u00e1 acompa\u00f1ado no Bosque Vello por \u00e1rbores que fan o que adoitan facer as \u00e1rbores \u2013desprender p\u00f3las, sacar ra\u00edces do chan\u2013, pero que parecen reaccionar aos hobbits, dando unha impresi\u00f3n de motivaci\u00f3n e intencionalidade que se ve acrecentada pola espesura que obriga os hobbits a se dirixir cara ao leste o ao sur, adentr\u00e1ndose no coraz\u00f3n do bosque, xusto a onde non quer\u00edan ir.\nTolkien escribiu que todos os habitantes de Ea son suscept\u00edbeis de corrupci\u00f3n, e que mesmo as \u00e1rbores poden volverse m\u00e1s. Matthew Dickerson sinala en \"J. R. R. Tolkien Encyclopedia\" que o vello Home Salgueiro \u00e8 un excelente exemplo.\nOutro simbolismo.\nJohn Buchan compara o Bosque Vello de Tolkien coa \u00abVella Inglaterra\u00bb na obra de 1931 \"The Blanket of the Dark\", onde o protagonista Peter Bohun desaparece nas Midlands inglesas, preto de Evesham. Tolkien sent\u00eda un grande afecto polas Midlands Occidentais porque o lado materno da s\u00faa familia, os Suffield, eran desa zona.\nTom Shippey prop\u00f3n que o Bosque Vello cont\u00e9n un simbolismo m\u00e1is fundamental. Frodo, o principal protagonista d\u2019\"O Se\u00f1or dos Aneis\", describe o bosque como \u00aba terra sombr\u00eda\u00bb; Shippey bas\u00e9ase no contexto para suxerir que o bosque poder\u00eda ser unha alusi\u00f3n \u00e1 morte.\nJohn Garth escribe que o nome \u00abBosque Vello\u00bb (Old Forest no ingl\u00e9s orixinal) semella simple, pero est\u00e1 ateigado de significado: a palabra inglesa \u00abforest\u00bb procede do lat\u00edn medieval \"forestem silvam\", \u00abo bosque exterior\u00bb, derivado \u00e1 s\u00faa vez da verba latina \"foris\", \u00abao ar libre\u00bb. O autor interpreta que isto se refire a un bosque non valado, sinalando que o Bosque Vello est\u00e1 claramente valado por unha faixa de terreo queimado e unha alta sebe, para disuadir as \u00e1rbores, aparentemente m\u00f3biles, de invadir Gamoedo.\nAdaptaci\u00f3ns.\nO bosque aparece no videoxogo .\nNo MMORPG \"Lord of the Rings Online\", Bombadil encarga ao xogador unha misi\u00f3n na que debe apa\u00f1ar azucenas para Bagadouro ao p\u00e9 do vello Home Salgueiro, advert\u00edndolle de que a \u00e1rbore o durmir\u00e1 coas s\u00faas canci\u00f3ns."}
{"id": "578640", "revid": "88215", "url": "https://gl.wikipedia.org/wiki?curid=578640", "title": "Francisco das Chagas Marinho", "text": ""}
{"id": "578641", "revid": "5863", "url": "https://gl.wikipedia.org/wiki?curid=578641", "title": "Suacilandia", "text": ""}
{"id": "578649", "revid": "98629", "url": "https://gl.wikipedia.org/wiki?curid=578649", "title": "Ignacio Arroyo Lambarri", "text": "Ignacio Arroyo Lambarri, nado en Muskiz o 2 de xullo de 1942, \u00e9 un exfutbolista espa\u00f1ol, que xogaba como centrocampista.\nTraxectoria.\nComezou a s\u00faa carreira como futbolista no Somorrostro e no Sestao River, fichando en 1963 polo Athletic de Bilbao. A continuaci\u00f3n sa\u00edu cedido ao Indautxu, co que debutou na Segunda Divisi\u00f3n na primeira xornada da tempada 1963/64, contra Osasuna. Xogou un total de 25 partidos oficiais co club do barrio bilba\u00edno de Indautxu, marcando dous goles. En 1964 trasladouse a Ferrol para realizar o servizo militar, e mentres tanto foi cedido ao Racing de Ferrol, de Terceira Divisi\u00f3n, club no que militou dous anos, proclam\u00e1ndose campi\u00f3n da categor\u00eda na tempada 1965/66.\nTralo ascenso co equipo galego regresou ao Athletic, co que debutou na Primeira Divisi\u00f3n o 11 de setembro de 1966, na primeira xornada da tempada 1966/67 contra o Atl\u00e9tico de Madrid en San Mam\u00e9s. Formou na dianteira xunto a Koldo Aguirre, Arieta II, Argoitia e Txetxu Rojo. Xogou 16 partidos esa tempada, na que marcou o seu \u00fanico gol na m\u00e1xima categor\u00eda, nun partido ante o Sevilla no Ram\u00f3n S\u00e1nchez Pizju\u00e1n. No ver\u00e1n volveu vestir a camiseta do Racing de Ferrol para reforzar o club departamental na 22\u00aa edici\u00f3n do Trofeo Teresa Herrera. Marcou un gol na vitoria por 3-0 da final contra o Celta de Vigo, contribu\u00edndo \u00e1 conquista do t\u00edtulo.\nComezou a tempada seguinte como titular, pero sufriu unha lesi\u00f3n na primeira rolda da Copa de Feiras contra o Frem dinamarqu\u00e9s, despois de marcar o \u00fanico gol do encontro. Non volveu a vestir a camiseta do Athletic ata cinco meses despois, cando reapareceu nun encontro ante o Pontevedra. Ao remate da campa\u00f1a quedou desvencellado do club vasco e asinou polo Racing de Ferrol.\nA s\u00faa segunda etapa en Ferrol durou algo m\u00e1is de catro anos, nos que foi titular indiscutible, disputando m\u00e1is de 150 partidos oficiais. Militou catro tempadas co club na Segunda Divisi\u00f3n, descendendo ao remate da 1971/72. Comezou a seguinte campa\u00f1a nas filas do club verde en Terceira, pero a finais de outubro de 1972 foi traspasado ao C\u00e1diz, co que xogou durante os dous seguintes anos en Segunda. A continuaci\u00f3n disputou unha \u00faltima campa\u00f1a co Racing Portuense antes da s\u00faa retirada."}
{"id": "578654", "revid": "15490", "url": "https://gl.wikipedia.org/wiki?curid=578654", "title": "Swazilandia", "text": ""}
{"id": "578658", "revid": "5863", "url": "https://gl.wikipedia.org/wiki?curid=578658", "title": "Antonio de Yepes Torres", "text": ""}
{"id": "578681", "revid": "98629", "url": "https://gl.wikipedia.org/wiki?curid=578681", "title": "Termos relacionados co BitTorrent", "text": "Isto \u00e9 un glosario dalg\u00fans termos da xerga relacionada con compartir ficheiros entre parceiros v\u00eda o protocolo BitTorrent.\nTermos.\nAfogado.\nParceiro ao cal o cliente n\u00e9gase a enviarlle partes do ficheiro. Un cliente pode \"afogar\" a outro cliente por varios motivos:\nAnaco.\nPartes nas que se subdividen os ficheiros compartidos polo torrent, cada unha do mesmo tama\u00f1o (p.ex., 64kB, 128kB, 512kB, 1MB, 2MB, 4MB ou 8MB). As pezas distrib\u00faense de forma aleatoria entre os parceiros, para optimizar as conexi\u00f3ns ao compartir.\nCliente.\nPrograma que permite compartir ficheiros entre parceiros mediante o protocolo BitTorrent. Para m\u00e1is informaci\u00f3n consulte .\nCollido.\nUn torrent c\u00f3llese cando os datos dos seus ficheiros de dato rematan de descargarse.\nDescargador.\nUn descargador (\u00ab\"downloader\"\u00bb en ingl\u00e9s) \u00e9 un parceiro que est\u00e1 a descargar os anacos do ficheiro que precisa. Este termo, usado no cliente creado por Bram Cohen en Python, non ten as connotaci\u00f3ns negativas que poida ter \"sambesuga\". Bram prefire usar \"descargador\", no canto de \"sambesuga\", por que un cliente que estea a descargar tam\u00e9n comparte os anacos que xa ten descargados, e, polo tanto, non \u00e9 en realidade unha \"sambesuga\".\nDispo\u00f1ibilidade.\nN\u00famero de copias completas, dun ou varios ficheiros, directamente dispo\u00f1\u00edbel ao cliente. Cada semente eng\u00e1delle 1.0 a este n\u00famero, ao teren un copia completa do ficheiro. Un parceiro que te\u00f1a unha fracci\u00f3n do total engadir\u00e1 o valor desa fracci\u00f3n \u00e1 dispo\u00f1ibilidade.\nPor exemplo: un parceiro cun 65.3% do ficheiro aumentar\u00e1 a dispo\u00f1ibilidade en 0,653. Con todo, se dous parceiros te\u00f1en a mesma porci\u00f3n do ficheiro descargado (p.ex. o 50%) e s\u00f3 hai unha semente, a dispo\u00f1ibilidade ser\u00e1 de 1,5.\n\u00c1s veces, consid\u00e9rase que a dispo\u00f1ibilidade das copias parciais \u00e9 de -1, ao s\u00f3 contar as \u00abcopias\u00bb completas do ficheiro. Por exemplo, cunha dispo\u00f1ibilidade de 1,6, as copias distribu\u00eddas ter\u00e1n unha dispo\u00f1ibilidade de 0,6.\nEnxame.\nConxunto de todos os parceiros (inclu\u00edndo sementes) que comparten un torrent. Por exemplo, seis parceiros normal e d\u00faas sementes fan un \"enxame\" de oito. O nome de enxame (\u00abswarm\u00bb en ingl\u00e9s) prov\u00e9n do predecesor de BitTorrent, un programa chamado Swarmcast creado pola compa\u00f1\u00eda OpenCola.\nBitTorrent pode mostrar un n\u00famero de enxame que non te\u00f1a relaci\u00f3n co n\u00famero de sementes e parceiros conectado e dispo\u00f1\u00edbel. Por exemplo, pode mostrar 5 de 10 parceiros conectados, 20 de 100 sementes conectadas, e un enxame de 3.\nFreeleech.\nIsto significa que, cara a taxa global, s\u00f3 conta a cantidade de datos enviados, non o tama\u00f1o total do torrent. O nome ven de que as samesugas poden parasitar libremente, sen medo a ser descubertas.\n\"Hash\".\nUnha suma de comprobaci\u00f3n, ou \"hash\" (do ingl\u00e9s \u00ab\"hashsum\"\u00bb), \u00e9 un identificador dixital \u00fanico, representado no ficheiro .torrent coma unha serie de caracteres alfanum\u00e9ricos (normalmente en hexadecimal), que sirve para que o cliente verifique os datos transmitidos. Os ficheiros .torrent conte\u00f1en, entre outros, a lista de ficheiros cos seus tama\u00f1os e anacos. Tras recibir cada anaco o cliente comproba o \"hash\" do anaco co gardado no torrent. Se non coinciden, o anaco desc\u00e1rtase e volvese a pedir. Comprobar as sumas reduce a posibilidade de que un anaco corrupto sexa, erroneamente, identificado coma v\u00e1lido polo cliente BitTorrent, pero poden sucederse colisi\u00f3ns: nese caso, o \"hash\" dun anaco corrupto coincidir\u00eda co \"hash\" do anaco v\u00e1lido. Por\u00e9n, os ficheiros \"torrent\" usan algoritmos de \"hash\" de 160 bits e que tentan evitar as colisi\u00f3ns, polo que \u00e9 case imposible que isto ocorra.\n\"Hit-and-run\".\nDarse \u00e1 fuga, abreviado coma HnR ou H&amp;R polas siglas en ingl\u00e9s. Significa ser unha \"samesuga\" de forma intencionada: descargar un ficheiro mentres que se evita sementar todo o pos\u00edbel.\n\u00cdndice.\nUn \u00edndice \u00e9 unha lista de ficheiros .torrent (normalmente inclu\u00edndo descrici\u00f3ns e outra informaci\u00f3n dos torrent) xestionada por un sitio web e dispo\u00f1\u00edbel para procuras. Unha p\u00e1xina de \"\u00edndices\" tam\u00e9n pode facer de \"localizador\".\nInquirir.\nCando un cliente env\u00edalle unha petici\u00f3n ao servidor localizador s\u00f3 para obter estad\u00edsticas sobre o torrent, como poden ser quen esta a pedir o ficheiro e canto est\u00e1n a compartir outros usuarios.\nInteresado.\nDescargador que desexa obter anacos dun ficheiro do cliente. Por exemplo, o cliente que env\u00eda pode marcar a un cliente que descarga como \u00abinteresado\u00bb se aquel cliente non pos\u00fae un certo anaco que precisa.\nLocalizador.\nCo\u00f1ecido en ingl\u00e9s coma \u00ab\"tracker\"\u00bb. Servidor que rexistra que sementes e parceiros hai no enxame. Cada cliente env\u00eda e recibe informaci\u00f3n sobre a que outros clientes se pode conectar. O localizador non interv\u00e9n na transferencia de ficheiros e non almacena copias de ning\u00fan torrent, s\u00f3 recibe informaci\u00f3n dos clientes.\nLurker.\nUn usuario \u00e1 espreita, ou \u00ab\"lurker\"\u00bb en ingl\u00e9s, \u00e9 un usuario que s\u00f3 descarga ficheiros sen achegar contido novo. Isto non implica que non vaian a compartir o descargado. Non confundir coa sambesuga.\nLigaz\u00f3n \"magnet\".\nMecanismo para identificar un conxunto de ficheiros por BitTorrent segundo o contido, e non segundo indicar un localizador determinado. \u00c9 unha alternativa aos ficheiros .torrent. As ligaz\u00f3ns magnet tam\u00e9n se usan fora do \u00e1mbito BitTorrent.\nModo terminal.\nCalquera algoritmo aplicado para descargar os \u00faltimos anacos dun torrent. Normalmente os \u00faltimas anacos dos ficheiros son os meirande dif\u00edciles de obter. Isto \u00e9 porque os anacos m\u00e1is sinxelos de obter son os m\u00e1is difundidos e os m\u00e1is com\u00fans. Para evitar que estes \u00faltimos anacos non resulten imposibles de descargar, os clientes BitTorrent tentar\u00e1n descargar os \u00faltimos anacos de calquera parceiro que o pos\u00faa. Tras recibir as \u00faltimas pezas enviar\u00e1selle unha orde de cancelar ao resto de parceiros.\nObter.\n\"Obter\" un torrent \u00e9 descargar os metadatos de todos os ficheiros.\nP2P.\nRede \"entre parceiros\" ou \"entre pares\", na que cada elemento da rede pode actuar, tanto coma servidor, coma cliente. Noutras palabras, cada computador pode pedir e servir datos.\nParceiro.\nUn parceiro ou par, do ingl\u00e9s \u00ab\"peer\"\u00bb, \u00e9 unha instancia dun cliente BitTorrent execut\u00e1ndose nun computador con conexi\u00f3n a Internet ao cal outros clientes conectanse e intercambian datos. Dependendo do contexto, p\u00f3dese referir a calquera cliente do enxame, ou especificamente a un descargador.\nPuntuaci\u00f3n por taxa.\nSistema de puntos usado por localizadores privados para incentivar que os seus membros compartan o que descargan e tentar eliminar os torrents sen sementes. Neste sistema aqueles usuarios cun meirande ancho de banda, capacidade de almacenamento (particularmente as caixas de sementes, ou \u00ab\"seedboxes\"\u00bb) ou que poden deixar o ordenador conectado durante m\u00e1is tempo presentan unha meirande vantaxe fronte aqueles membros menos privilexiados.\nSambesuga.\nUnha \"sambesuga\", co\u00f1ecida en ingl\u00e9s coma \u00ab\"leecher\"\u00bb, \u00e9 un cliente que non conseguiu todos os anacos do ficheiro (e, polo tanto, est\u00e1 a \"parasitar\" \u00e1s sementes). Alg\u00fans clientes diferencian aos descargadores das samesugas, e definen as samesugas coma aqueles parceiros que afectan negativamente ao enxame, cunha taxa de compartici\u00f3n baixa e descargando moito m\u00e1is do que comparten. Nalg\u00fans casos isto ocorre por mor de teren unha conexi\u00f3n de Internet asim\u00e9trica, ou por non deixaren o cliente BitTorrent aberto para facer de sementes. Por\u00e9n, algunhas samesugas modifican os seus clientes para que non compartan o que van descargando, ou limitan a s\u00faa velocidade de subida.\nSa\u00fade.\nA sa\u00fade dun torrent indica que porcentaxe dos anacos do torrent se poden descargar. Adoita amosarse xunto ao nome e tama\u00f1o do torrent. A sa\u00fade non indican se o torrent est\u00e1 libre de virus.\nSemente / sementar.\nM\u00e1quina que pos\u00fae os ficheiros completos. Un parceiro conv\u00e9rtese nunha semente ao rematar de descargar o torrent e comezar a compartir con outros descargadores. Tam\u00e9n pode haber sementes web: servidores que permiten descargar os ficheiros do torrent de forma directa, mediante protocolos tradicionais.\n\"Sementar\" \u00e9 a acci\u00f3n de deixar un cliente BitTorrent aberto e dispo\u00f1\u00edbel para que outros parceiros poidan descargar o torrent. A etiqueta indica que cada parceiro deber\u00eda compartir moito m\u00e1is do que descarga. Por\u00e9n, canto sementar depende moito das circunstancias de cada cliente.\n\"Snubbing\".\nUn cliente que est\u00e1 enviando un ficheiro ser\u00e1 desacreditado (\u00ab\"snubbed\"\u00bb en ingl\u00e9s) se o cliente que est\u00e1 a descargar non recibiu alg\u00fan dato do outro parceiro en 60 segundos.\nSobrecompartir.\nNos localizadores privados que punt\u00faan por taxa de compartici\u00f3n, un torrent est\u00e1 sobrecompartido cando a dispo\u00f1ibilidade \u00e9 tan alta que as sementes non dan atopado descargadores.\nSobresementar.\nCando un ficheiro \u00e9 novo, p\u00f3dese perder bastante tempo porque a semente inicial est\u00e1 a enviar os mesmos anacos do principio do ficheiro a moitos parceiros diferentes, mentres os anacos finais ningu\u00e9n os descargou. Alg\u00fans clientes, como Vuze, \u03bcTorrent, e qBittorrent ter un \u00abmodo supersementar\u00bb, onde tentan enviar s\u00f3 pezas que nunca foron enviado antes, teoricamente facendo a propagaci\u00f3n inicial do ficheiro moito m\u00e1is r\u00e1pido. Por\u00e9n, co tempo este modo v\u00f3lvese ineficiente, e pode ser m\u00e1is lento ca o modo habitual de \u00abos anacos m\u00e1is raros primeiro\u00bb, especialmente nos casos onde haxa parceiros con conexi\u00f3ns lentas. Este modo \u00e9 xeralmente utilizado s\u00f3 para torrentes novos, ou que se te\u00f1en que volver sementar porque non hai outras sementes dispo\u00f1\u00edbeis.\nT\u00e1boa Hash Distribu\u00edda.\nAs t\u00e1boas hash distribu\u00eddas (DHT polas s\u00faas siglas en ingl\u00e9s) \u00fasanse en BitTorrent para que os parceiros compartan entre eles listas das sementes e parceiros dun certo torrent.\nTaxa de compartici\u00f3n.\nProporci\u00f3n entre o n\u00famero de datos compartidos e descargados. Unha taxa superior a 1 \u00e9 considerado positivo entre a comunidade BitTorrent, por que indica que se comparte o que se descarga. As\u00ed mesmo, unha taxa menor a 1 ten unha connotaci\u00f3n negativa.\nTorrent.\nTorrent p\u00f3dese referira a un ficheiro .torrent con metadatos, ou a todos os ficheiros que describen eses metadatos. Un ficheiro torrent cont\u00e9n metadatos sobre todos os ficheiros que permite descargar, e incl\u00fae os nomes, tama\u00f1os e hashes de todos os anacos no torrent. Tam\u00e9n cont\u00e9n o enderezo dun localizador para que coordine a comunicaci\u00f3n entre os parceiros no enxame.\nTorrent falso.\nTorrent enganoso que non incl\u00fae os contidos que indica no nome ou descrici\u00f3n (p.ex., que conte\u00f1a s\u00f3 un fotograma, no canto da pel\u00edcula completa; ou que conte\u00f1a alg\u00fan virus)."}
{"id": "578684", "revid": "88215", "url": "https://gl.wikipedia.org/wiki?curid=578684", "title": "Eduardo Teus", "text": "Eduardo Teus L\u00f3pez-Navarro, co\u00f1ecido simplemente como Teus, nado en Manila o 6 de novembro de 1896 e finado en Bilbao o 8 de outubro de 1958, foi un futbolista hispano-filipino, que xogou como porteiro no Real Madrid. M\u00e1is tarde foi xornalista deportivo e en 1941 Francisco Franco encargoulle a direcci\u00f3n da selecci\u00f3n espa\u00f1ola de f\u00fatbol como adestrador. Dirixiu a selecci\u00f3n nacional ata 1942.\nMorreu dun infarto mentres cubr\u00eda como xornalista un Athletic - Real Madrid no palco de prensa do estadio San Mam\u00e9s de Bilbao."}
{"id": "578691", "revid": "1888", "url": "https://gl.wikipedia.org/wiki?curid=578691", "title": "Cuco Cerecedo", "text": ""}
{"id": "578693", "revid": "5863", "url": "https://gl.wikipedia.org/wiki?curid=578693", "title": "Janez Boljka", "text": "Janez Boljka, nado en Subotica o 21 de xu\u00f1o de 1931 e finado en Liubliana o 20 de agosto de 2013, foi un pintor, escultor, medallista e dese\u00f1ador gr\u00e1fico esloveno, responsable do gravado da primeira serie de euros circulantes no seu pa\u00eds.\nTraxectoria.\nPrimeiros anos e formaci\u00f3n.\nJanez Boljka trasladouse coa s\u00faa familia desde Subotica a Liubliana ao finalizar a segunda guerra mundial. Al\u00ed cursou estudos superiores art\u00edsticos e de dese\u00f1o, na Academia de Belas Artes da Universidade de Liubliana, dos que se graduou en 1956.\nDespois realizou estudos de posgrao co escultor Karl Putrih e en 1961 co artista gr\u00e1fico Riku Debenjak. Logo de numerosas viaxes por Europa, Boljka estableceuse novamente en Liubliana e desenvolveu al\u00ed o seu traballo. De feito, a maior\u00eda das s\u00faas obras en espazos p\u00fablicos est\u00e1 nesta cidade.\nEscultura, pintura e obra gr\u00e1fica.\nComo escultor, Boljka f\u00edxose especialmente co\u00f1ecido polas s\u00faas obras realizadas con chatarra de aceiro e armas antigas. Tam\u00e9n acadaron sona as s\u00faas esculturas de animais, como a do b\u00fafalo da entrada do zoo de Liubliana. As s\u00faas obras posteriores ser\u00e1n en bronce.\nEntre as esculturas que se poden atopar en espazos p\u00fablicos de Liubliana cabe destacar o monumento \u00e1s v\u00edtimas da Fronte de Liberaci\u00f3n Nacional no cemiterio de \u017dale (1965), o monumento aos voluntarios da primeira guerra mundial na praza Dvorn\u00e9, o busto de Richard Jakopi\u010d fronte \u00e1 Galer\u00eda Jakopi\u010d e os relevos de Alojz Gradnik, Jo\u017eef Petkov\u0161ek, Boris Kraigher e Ivan Cankar. Tam\u00e9n hai varias estatuas decorativas, como o drag\u00f3n da fonte da r\u00faa Trubarjevu ou o peixe da fonte da r\u00faa Nazorjeva. A s\u00faa Piedade de bronce foi presentada pola Arquidiocese de Liubliana ao Papa Xo\u00e1n Paulo II.\nNa s\u00faa vellez dedicouse m\u00e1is \u00e1 pintura. Unha parte importante da s\u00faa obra pict\u00f3rica exponse na galer\u00eda do mosteiro de Kostanjevica na Kiri e algunhas pinturas est\u00e1n tam\u00e9n no castelo Vol\u010dji Potok, preto de Kamnik.\nBoljka realizou varias exposici\u00f3ns individuais en Eslovenia, Iugoslavia, toda Europa e os Estados Unidos. A s\u00faa derradeira exposici\u00f3n en vida tivo lugar en maio e xu\u00f1o de 2012 na Galer\u00eda Pre\u0161eren de Kranj. A s\u00faa obra gr\u00e1fica exp\u00faxose xunto a outros gravados da \"Escola de Liubliana\" por todo o mundo.\nDese\u00f1o de moedas.\nJanez Boljka ocupouse do gravado das moedas do sistema do t\u00f3lar esloveno \u2014a partir dos dese\u00f1os de Miljenko Licul e Zvone Kosovelj\u2014, cu\u00f1adas entre 1992 e 2006, logo da independencia de Eslovenia en 1991. Coa entrada do pa\u00eds na Eurozona e a asunci\u00f3n do euro como moeda de curso legal, Boljka foi tam\u00e9n o encargado do gravado dos anversos nacionais da primeira serie de moedas do euro de Eslovena, a partir dos dese\u00f1os de Miljenko Licul e Maja Licul."}
{"id": "578694", "revid": "23204", "url": "https://gl.wikipedia.org/wiki?curid=578694", "title": "Miljenko Licul", "text": "Miljenko Licul, nado en Vodnjan, na Venecia Xulia, o 6 de agosto de 1946 e finado en Liubliana o 16 de marzo de 2009, foi un dese\u00f1ador gr\u00e1fico esloveno de orixe croata, responsable do dese\u00f1o da primeira serie de euros circulantes de Eslovenia xunto coa s\u00faa filla, Maja Licul.\nTraxectoria.\nMiljenko Licul naceu en 1946, no seu dunha familia croata, na cidade istria de Vodnjan, que daquela formaba parte da zona de ocupaci\u00f3n iugoslava da Venecia Xulia, hoxe integrada en Croacia. Na s\u00faa xuventude trasladouse a Eslovenia, onde residiu gran parte da s\u00faa vida.\nLicul foi un dos fundadores do grupo \"Znak\" e dirixiu os estudios \"Zodiak\" e \"Diptih\". Durante un tempo, foi profesor de Tipograf\u00eda na Academia de Belas Artes e Dese\u00f1o da Universidade de Liubliana. A s\u00faa obra abrangue un amplo abano de manifestaci\u00f3ns art\u00edsticas, desde o dese\u00f1o de publicaci\u00f3ns, carteis e portadas de revistas, ata calendarios e selos de correos.\nLogo da consecuci\u00f3n da independencia de Eslovenia en 1991, Licul foi o encargado de dese\u00f1ar un bo n\u00famero de documentos oficiais, como o pasaporte esloveno, o documento de identidade, o permiso de conducir e a tarxeta da seguridade social. Entre outros traballos, ocupouse tam\u00e9n da nova imaxe corporativa da Galer\u00eda Nacional de Eslovenia e da Universidade de Liubliana.\nUn dos momentos m\u00e1is salientables da s\u00faa carreira ocorreu nese mesmo ano de 1991, cando Licul ga\u00f1ou o concurso para o dese\u00f1o dos billetes e as moedas do primeiro sistema monetario esloveno, o do t\u00f3lar. Os billetes, que estiveron en circulaci\u00f3n desde outubro de 1991 ata finais de 2006, presentaban retratos de personalidades eslovenas destacadas realizados polo pintor Rudi \u0160panzel. Pola s\u00faa banda, o dese\u00f1o das moedas do t\u00f3lar esloveno compartiuno con Zvone Kosovelj \u2014o gravado correu a cargo de Janez Boljka\u2014, e cu\u00f1\u00e1ronse entre 1992 e 2006.\nCoa entrada do pa\u00eds na Eurozona e a asunci\u00f3n do euro como moeda de curso legal, Miljenko Licul foi tam\u00e9n o encargado do dese\u00f1o dos anversos nacionais da primeira serie de moedas do euro de Eslovenia, xunto coa s\u00faa filla Maja Licul e igualmente gravados por Janez Boljka."}
{"id": "578696", "revid": "89787", "url": "https://gl.wikipedia.org/wiki?curid=578696", "title": "The Mark of Athena", "text": "A marca de Atenea (t\u00edtulo orixinal en ingl\u00e9s: The Mark of Athena) \u00e9 o terceiro libro da saga \"The heroes of Olympus\", escrita por Rick Riordan. Nesta historia, Annabeth Chase, unha filla semideusa de Atenea, parte en procura da Atenea Partenos, unha estatua que traer\u00eda paz entre os romanos e os gregos, mentres os outros seis semideuses da nova Gran Profec\u00eda, tentan atopar a Nico Di Angelo, un fillo semideus de Hades, que foi capturado polos xigantes Oto e Efialtes.\nRick Riordan contin\u00faa neste libro usando unha narraci\u00f3n en terceira persoa na que, a diferenza do libro anterior, pres\u00e9ntanse catro, e xa non tres, puntos de vista: os de Annabeth, Leo, Piper e Percy.\nDesenvolvemento e promoci\u00f3n.\nRick Riordan estivera traballando en \"The mark of Athena\" desde a finalizaci\u00f3n de \"The son of Neptune\".\nDurante a s\u00faa xira de presentaci\u00f3n do \u00faltimo libro de As cr\u00f3nicas de Kane, titulado \"The Serpent\u2019s Shadow\", Riordan leu parte do primeiro cap\u00edtulo de \"The mark of Atenha\".\nA portada e o primeiro cap\u00edtulo foron dados a co\u00f1ecer o 1 de xu\u00f1o na p\u00e1xina oficial de The heroes of Olympus.\nO 27 de setembro, Riordan confirmou que se mandaron imprimir 3,5 mill\u00f3ns de copias en EE.UU. O libro foi lanzado o 2 de outubro de 2012. A s\u00faa secuela \u00e9 \"The house of Hades,\" que se estreou o 8 de outubro de 2013.\nComo unha forma de promoci\u00f3n, Disney Hyperion, o editor responsable da s\u00faa publicaci\u00f3n, lanzou o 5 de xu\u00f1o de 2012 o sitio web \"GreeksvsRomans.com\", xunto co slogan \"De que campamento es parte?\", co fin de que os lectores usen camisetas laranxas para mostrar a s\u00faa afiliaci\u00f3n ao Campamento Mestizo ou camisetas moradas para mostrar que estaban ao lado do Campamento X\u00fapiter,\u00a0respectivamente.\nSinopse.\nProfec\u00eda.\nEn The mark of Atenha, Ella (unha harp\u00eda) recita a profec\u00eda enteira diante de ambos os semideuses gregos e romanos. Traducido do lat\u00edn ao galego, a profec\u00eda di:\nA filla da sabidur\u00eda anda s\u00f3a,\nA Marca de Atenea arde a trav\u00e9s de Roma,\nos xemelgos apagar\u00e1n o alento do anxo,\nque posee a chave da morte interminable.\nO azote dos xigantes \u00e9 p\u00e1lido e dourado,\nobtido con dor nun presidio fiado.\nArgumento.\nDespois de enviar o v\u00eddeo de Leo Valdez ao Campamento J\u00fapiter, o Argo II prep\u00e1rase para aterrar na fronteira do campamento romano, pero Termo, o deus das fronteiras romano, detenos porque non est\u00e1n permitidas as armas na li\u00f1a do Pomerio. El ent\u00f3n deixa a nave permanecer no aire mentres que Annabeth, Leo, Piper, e Jason atopan aos campistas romanos. Percy, Hazel e Frank dan a benvida aos semidioses gregos e ao adestrador Hedge. Real\u00edzase unha reuni\u00f3n, e durante as conversaci\u00f3ns, Ela, a harp\u00eda, fala dunha profec\u00eda que se refire \u00e1 procura de Annabeth: A Marca de Atenea. Mentres Jason d\u00e1lle a Piper un tour polo campamento, Reyna fala a soas con Annabeth. Durante a conversaci\u00f3n, o Argo II, que est\u00e1 controlado por Leo, quen estaba posu\u00eddo por eidolones, dispara ao Campamento J\u00fapiter. Os romanos defenden as s\u00faas bases, e Annabeth, Piper, Jason e Percy precip\u00edtanse dentro do Argo II para deter a Leo de disparar na campa\u00f1a. Comezan a abandonar o campamento mentres Hazel e Frank demoran aos campistas romanos. O Argo II \u00e9 danado, polo que Leo e Hazel aterran para reparalo, atop\u00e1ndose con Eco e Narciso. Al\u00ed te\u00f1en que buscar a Marca de Atenea para reunir aos romanos e os gregos.\nNa s\u00faa viaxe para falar con Baco o deus do vi\u00f1o, tam\u00e9n co\u00f1ecido como Dionisio (a s\u00faa forma grega), Gaia apar\u00e9cese a Piper e dille que ela consegue escoller que mozo morre con ela, Percy ou Jason. Cando se nega a recoller, os ollos de Jason e Percy esm\u00e1ltanse e resplandecen como o ouro e tentan loitar at\u00e9 a morte ata que Piper os noquea a ambos. No barco o sete discuten o estra\u00f1o comportamento de Jason, Percy e Leo. Piper proba unha teor\u00eda e di: \"Os eidolones que levanten as mans\". Ao principio todo parece normal, e logo Leo, Jason e Percy alzan as s\u00faas mans, revelando que est\u00e1n posu\u00eddos. Piper os \"embruxfala\" para que saian dos seus corpos e os mozos volven \u00e1 normalidade. M\u00e1is tarde, Percy, Frank e o adestrador Hedge pelexan con Forcis e Keto por informaci\u00f3n sobre Gaia. O sete saen rapidamente cara a Charleston e voan cara a Battery Park. Annabeth, Piper e Hazel re\u00fanense para ir atoparse cunha misteriosa pantasma, que resultou ser Afrodita. Mentres tanto, Jason, Leo e Frank van a un museo en Fort Sumter para buscar un mapa sobre a Marca de Atenea. Afrodita c\u00f3ntalles acerca da s\u00faa vida amorosa e dos outros ol\u00edmpicos que est\u00e1n a sufrir por estar confundidos acerca da s\u00faa identidade romana ou grega. Despois da s\u00faa conversaci\u00f3n, os romanos anoxados que est\u00e1n a buscar vinganza pola destruci\u00f3n do Campamento X\u00fapiter ve\u00f1en e unha pelexa des\u00e1tase. Annabeth at\u00f3pase a Reyna en Fort Sumter que estaba al\u00ed para recuperar o mapa que os seus amigos non atoparon. Reyna r\u00f3galle a Annabeth que ve\u00f1a con ela e que te\u00f1a unha morte dolorosa para salvar o seu campamento, pero Annabeth dille a Reyna que ela s\u00f3 seguir\u00e1 a marca para unir e salvar ambos os campamentos. O sete chegan ao barco e saen con seguridade a ver aos irm\u00e1ns de Quir\u00f3n, que viven no mar.\nDurante o paseo, Hazel mostra a Leo un flashback da s\u00faa vida nos anos 40 en Louisiana, onde Leo co\u00f1ece a Sammy Valdez, un mozo que lle gustaba a Hazel, e v\u00edase e actuaba extremadamente similar a Leo. Sammy tomou un diamante maldito que Hazel fixo aparecer sen querer aos seus p\u00e9s, promet\u00e9ndolle que non o vender\u00eda. Logo Hazel e Leo ven a Sammy, agora un av\u00f3, no soportal dianteiro dunha casa, falando consigo mesmo coma se Hazel estivese a lle escoitar. Sammy di que vendeu o diamante para mudarse e vivir coa s\u00faa familia en Houston, Texas, pero como resultado, decatouse por Hera que Hazel non volver\u00eda at\u00e9 despois da s\u00faa morte.A nai de Leo sae da casa, sostendo a Leo como un beb\u00e9. A nai de Leo dille a Leo que Sammy \u00e9 o seu bisav\u00f3. Despois de espertar do flashback, atopan a un monstro camar\u00f3n atacando a nave. Durante a pelexa, Leo, Frank e Hazel foron pateados \u00e1 auga polo monstro e atoparon aos ictiocentauros, os irm\u00e1ns de Quir\u00f3n. Negocian cos ictiocentauros sobre a pr\u00f3xima guerra. Despois at\u00f3panse co famoso H\u00e9rcules preto dos alicerces e para que poidan pasar te\u00f1en que compracer a H\u00e9rcules de modo que Piper e Jason te\u00f1en que conseguir o segundo corno de Aqueloo, o deus do r\u00edo con cabeza de touro. A pesar de que era H\u00e9rcules quen quer\u00eda o outro corno de Aqueloo, Piper decidiu que H\u00e9rcules non merec\u00eda o corno e qu\u00e9dallo para ela. Ela saca unha pila de provisi\u00f3ns do corno, e H\u00e9rcules cae baixo ela. O sete semideuses ent\u00f3n cruzan os alicerces e navegan cara a Roma. Annabeth ten que atopar o Parten\u00f3n de Atenas seguindo a Marca de Atenea e loitar contra o seu gardi\u00e1n Aracne. Percy, Jason e Piper viaxan a un \u00e1rea subterr\u00e1nea baixo o Coliseo e loitan contra os xigantes xemelgos, Oto e Efialtes, os anti-Dionisio. Frank, Hazel e Leo viaxan en busca de Nico, pero en cambio atoparon os rolos e esferas de Arqu\u00edmedes.\nCara ao final, Annabeth supera a Aracne engan\u00e1ndoa para que tece a s\u00faa propia trampa. Percy e Jason loitan contra os xigantes e con (moi pouca) axuda da contraparte romana de Dionisio, Baco, rescatan a Nico da xerra na que estaba atrapado. Frank, Hazel e Leo loitan contra os eidolones e salvan os pergami\u00f1os de Arqu\u00edmedes de queimarse. Todos eles re\u00fanense onde Annabeth asegura a Atenea P\u00e1rtenos. Nico informa aos demais que as Puertas da Morte te\u00f1en que ser pechadas desde ambos os lados (desde o T\u00e1rtaro e Grecia). Con todo, Aracne tira de Annabeth cara ao T\u00e1rtaro por unha seda de ara\u00f1a mentres a estatua \u00e9 levantada cara \u00e1 s\u00faa nave. Percy logra agarrar a Annabeth, pero pronto se d\u00e1 conta de que seguir\u00e1 cara abaixo con ela se non a deixa ir. A pesar da insistencia de Annabeth de que a solte, Percy n\u00e9gase a deixala de novo e os dous caen na escuridade. Despois de que Percy e Annabeth caian no T\u00e1rtaro, o seis restantes (o cinco con Nico Dei Angelo) semideuses e o adestrador Hedge est\u00e1n nunha reuni\u00f3n. Nico di que Percy d\u00edxolle que guiase aos semideuses \u00e1s Puertas da Morte, mentres el e Annabeth pod\u00edan atoparse con eles ao final de T\u00e1rtaro no outro lado das Portas. Nico e Hazel din que est\u00e1n bastante seguros de que Percy e Annabeth a\u00ednda non morreron. O libro p\u00e9chase con Leo dic\u00edndolle ao mascar\u00f3n de proa Festo o Drag\u00f3n que partise.\nPersonaxes.\nPersonaxes principais.\nOs personaxes principais do libro son:\nDeuses e Xigantes.\nOs deuses e xigantes principais do libro son: "}
{"id": "578698", "revid": "47401", "url": "https://gl.wikipedia.org/wiki?curid=578698", "title": "Vanderlei Eust\u00e1quio de Oliveira", "text": "Vanderlei Eust\u00e1quio de Oliveira, m\u00e1is co\u00f1ecido como Palhinha, nado en Belo Horizonte o 11 de xu\u00f1o de 1950 e finado na mesma cidade o 17 de xullo de 2023, foi un futbolista e adestrador brasileiro que xogaba como mediapunta e dianteiro. Est\u00e1 considerado como un dos mellores xogadores da historia do Cruzeiro, club co que disputou 457 partidos, nos que marcou 156 goles. Ga\u00f1ou oito veces o Campionato Mineiro co Cruzeiro e conquistou tam\u00e9n a Copa Libertadores de 1976, da que foi o m\u00e1ximo goleador. Militou ademais noutros importantes clubs brasileiros, e sumou ao seu palmar\u00e9s outros dous Campionatos Mineiros co Atl\u00e9tico Mineiro, dous Campionatos Paulistas co Corinthians e un Campionato Carioca co Vasco da Gama. Foi internacional coa selecci\u00f3n brasileira en 16 ocasi\u00f3ns.\nTraxectoria.\nCruzeiro.\nComezou a xogar ao f\u00fatbol na rexi\u00f3n de Barreiro, en Belo Horizonte, aos 10 anos. Aos 14 anos foi descuberto polo adestrador Lincoln Alves, do equipo de f\u00fatbol sala do Cruzeiro, club no que empezou a xogar como lateral esquerdo. Ao ano seguinte pasou a xogar no equipo xuvenil de f\u00fatbol herba e con 18 anos debutou co primeiro equipo, nun encontro do Campionato Mineiro contra o Arax\u00e1 no Mineir\u00e3o. Esa tempada ga\u00f1ou o seu primeiro t\u00edtulo mineiro. \nNon dispuxo de moitos minutos durante os primeiros anos, pois o equipo contaba con destacados xogadores como Dirceu Lopes, Tost\u00e3o ou Evaldo. Despois da venda de Tost\u00e3o ao Vasco da Gama en 1972, f\u00edxose coa titularidade. Ese ano ga\u00f1ou o seu terceiro Campionato Mineiro, marcando os dous goles da vitoria por 2-1 sobre o Atl\u00e9tico Mineiro no partido de desempate polo t\u00edtulo. En 1974 alcanzou por primeira vez a final do Campionato Brasileiro, perdendo diante do Vasco da Gama. Continuou destacando no Cruzeiro durante os seguintes anos, nos que ga\u00f1ou ata sete veces o Campionato Mineiro. Foi o m\u00e1ximo goleador da edici\u00f3n de 1975, ano no que disputou tam\u00e9n a s\u00faa segunda final do Campionato Brasileiro, contra o Internacional, despois de marcar dous goles nas semifinais contra o Santa Cruz. Ese mesmo ano ga\u00f1ou a Bola de Prata da revista \"Placar\". \nEn 1976 conquistou a Copa Libertadores, da que foi o m\u00e1ximo goleador. Os seus 13 goles en 11 partidos son o cuarto mellor rexistro da historia da Libertadores, s\u00f3 por detr\u00e1s dos 17 de Daniel Onega en 1966, os 15 de Luiz\u00e3o en 2000 e os 14 de Norberto Raffo en 1967. Dous dos goles marcounos no partido de ida da final contra o River Plate. \nCorinthians.\nEn 1977 foi vendido ao Corinthians por 7 mill\u00f3ns de cruzeiros, na que foi a maior transacci\u00f3n do f\u00fatbol brasileiro da \u00e9poca. Na s\u00faa primeira campa\u00f1a co club de S\u00e3o Paulo acadou a final do Campionato Paulista, onde se enfrontou ao Ponte Preta. Na ida Palhinha marcou o \u00fanico gol do encontro, mentres que no partido de volta, diante dos case 150.000 seareiros que ateigaban o Morumbi, o Ponte Preta ga\u00f1ou e forzou un partido de desempate. Finalmente un solitario gol de Bas\u00edlio no terceiro partido deulle ao Corinthians un t\u00edtulo que non ga\u00f1aba dende fac\u00eda 23 anos. Trala chegada de S\u00f3crates ao equipo, Palhinha formou con el unha gran dupla, e repetiu t\u00edtulo paulista en 1979, marcando de novo un gol nun dos partidos da final, outra vez contra o Ponte Preta. Deixou o equipo en 1980, despois de 148 partidos e 44 goles co club paulista.\nAtl\u00e9tico Mineiro.\nDende 1980 defendeu a camiseta do Atl\u00e9tico Mineiro, que contaba cun gran elenco de futbolistas como Jo\u00e3o Leite, Reinaldo, Cerezo, Chic\u00e3o ou \u00c9der Aleixo. Conquistou d\u00faas veces consecutivas o Campionato Mineiro en 1980 e 1981 e foi subcampi\u00f3n do Campionato Brasileiro de 1980, tras unha pol\u00e9mica e disputada final ante o Flamengo, na que foi un dos tres xogadores mineiros expulsados no partido de volta no Maracan\u00e3.\n\u00daltimos anos.\nM\u00e1is tarde pasou polo Santos e polo Vasco da Gama, ga\u00f1ando con este \u00faltimo o Campionato Carioca de 1982, ao derrotar na final ao Flamengo. A continuaci\u00f3n regresou ao Cruzeiro, co que ga\u00f1ou en 1984 o seu d\u00e9cimo Campionato Mineiro, o oitavo co Cruzeiro. Disputou un total de 457 partidos co Cruzeiro entre as s\u00faas d\u00faas etapas no club, e marcou 156 goles.\nPechou a s\u00faa carreira en 1985 no Am\u00e9rica de Belo Horizonte, onde inmediatamente iniciou tam\u00e9n a s\u00faa carreira como adestrador. Posteriormente pasou tam\u00e9n polos bancos do Corinthians e o Cruzeiro, entre outros clubs.\nSelecci\u00f3n brasileira.\nFoi 16 veces internacional coa selecci\u00f3n brasileira, coa que debutou o 27 de maio de 1973, nun amigable contra Bolivia no Maracan\u00e3 que rematou con goleada brasileira por 5-0. Foi convocado por Osvaldo Brand\u00e3o para a Copa Am\u00e9rica de 1975. No primeiro encontro do torneo marcou os seus dous primeiros como internacional, nunha vitoria por 0-4 sobre Venezuela no estadio Ol\u00edmpico de Caracas. Marcou un terceiro gol no torneo, de novo ante Venezuela, na goleada brasileira por 6-0 no Mineir\u00e3o. O equipo brasileiro caeu eliminado nas semifinais contra o Per\u00fa. Repetiu convocatoria na seguinte Copa Am\u00e9rica, en 1979, na que marcou o seu cuarto e \u00faltimo gol coa \"canarinha\", nun partido ante Paraguai."}
{"id": "578707", "revid": "5863", "url": "https://gl.wikipedia.org/wiki?curid=578707", "title": "Nastasia Z\u00fcrcher Losada", "text": ""}
{"id": "578711", "revid": "19415", "url": "https://gl.wikipedia.org/wiki?curid=578711", "title": "Mira Kuisma", "text": "Mira Kuisma nada o 6 de maio\u00a0de 1987 en Kuopio (Finlandia) \u00e9 unha xogadora de h\u00f3ckey sobre xeo retirada, actualmente adestradora da selecci\u00f3n feminina sub-18 de Finlandia, as\u00ed como do equipo Team Kuortane da Naisten Liiga. Durante a s\u00faa carreira como porteira defendeu a camisola de KalPa e K\u00e4rp\u00e4t, ademais foi seleccionada pola selecci\u00f3n finlandesa absoluta, coa que ga\u00f1ou un bronce ol\u00edmpico (2010) e outro mundial (2009).\nTraxectoria.\nKuisma comezou a xogar en KalPa, o equipo da s\u00faa cidade natal, xogando as tempadas 2002-03 e 2003-04 na I-divisioona antes de fichar por K\u00e4rp\u00e4t en 2004. Co equipo de Oulu ga\u00f1ou varias medallas no campionato finland\u00e9s antes de deixar a s\u00faa carreira como xogadora na primavera de 2011.\nNa tempada 2012-13 exerceu como adestradora asistente de K\u00e4rp\u00e4t, as\u00ed como do equipo sub-18 de Austria no campionato do mundo de Divisi\u00f3n 1A. Na tempada 2013-14 foi elixida como adestradora xefa de K\u00e4rp\u00e4t. En marzo de 2019, logo de catro tempadas \u00e1 cabeza do banco de K\u00e4rp\u00e4t, Kuisma asinou como adestradora xefa de Team Kuortane, tam\u00e9n da m\u00e1xima categor\u00eda do h\u00f3ckey feminino finland\u00e9s.\nSelecci\u00f3n finlandesa.\nKuisma foi membro do equipo nacional dende 2006, a\u00ednda que non chegou xogar en ning\u00fan torneo importante. No Campionato do Mundo de 2009 foi a terceira porteira do equipo que conquistou o bronce. Tam\u00e9n ga\u00f1ou o bronce no torneo ol\u00edmpico feminino de 2010 en Vancouver, a\u00ednda que non chegou xogar.\nEn agosto de 2018 Kuisma foi nomeada seleccionadora da selecci\u00f3n feminina sub-18 de Finlandia, substitu\u00edndo a Jari Risku, que se mudou a Hungr\u00eda."}
{"id": "578719", "revid": "19415", "url": "https://gl.wikipedia.org/wiki?curid=578719", "title": "Metritiski Areena", "text": "O Metritiski Areena \u00e9 un estadio de h\u00f3ckey sobre xeo da cidade de H\u00e4meenlinna (Finlandia). O estadio ten capacidade para 700 persoas nas bancadas e nel xoga os seus partidos como local o equipo feminino de HPK, ademais de ser empregado para a pr\u00e1ctica de patinaxe art\u00edstica sobre xeo. Est\u00e1 situada ao car\u00f3n do Pohjant\u00e4hti Areena, ao cal est\u00e1 conectado. Foi constru\u00eddo en 1992.\nEn 2009 foi escenario do Campionato do Mundo Feminino de h\u00f3ckey sobre xeo, no que participaron nove pa\u00edses.\nEn maio de 2019 detect\u00e1ronse problemas estruturais no teito do estadio que motivaron a s\u00faa clausura temporal para a s\u00faa revisi\u00f3n ao longo dese mesmo ver\u00e1n, reabrindo en setembro de acordo coa normativa."}
{"id": "578720", "revid": "19415", "url": "https://gl.wikipedia.org/wiki?curid=578720", "title": "Metritiski-areena", "text": ""}
{"id": "578729", "revid": "19415", "url": "https://gl.wikipedia.org/wiki?curid=578729", "title": "Lappi-areena", "text": "Lappi-areena \u00e9 un pavill\u00f3n multiprop\u00f3sito da cidade de Rovaniemi (Finlandia). A s\u00faa sala principal ten capacidade para 3\u00a0500 persoas sentadas. a casa dos equipos de h\u00f3ckey sobre xeo de RoKi e RoKi Naiset."}
{"id": "578730", "revid": "88215", "url": "https://gl.wikipedia.org/wiki?curid=578730", "title": "Luiz Carlos Tatu", "text": "Luiz Carlos da Silva Lemos, m\u00e1is co\u00f1ecido como Luiz Carlos Tatu, nado en Tr\u00eas Irm\u00e3os, R\u00edo de Xaneiro, o 11 de agosto de 1947, \u00e9 un exfutbolista brasileiro que xogaba como extremo dereito.\nTraxectoria.\nComezou a xogar ao f\u00fatbol na s\u00faa localidade natal, Tr\u00eas Irm\u00e3os, instal\u00e1ndose m\u00e1is tarde en Santo Antonio de P\u00e1dua, onde xogou no Paduano Esporte Clube. Aos 17 anos ingresou no Flamengo do R\u00edo de Xaneiro. Comezou no equipo xuvenil, pasando logo ao primeiro equipo, no que pronto comezou a destacar. En 1968 disputou un partido coa selecci\u00f3n brasileira, contra Iugoslavia no Maracan\u00e3, sa\u00edndo de titular na dianteira xunto a Pel\u00e9, Tost\u00e3o e Edu. \nMilitou no \"Meng\u00e3o\" ata o Entroido de 1969, cando foi traspasado ao Vasco da Gama. No \"Vasc\u00e3o\" xogou durante os seguintes oito anos, nos que ga\u00f1ou un Campionato Carioca en 1970. En 1972 sa\u00edu cedido ao Cruzeiro, club co que ga\u00f1ou o Campionato Mineiro. Ao seu regreso ao R\u00edo, participou da primeira conquista do Campionato Brasileiro na historia do Vasco, na edici\u00f3n de 1974.\nA comezos de 1977 foi traspasado ao Fluminense a cambio de Dirceu Guimar\u00e3es. Xogou d\u00faas campa\u00f1as no \"Flu\" e nos seus \u00faltimos anos de carreira militou no Bangu, no Olaria e no Campo Grande."}
{"id": "578736", "revid": "88215", "url": "https://gl.wikipedia.org/wiki?curid=578736", "title": "Luiz Carlos da Silva Lemos", "text": ""}
{"id": "578737", "revid": "81969", "url": "https://gl.wikipedia.org/wiki?curid=578737", "title": "FC Spartak Trnava", "text": "O FC Spartak Trnava \u00e9 un club de f\u00fatbol eslovaco con sede en Trnava. Historicamente \u00e9 un dos clubs de m\u00e1is \u00e9xito do pa\u00eds, xa que ga\u00f1ou cinco veces a Primeira Liga de Checoslovaquia e catro veces a Copa de Checoslovaquia, ademais de acadar unha vez as semifinais da Copa de Europa e d\u00faas veces os cuartos de final. Trala disoluci\u00f3n de Checoslovaquia, o club ga\u00f1ou unha liga eslovaca en 2018 e tres Copas de Eslovaquia en 1998, 2019 e 2022."}
{"id": "578738", "revid": "88215", "url": "https://gl.wikipedia.org/wiki?curid=578738", "title": "Spartak Trnava", "text": ""}
{"id": "578740", "revid": "89787", "url": "https://gl.wikipedia.org/wiki?curid=578740", "title": "Luis Ferrer i Balsebre", "text": "Luis Ferrer i Balsebre, nado o 8 de xaneiro de 1957 en Madrid, \u00e9 un m\u00e9dico psiquiatra espa\u00f1ol, residente en Galicia.\n\u00c9 acad\u00e9mico numerario da Real Academia de Medicina e Cirurx\u00eda de Galicia. \nTraxectoria.\nFormaci\u00f3n.\nLuis Ferrer i Balsebre licenciouse e doutorouse en Medicina na Universidade Complutense de Madrid.\nAcreditouse como Psicodramatista e Director de Grupo pola Escola oficial de Psiquiatr\u00eda da Universidade Complutense de Madrid e o Instituto de T\u00e9cnicas Grupais e Psicodrama de Madrid, como Psicoterapeuta de Familia e Docente Supervisor pola Federaci\u00f3n Espa\u00f1ola de Asociaciones de Terapia Familiar, a Asociaci\u00f3n Espa\u00f1ola de Psicoterapeutas e a Asociaci\u00f3n Europea de Psicoterapia, e diplomado en Terapia Familiar Sist\u00e9mica pola Universidade de Massachusetts.\nActividades profesionais.\nFerrer y Balsebre dirixiu os Servizos de Sa\u00fade Mental na Coru\u00f1a (1997-2008) e en Santiago de Compostela (2008-2013). Foi profesor asociado \u00e1 c\u00e1tedra de Psiquiatr\u00eda da Universidade de Santiago de Compostela (1989-1999), e profesor asociado ao Departamento de Medicina da Universidade da Coru\u00f1a (2000-2009). Foi Xefe do Servizo de Psiquiatr\u00eda do Complexo Hospitalario \"Juan Canalejo-Mar\u00edtimo de Oza\", coordinador respons\u00e1bel de Sa\u00fade Mental da \u00c1rea Sanitaria da Coru\u00f1a e Xefe do Servizo de Psiquiatr\u00eda do Complexo Hospitalario de Santiago de Compostela, as\u00ed como coordinador respons\u00e1bel de Sa\u00fade Mental da \u00c1rea Sanitaria de Santiago de Compostela.\nActividades como escritor.\nLuis Ferrer, ademais da s\u00faa actividade profesional como psiquiatra e psicanalista, \u00e9 escritor, ensa\u00edsta e articulista. Colaborou como articulista desde 2003 at\u00e9 2013 no diario \"La Opini\u00f3n. A Coru\u00f1a\", ano en que pasou a colaborar en \"La Voz de Galicia\", onde contin\u00faa neste labor na actualidade. "}
{"id": "578752", "revid": "47401", "url": "https://gl.wikipedia.org/wiki?curid=578752", "title": "Emmylou Harris", "text": "Emmylou Harris, nada en Birmingham (Alabama) o 2 de abril de 1947, \u00e9 unha cantante e compositora estadounidense de country, folk e m\u00fasica alternativa. A s\u00faa voz de soprano converteun nunha das cantantes m\u00e1is diferentes da m\u00fasica popular dos Estados Unidos.\nTraxectoria.\nNada nunha familia de militares, Harris pasou a infancia e a adolescencia mud\u00e1ndose por cidades de Alabama, Carolina do Norte e Virixinia. Mentres estudaba teatro na Universidade de Carolina do Norte, aprendeu a tocar a m\u00fasica de Bob Dylan e Joan Baez. Deseguido, mudouse a Nova York, para dedicarse s\u00f3 \u00e1 m\u00fasica. Traballou como camareira e actuou en clubs de m\u00fasica folk. En 1969 casou co compsitor Tom Slocum e ese mesmo ano lanzou o seu primeiro \u00e1lbum, \"Gliding Bird\", do que despois renegou.\nDivorciada pouco despois e cunha filla que criar, Harris volveu \u00e1 casa dos pais, nese momento donos dunha facenda preto de Washington, D.C. Posteriormente formou un tr\u00edo e volveu tocar. En 1971, cando actuaban nun pequeno club, foron descubertos pro Chris Hillman, antigo membro de The Byrds, que nesa \u00e9poca estaba na banda de country rock Flying Burrito Brothers. Hillman presentou a Emmylou a Gram Parsons, que precisaba dunha cantante. As\u00ed participou en dous discos de Parsons, \"G.P.\" (1972) e \"Grievous Angel\" (1973) e nunha xira en que realizaron preciosos d\u00faos. Coa morte de Parsons en 1973, Emmylou regresou a Washington e formou a Hot Band, con quen finalmente gravou o seu primeiro disco para unha grande discogr\u00e1fica, o aclamado \"Pieces of the Sky\", en 1975. O \u00e1lbum foi producido por Brian Ahern, con quen casou despois.\nCon Hot Band, en varias formaci\u00f3ns, Harris gravou a maior\u00eda dos seus discos seguintes ata \"Brand New Dance\", de 1990. A banda revelou os m\u00fasicos Ricky Skaggs, famoso nos c\u00edrculos bluegrass e Rodney Crowell, compositor que tivo unha importancia transcendental na m\u00fasica country, al\u00e9n de contar con nomes famosos, como James Burton, o lendario guitarrista de Elvis Presley.\nCoa fin de Hot Band, Emmylou formou a ac\u00fastica The Nash Ramblers, con quen gravou o \u00e1lbum ao vivo \"At The Ryman\", en 1993. A esa altura, Harris xa era dona de gran prestixio nos medios musicais e xa vendera mill\u00f3ns de discos, mais en lugar de parar, procuraba novos cami\u00f1os e en 1995 lanxou o seminal \"Wrecking Ball\". Producido por Daniel Lanois, que xa traballara con Bob Dylan, U2 e Peter Gabriel; o disco \u00e9 o resultado de moita ousad\u00eda e experimentaci\u00f3n, con climas et\u00e9reos e ausencia de f\u00f3rmulas f\u00e1ciles. En 2000 publicou o premiado \"Red Dirt Girl\", que ga\u00f1ou o Grammy ao mellor disco de folk contempor\u00e1neo, e que foi o primeiro que s\u00f3 ti\u00f1a composici\u00f3ns propias dende \"The Ballad of Sally Rose\", de 1985.\nDiscograf\u00eda.\nA pesar de ser situada como referencia no x\u00e9nero country, Harris transitou tam\u00e9n polo folk, o country alternativo, o rock e, ocasionalmente o pop. Sempre interesada nas ra\u00edces da m\u00fasica estadounidense, os seus discos case sempre conte\u00f1en antigas canci\u00f3ns folcl\u00f3ricas, canci\u00f3ns gospel e bluegrass. Ademais de compor, Harris gravou m\u00fasica de case todos os grandes compositores de m\u00fasica popular, de Bob Dylan a Lennon-McCartney, pasando por Bruce Springsteen, Hank Williams, Steve Earle, Louvin Brothers, Neil Young ou Johnny Cash.\nOutra caracter\u00edstica dela \u00e9 a dispo\u00f1ibilidade para participar en proxectos doutros artistas. Con iso, gravou con nomes tan dispares como Sheryl Crow, Ralph Stanley, Marianne Faithfull, Roy Rogers, Beck, Dave Matthews, Bob Dylan e John Denver."}
{"id": "578755", "revid": "1131", "url": "https://gl.wikipedia.org/wiki?curid=578755", "title": "Universidade de Massachusetts", "text": "A Universidade de Massachusetts \u00e9 un sistema universitario p\u00fablico dos Estados Unidos con cinco campus e un \u00fanico sistema p\u00fablico de investigaci\u00f3n, na Commonwealth de Massachusetts. \nSistema universitario.\nO sistema universitario incl\u00fae cinco campus (Amherst, Boston, Dartmouth, Lowell e unha Escola de Medicina en Worcester), un campus sat\u00e9lite en Springfield. Conta tam\u00e9n con 25 campus en California e Washington, D.C. confomado a Universidade de Massachusetts Global. Nos seus campus estudaban en 2019, 75 065 alumnos.\nA administraci\u00f3n do sistema est\u00e1 en Boston e Shrewsbury, e est\u00e1 acreditada pola Asociaci\u00f3n de Escolas e Facultades de Nova Inglaterra. \nAlg\u00fans datos.\nO sistema universitario incl\u00fae cinco universidades:\nConta cun alumnado global de m\u00e1is de 75 000 estudantes.\u200b\nSegundo a clasificaci\u00f3n acad\u00e9mica de universidades do THE, en 2010 foi catalogada como a 56\u00aa mellor universidade do mundo. Tam\u00e9n foi catalogada como a 19\u00aa mellor universidade do mundo na clasificaci\u00f3n de reputaci\u00f3n mundial do xornal \"The Times\" no ano 2011.\nEn 2012, o estado de Massachusetts achegou 607 mill\u00f3ns de d\u00f3lares para favorecer a posta en marcha de proxectos de educaci\u00f3n e investigaci\u00f3n de alto nivel a trav\u00e9s do Sistema de universidades p\u00fablicas de Massachusetts. "}
{"id": "578756", "revid": "23204", "url": "https://gl.wikipedia.org/wiki?curid=578756", "title": "TJ Klune", "text": "Travis John Klune, nado en Roseburg (Oreg\u00f3n) o 20 de maio de 1982, \u00e9 un autor estadounidense de ficci\u00f3n fant\u00e1stica e rom\u00e1ntica con personaxes LGBTQ+. A s\u00faa novela de fantas\u00eda, \"The House in the Cerulean Sea\", foi un \u00e9xito de vendas do New York Times e obtivo o Premio de Fantas\u00eda Mitopoeica 2021. TJ Klune falou de como a s\u00faa asexualidade infl\u00fae na s\u00faa escritura. A s\u00faa novela, \"Into This River I Drown\", ga\u00f1ou o Premio Literario Lambda ao Mellor Romance Homosexual en 2014."}
{"id": "578757", "revid": "1131", "url": "https://gl.wikipedia.org/wiki?curid=578757", "title": "Asociaci\u00f3n Galega de Sa\u00fade Mental", "text": "1\nA Asociaci\u00f3n Galega de Sa\u00fade Mental, tam\u00e9n co\u00f1ecida como Asociaci\u00f3n Galega de Sa\u00fade Mental-Asociaci\u00f3n Espa\u00f1ola de Neuropsiquiatr\u00eda (AGSM-AEN), \u00e9 unha asociaci\u00f3n multidisciplinar que agrupa aos profesionais da sa\u00fade mental en Galicia que, na actualidade, est\u00e1 constitu\u00edda como unha secci\u00f3n territorial da Asociaci\u00f3n Espa\u00f1ola de Neuropsiquiatr\u00eda.\nConta cunha historia ampla na defensa da sa\u00fade mental, na xeraci\u00f3n dun discurso comunitario na atenci\u00f3n ao sufrimento mental e ten participado en distintos procesos, tanto institucionais como sociais, dirixidos ao desenvolvemento dunha rede asistencial digna e normalizada.\nXunta directiva.\nNo 2022, a xunta directiva da asociaci\u00f3n est\u00e1 formada por:"}
{"id": "578758", "revid": "55340", "url": "https://gl.wikipedia.org/wiki?curid=578758", "title": "Asociaci\u00f3n de Terapia Familiar e Mediaci\u00f3n de Galicia", "text": "A Asociaci\u00f3n de Terapia Familiar e Mediaci\u00f3n de Galicia (ATFM de Galicia), \u00e1s veces co\u00f1ecida pola forma abreviada de Asociaci\u00f3n de Terapia Familiar de Galicia, \u00e9 unha asociaci\u00f3n dedicada a dar formaci\u00f3n relacionada coa terapia familiar a profesionais da psicolox\u00eda, do traballo social, da medicina e da educaci\u00f3n social.\nForma parte da Federaci\u00f3n Espa\u00f1ola de Asociaciones de Terapia Familiar (FEATF).\nNa s\u00faa fundaci\u00f3n, o seu primeiro presidente foi Luis Ferrer i Balsebre. Na actualidade, o presidente \u00e9 o psic\u00f3logo Roberto Ant\u00f3n Santiago."}
{"id": "578759", "revid": "15490", "url": "https://gl.wikipedia.org/wiki?curid=578759", "title": "Travis John Klune", "text": ""}
{"id": "578763", "revid": "59430", "url": "https://gl.wikipedia.org/wiki?curid=578763", "title": "Umbuso weSwatini", "text": ""}
{"id": "578764", "revid": "88215", "url": "https://gl.wikipedia.org/wiki?curid=578764", "title": "Segunda divisi\u00f3n B", "text": ""}
{"id": "578773", "revid": "23204", "url": "https://gl.wikipedia.org/wiki?curid=578773", "title": "Ram\u00f3n Area Carracedo", "text": "Ram\u00f3n Area Carracedo, nado en Ourense en 1969, \u00e9 un m\u00e9dico psiquiatra e escritor galego.\nTraxectoria.\nRam\u00f3n Area Carracedo estudou medicina na Universidade de Santiago de Compostela. Con posterioridade, fixo a especialidade de psiquiatr\u00eda na c\u00e1tedra do antigo Hospital Xeral de Galicia en Santiago, para traballar, m\u00e1is tarde, no Hospital Calde de Lugo durante un longo per\u00edodo de tempo que o marcar\u00eda profundamente, tanto no profesional como no persoal.\nActualmente desenvolve a s\u00faa profesi\u00f3n nunha Unidade de Rehabilitaci\u00f3n do Hospital Psiqui\u00e1trico de Conxo, en Santiago de Compostela. \nDesde hai anos \u00e9 membro activo da Asociaci\u00f3n Galega de Sa\u00fade Mental da cal \u00e9 o seu presidente.\nPublicaci\u00f3ns.\nPsiqui\u00e1tricas.\nRam\u00f3n Area ten escrito numerosos artigos cient\u00edficos en revistas nacionais e internacionais, sobre todo no \"Siso Sa\u00fade\", unha publicaci\u00f3n peri\u00f3dica editada pola Asociaci\u00f3n Galega de Saude Mental.\n\u00c9 autor, entre outros, de libros como:\nAs\u00ed mesmo, publicou moitos traballos en monograf\u00edas colectivas, como:\nNovela.\nEn decembro de 2015 presentou a s\u00faa primeira novela, \"Tempo de Pedra\", publicada por Editorial Canela. ISBN 978-84-6084-348-1. En 2020, publicou en Edici\u00f3ns Positivas, \"Cami\u00f1o negro\".\nVida persoal.\n\u00c9 fillo do escritor e profesor de filosof\u00eda Ram\u00f3n Area M\u00edguez e irm\u00e1n do profesor de matem\u00e1ticas e xestor da Universidade de Vigo, Iv\u00e1n Area."}
{"id": "578777", "revid": "5132", "url": "https://gl.wikipedia.org/wiki?curid=578777", "title": "Palmer Alma Mediterr\u00e1nea", "text": ""}
{"id": "578779", "revid": "5132", "url": "https://gl.wikipedia.org/wiki?curid=578779", "title": "Juaristi ISB", "text": ""}
{"id": "578780", "revid": "5132", "url": "https://gl.wikipedia.org/wiki?curid=578780", "title": "Pato Garino", "text": ""}
{"id": "578782", "revid": "98629", "url": "https://gl.wikipedia.org/wiki?curid=578782", "title": "Roger Bertrand Baron", "text": "Roger Bertrand Baron, nado en Par\u00eds o 5 de maio de 1907 e finado en Lalizolle, Allier, o 1 de agosto de 1994, foi un escultor, medallista e dese\u00f1ador e gravador de moedas franc\u00e9s. \nTraxectoria.\nRoger Bertrand Baron foi o maior dos catro fillos de Ernestine Lugagne (1885-1957) e de Bertrand Baron (1878-1968). A\u00ednda que naceu en Par\u00eds, pasou a s\u00faa infancia no campo, no departamento de Ni\u00e8vre, ata despois da primeira guerra mundial.\nDesde neno amosou xa unha dobre vocaci\u00f3n, que cultivou coas s\u00faas lecturas: a arte e a natureza, sinaladamente os animais, unha tendencia que marcar\u00e1 a s\u00faa traxectoria como artista. Roger Bertrand Baron comezou a s\u00faa carreira como aprendiz no obradoiro do escultor Maxime Real del Sarte (1888-1954), onde practicou particularmente a escultura de animais.\nParticipou na segunda guerra mundial, na que foi feito prisioneiro e logo foi membro da Resistencia, e a principios da d\u00e9cada de 1940 instalouse no barrio parisiense de Montmartre.\nLogo exerceu a docencia durante case tres d\u00e9cadas, inicialmente de Debuxo e posteriormente de Anatom\u00eda Humana e Animal, nos \"Cours Normaux de la Ville de Par\u00eds\", unha preparaci\u00f3n para o futuro profesorado de Debuxo.\nBaron presidiu a secci\u00f3n de escultura da Sociedade de Artistas Franceses, foi secretario xeral da Academia Gramont, membro do consello directivo da Fundaci\u00f3n Taylor e presidente fundador do Salon Nacional de Artistas Animalistas, de 1976 a 1913.\nEntre as principais honras recibidas por Baron no seu pa\u00eds destacan os nomeamentos como oficial das ordes nacionais da Lexi\u00f3n de Honra, do M\u00e9rito, das Palmas Acad\u00e9micas e do M\u00e9rito Agr\u00edcola.\nDesde 1991 conc\u00e9dese anualmente o Premio Roger B. Baron a un artista da natureza con talento polo conxunto da s\u00faa obra. Este premio est\u00e1 financiado polo municipio de Bry-sur-Marne no marco do Sal\u00f3n Nacional de Artistas Animalistas.\nVida persoal.\nRoger B. Baron casou o 1 de xu\u00f1o de 1935 con Rose Barlet (1893-1970) e posteriormente en segundas nupcias con Genevi\u00e8ve Berry, con quen tivo un fillo chamado Roger Bertrand Jean.\nBaron faleceu aos 87 aos o 1 de agosto de 1994 en La Ronceraie, Laizolle, Allier, e o seu corpo foi soterrado no cemiterio de Ville Langy, de Ni\u00e8vre.\nObras.\nEscultura.\nBaron creo arredor dunha trintena de esculturas de bronce de animais dun xeito moi realista. Ademais das s\u00faas obras de animais tam\u00e9n realizou bustos como os de Jean Moulin, Jean Mermoz (en Dakar e en Santiago de Chile), Alexander Fleming (en Londres) ou Georges Scapini (na s\u00faa tumba do cemiterio do P\u00e8re-Lachaise, de Par\u00eds). Son, as\u00ed mesmo salientables, as espadas de acad\u00e9micos de Etienne Wolff e Jean Rostand.\nMedallas.\nRoger Bertrand Baron foi tam\u00e9n un prol\u00edfico creador de medallas, con m\u00e1is de 500 da s\u00faa autor\u00eda. Moitas delas foron producidas pola \"Monnaie de Paris\", pola casa \"Arthus-Bertrand\" ou pola ceca privada \"Franklin Mint\" de Filadelfia.\nEntre a s\u00faa produci\u00f3n medall\u00edstica destacan os traballos dedicados a monumentos, como os castelos (Hautefort, Luynes, Bonaguil, Saumur, etc.) e a personaxes (Alexandra David-N\u00e9el, Andr\u00e9 Malraux, Charles de Gaulle, Xo\u00e1n Paulo II, etc.). Ademais distinguiuse en particular por crear, durante trinta e cinco anos consecutivos (de 1957 a 1991) a medalla oficial do Concurso Xeral Agr\u00edcola.\nMoedas.\nA actividade de Baron como creador de moedas est\u00e1 moi ligada ao Principado de M\u00f3naco. Esta vinculaci\u00f3n comezou en 1982 co dese\u00f1o dunha moeda de 10 francos conmemorativa do falecemento da princesa Grace de M\u00f3naco. Anos m\u00e1is tarde encargouse tam\u00e9n do dese\u00f1o de senllas moedas de curso legal con valores de 10 francos e de 20 francos, emitidas e postas en circulaci\u00f3n a partir de 1989.\nCon motivo da asunci\u00f3n por parte de M\u00f3naco do euro como moeda oficial do principado, retomouse para as moedas divisionarias de 10, de 20 e de 50 c\u00e9ntimos de euro a figura do cabaleiro con armadura que Baron dese\u00f1ara para a moeda de 10 francos en 1989. Do mesmo xeito, reutilizouse o seu busto da princesa Grace da moeda de 10 francos de 1982 para o anverso dunha moeda conmemorativa de dous euros de 2007, emitida con motivo do 25 aniversario do seu falecemento."}
{"id": "578783", "revid": "65337", "url": "https://gl.wikipedia.org/wiki?curid=578783", "title": "Roger B. Baron", "text": ""}
{"id": "578784", "revid": "65337", "url": "https://gl.wikipedia.org/wiki?curid=578784", "title": "Roger Baron", "text": ""}
{"id": "578791", "revid": "15490", "url": "https://gl.wikipedia.org/wiki?curid=578791", "title": "Xos\u00e9 Ant\u00f3n G\u00f3mez Segade", "text": "Xos\u00e9 Ant\u00f3n G\u00f3mez Segade, nado en Monterrei o 20 de agosto de 1943, \u00e9 un avogado e profesor galego.\nTraxectoria.\nLicenciado e Doutor en Dereito pola Universidade de Santiago de Compostela. Foi profesor Agregado en Donostia (1974), e posteriormente Catedr\u00e1tico de Dereito Mercantil en Valencia (1976). Dende 1981 \u00e9 catedr\u00e1tico de Dereito Mercantil da USC. Foi un dos primeiros integrantes do Clube Nacionalista Al\u00e9n N\u00f3s. En 2012 foi nomeado Xu\u00edz Honorario do Couto Mixto."}
{"id": "578792", "revid": "1888", "url": "https://gl.wikipedia.org/wiki?curid=578792", "title": "Jos\u00e9 Antonio G\u00f3mez Segade", "text": ""}
{"id": "578796", "revid": "1131", "url": "https://gl.wikipedia.org/wiki?curid=578796", "title": "Jos\u00e9 Fern\u00e1ndez L\u00f3pez", "text": ""}
{"id": "578806", "revid": "89787", "url": "https://gl.wikipedia.org/wiki?curid=578806", "title": "I Carta aos corintios", "text": "A Primeira Carta aos corintios \u00e9 unha ep\u00edstola paulina que forma parte do Novo Testamento da Biblia cristi\u00e1. Escrita para atallar as divisi\u00f3ns no seo da comunidade cristi\u00e1 da cidade grega de Corinto, permite co\u00f1ecer a vida interna das primeiras colectividades cristi\u00e1s e presenta algunhas das condutas morais do cristianismo. \nAutor e data.\nA I Carta aos corintios \u00e9 atribu\u00edda a Paulo de Tarso, tal e como se recolle na propia misiva. Paulo, que deb\u00eda contar cuns 45 anos de idade cando a escribe, era xudeu da seita dos fariseos, cidad\u00e1n romano e formado na cultura helen\u00edstica. Perseguiu cristi\u00e1ns ata que, contra o ano 34, tivo un accidente que acabou na s\u00faa conversi\u00f3n ao cristianismo. Dende ent\u00f3n foi un dos primeiros grandes predicadores do cristianismo present\u00e1ndose na propia carta como \"ap\u00f3stolo de Cristo Xes\u00fas pola vontade de Deus\". A I Carta aos corintios est\u00e1 escrita en grego (koin\u00e9). \nPaulo de Tarso \u00e9 considerado o autor de varias cartas que mandaba \u00e1s comunidades cristi\u00e1ns, especialmente \u00e1s fundadas por el, como \u00e9 o caso da de Corinto. Est\u00edmase que a I Carta aos corintios foi escrita cara o ano 56 e que Paulo a redactou en \u00c9feso, cidade na que estaba predicando e que ti\u00f1a moita relaci\u00f3n comercial con Corinto. Consid\u00e9rase que mandou unha primeira ep\u00edstola, chamada \"carta precan\u00f3nica\" que, ou ben desapareceu, ou ben forma parte da II Carta aos corintios. Posteriormente, cheg\u00e1ronlle consultas por escrito dos propios corintios sobre diversas cuesti\u00f3ns ao tempo que lle chegaban novas dos problemas internos da comunidade, polo que dec\u00eddese a escribir a actual carta.\nDestinatarios.\nCorinto era a cidade grega m\u00e1is poboada a medidados do s\u00e9culo I e dous terzos dos seus habitantes eran escravos. Centro comercial e portuario de grande importancia, tam\u00e9n era a capital da provincia romana de Acaia. Ademais, a cidade acoll\u00eda templo de Afrodita Pandemos, d\u00e1ndolle sona de hedonistas aos corintios. \nSegundo o relato b\u00edblico, o cristianismo chegou da man de Paulo de Tarso, quen durante a s\u00faa segunda viaxe de apostolado (50-52) reside na cidade durante ano e medio. Acollido por Prisca e Aquila, deportados de Roma, e coa axuda econ\u00f3mica de Silas e Timoteo, predica na sinagoga ata que remata sendo expulsado, formando unha comunidade con xudeus e gregos conversos, especialmente de extracci\u00f3n humilde. \nMais, logo de marchar para continuar coa s\u00faa viaxe, os cristi\u00e1ns de Corinto comezaron a ter problemas. Dunha parte, a chegada de Apolo e doutros predicadores deu lugar \u00e1 formaci\u00f3n de bandos enfrontados. Doutra banda, tam\u00e9n se cuestionaban aspectos da doutrina evanx\u00e9lica e da moral cristi\u00e1. Para atallar estas cuesti\u00f3ns, Paulo de Tarso enviou esta carta.\nEstrutura.\nA misiva ten d\u00faas partes ben diferenzas pola s\u00faa tem\u00e1tica: a primeira reprende os abusos na comunidade cristi\u00e1, mentres que na segunda responde \u00e1s cuesti\u00f3ns que lle remitiron os crentes e fai aclaraci\u00f3ns tanto sobre os dons espirituais (Eucarist\u00eda, carisma e amor), a liturxia e a resurrecci\u00f3n.\nEdici\u00f3ns en galego.\nAo abeiro do Concilio Vaticano II (1962-1965), a Igrexa Cat\u00f3lica autorizou o emprego de linguas vern\u00e1culas na liturxia, facendo necesaria a traduci\u00f3n da Biblia \u00e1 lingua galega. Deste xeito, a editorial SEPT publicou en 1989 unha traduci\u00f3n da Biblia dende as linguas orixinais que foi merecente do Premio Nacional de Traduci\u00f3n de Espa\u00f1a de 1990. Nesa edici\u00f3n, a I Carta aos corintios foi traducida por Andr\u00e9s Torres Queiruga."}
{"id": "578821", "revid": "2175", "url": "https://gl.wikipedia.org/wiki?curid=578821", "title": "Batalla de Bywater", "text": ""}
{"id": "578823", "revid": "23562", "url": "https://gl.wikipedia.org/wiki?curid=578823", "title": "Divisi\u00f3n de Honra de Rugby 2022-2023", "text": "A tempada 2022-2023 da Divisi\u00f3n de Honra da liga nacional de rugby \u00e9 a 56\u00aa edici\u00f3n da principal competici\u00f3n entre clubs de rugby en Espa\u00f1a.\nFormato de competici\u00f3n.\nA liga est\u00e1 formada por trece equipos en lugar dos doce habituais. Na pasada edici\u00f3n La Vila e Gernika remataron na pen\u00faltima e \u00faltima posici\u00f3n, pero o Alcobendas foi condenado a descender por ali\u00f1ar repetidamente a un xogador como seleccionable cando no o era. Esta circunstancia afectou a La Vila que quedou exento da promoci\u00f3n. Nun inicio o Gernika ti\u00f1a que descender, pero reclamaron que a reduci\u00f3n de puntos por sanci\u00f3n de Alcobendas significaba que pasaban a ocupar a \u00faltima posici\u00f3n e, polo tanto, o Gernika deber\u00eda ter dereito a defender a s\u00faa praza na m\u00e1xima categor\u00eda nunha eliminatoria contra o subcampi\u00f3n da Divisi\u00f3n de Honra B, o Belenos. O Belenos xa recibira a confirmaci\u00f3n de que ti\u00f1a unha praza na m\u00e1xima categor\u00eda co descenso de Alcobendas, cando quedou exento da disputa da promoci\u00f3n contra La Vila. A Federaci\u00f3n Espa\u00f1ola de Rugby decidiu que o m\u00e1is xusto era conceder un lugar na m\u00e1xima categor\u00eda tanto \u00f3 Gernika coma \u00f3 Belenos, pasando as\u00ed a Divisi\u00f3n de Honra de doce a trece equipos. \nA primeira fase do torneo consiste nunha liga a unha volta na que cada equipo xoga doce encontros, un contra cada equipo rival. Esta fase consta de trece xornadas. En cada xornada se disputan seis encontros e hai un equipo que descansa. Cando remate esta primeira fase os seis primeiros equipos da t\u00e1boa pasar\u00e1n \u00e1 segunda fase dentro do Grupo A, e os sete \u00faltimos equipos da t\u00e1boa pasar\u00e1n \u00e1 segunda fase dentro do Grupo B. \nOs seis equipos do Grupo A ser\u00e1n tam\u00e9n os seis equipos que participar\u00e1n na edici\u00f3n 2023 da Copa do Rei.\nCriterio de desempate.\nNo caso de que dous ou m\u00e1is equipos estean empatados a puntos cando remate a primeira fase, os criterios de desempate ser\u00e1n os seguintes:\nPrimeira fase.\nA primeira fase da Divisi\u00f3n de Honra comezou o 1 de outubro de 2022 e rematar\u00e1 o 19 de febreiro de 2023. Contar\u00e1 con trece xornadas de competici\u00f3n nas que cada equipo xogar\u00e1 doce encontros e ter\u00e1 un d\u00eda de descanso. Cando remate a primeira fase todos os equipos ter\u00e1n xogado unha vez contra os seus doce rivais. Esta primeira fase servir\u00e1 para separar os seis equipos que disputar\u00e1n a Copa do Rei dos sete equipos que competir\u00e1n pola permanencia na segunda fase.\nSegunda fase.\nNesta segunda fase da liga cada equipo xogar\u00e1 contra t\u00f3dolos equipos do seu grupo, tendo os do Grupo A cinco partidos e os do Grupo B seis partidos. Nesta segunda fase da liga non se parte de cero puntos, mant\u00e9\u00f1ense os puntos acadados por cada equipo durante a primeira fase.\nPromoci\u00f3n.\nGernika e La Vila remataron nas d\u00faas \u00faltimas posici\u00f3n do campionato e perderon a categor\u00eda. Alcobendas acadou o ascenso directo despois de ga\u00f1ar a Divisi\u00f3n de Honra B. A promoci\u00f3n foi disputada por Pozuelo, 11\u00ba na Divisi\u00f3n de Honra, e Independiente, subcampi\u00f3n da Divisi\u00f3n de Honra B. Nela o Pozuelo acadou a permanencia con claridade."}
{"id": "578826", "revid": "98629", "url": "https://gl.wikipedia.org/wiki?curid=578826", "title": "Carmen Delaco", "text": "Carmen Delaco, nada na Coru\u00f1a no 1976, \u00e9 unha artista galega. O seu traballo pict\u00f3rico real\u00edzase sobre lenzo combinando acr\u00edlico e pintura ao \u00f3leo, sendo a figura humana, o animal e a natureza as s\u00faas principais representaci\u00f3ns. A s\u00faa arte consid\u00e9rase figurativa, neofigurativa ou expresionista figurativa.\nTraxectoria.\nNaceu no 1976 na Coru\u00f1a onde os seus pais lle impartiron unha educaci\u00f3n art\u00edstica influenciada por Otto Dix ou Pablo Picasso.\nNo ano 1999 foi vivir ao Reino Unido onde estudou artistas como David Hockney, Lucian Freud e Francis Bacon.\nLogo foi vivir a Madrid onde realizou traballos de ilustraci\u00f3n, mais finalmente volveu a Galicia."}
{"id": "578828", "revid": "89787", "url": "https://gl.wikipedia.org/wiki?curid=578828", "title": "Batalla de Tolbiac", "text": "A batalla de Tolbiac foi un enfrontamento entre os francos, liderados por Clodoveo I, e os alamanos en 496. O top\u00f3nimo Tolbiac ou \"Tulpiacum\" corresponde a unha cidade da antiga Galia, agora chamada Z\u00fclpich (Renania do Norte-Westfalia) preto de Colonia.Os historiadores, seguindo a Gregorio de Tours na s\u00faa \"Histoire des Francs\", sit\u00faana no ano 496, a\u00ednda que algunhas cr\u00edticas recentes cren que tivo lugar en 506. Os francos ga\u00f1aron e estableceron a s\u00faa hexemon\u00eda sobre os alamanos. \nEventos.\nOs francos divid\u00edronse en dous pobos veci\u00f1os e aliados, os francos salios cuxo rei era Clodoveo I e os francos ripuarios cuxo rei era Sigeberto o Coxo e cuxa capital era Colonia. Os ripuarios ti\u00f1an por veci\u00f1os aos terribles \"Alemanni\", unha confederaci\u00f3n de pobos xerm\u00e1nicos de igual poder que os francos. Alamanos e ripuarios tiveron frecuentes incidentes fronteirizos e multiplic\u00e1ronse os saqueos e as incursi\u00f3ns. \nPrimeira batalla.\nParece ser que no ano 496, os ripuarios sufriron unha verdadeira invasi\u00f3n e chamaron a Clodoveo na s\u00faa axuda. Clodoveo respondeu positivamente ao seu aliado e organizou un ex\u00e9rcito pero non debeu chegar a tempo, xa que Sigeberto tivo que defender Tolbiac sufrindo grandes perdas. Pouco m\u00e1is se sabe, salvo que probablemente os ripuarios non foron de axuda nesta primeira batalla.\nSegunda batalla.\nSuponse que Clodoveo chega pero a\u00ednda as\u00ed en inferioridade num\u00e9rica. Ao parecer Clodoveo considerou que poder\u00eda perder a batalla e pensou en escapar. Despois invocou ao Deus \u00fanico da s\u00faa muller Clotilde: \"Deus de Clotilde, v\u00e9n na mi\u00f1a axuda\". Pouco despois os alamanos comezaron a retroceder xa que o seu l\u00edder acabara de caer morto. Os francos finalmente masacraron aos alamanos. \nConversi\u00f3n de Clodoveo.\nDise que Clodoveo atribu\u00edu a s\u00faa vitoria ao voto que fixera de converterse ao cristianismo se ga\u00f1aba coa axuda do Deus cristi\u00e1n: Clodoveo casara cunha princesa cristi\u00e1 de Borgo\u00f1a, chamada Clotilde. Clodoveo recibe ent\u00f3n o bautismo de San Remixio en Reims, o 25 de decembro de 496. Este bautismo converteuse nun acontecemento significativo na historia de Francia, e case todos os reis franceses foron consagrados despois na catedral de Reims, ata 1825, cando o rei Carlos X de Francia accedeu ao trono. "}
{"id": "578842", "revid": "15490", "url": "https://gl.wikipedia.org/wiki?curid=578842", "title": "Carta de Baiona", "text": ""}
{"id": "578843", "revid": "75439", "url": "https://gl.wikipedia.org/wiki?curid=578843", "title": "Florentino Rodr\u00edguez Pico", "text": "Florentino Rodr\u00edguez Pico, co\u00f1ecido como Maestro de Villarmeir\u00edn ou Florentino Pico, nado en Mu\u00f1as (Vald\u00e9s) o 21 de xu\u00f1o de 1914 e finado en Canedo (Arganza) o 18 de febreiro de 1941, foi un mestre e guerrilleiro antifranquista asturiano.\nTraxectoria.\nEstudou Maxisterio na Escola Normal de Oviedo (1928-1932). Mestre en Villarmeir\u00edn (Ibias), estaba afiliado \u00e1 Agrupaci\u00f3n Socialista de Villarmeir\u00edn. Co golpe de Estado do 18 de xullo de 1936 formou parte do Comit\u00e9 de Guerra de Mu\u00f1\u00e1s. Foi capit\u00e1n do ex\u00e9rcito leal no batall\u00f3n B\u00e1rzana. Coa ca\u00edda de Asturias en outubro de 1937 fuxiu ao monte permanecendo na zona de Oscos. En 1938 era membro do grupo de C\u00e9sar Terr\u00f3n Abad formado por antigos combatentes da fronte asturiana, na s\u00faa maior\u00eda cenetistas, como Eusebio Garc\u00eda Garc\u00eda, Ramiro P\u00e9rez Granja, Jos\u00e9 V\u00e1zquez G\u00f3mez e Antonio Vega Guerrero que actuaba ao norte de Ponferrada. Logo da morte de C\u00e9sar Terr\u00f3n o 21 de xullo de 1940, Florentino tomou o mando do grupo que pasou ao Bierzo. Morreu nun enfrontamento coa Garda Civil nun pi\u00f1eiral de Canedo o 18 de febreiro de 1941 con outros cinco guerrilleiros: Dalmiro Lamas Cerezales, Gerardo Lamas Mauriz, Luis Mart\u00ednez Rodr\u00edguez, Gerardo Gonz\u00e1lez Ochoa e Brindis Mauriz Rodr\u00edguez. No enfrontamento tam\u00e9n resultou morto o garda civil Nicasio Gonz\u00e1lez Arias."}
{"id": "578846", "revid": "98629", "url": "https://gl.wikipedia.org/wiki?curid=578846", "title": "Basque (roupa)", "text": "Un basque \u00e9 unha peza de roupa feminina. O termo, de orixe franc\u00e9s, refer\u00edase orixinalmente a tipos de corpi\u00f1o ou chaqueta con colas longas, e no seu uso posterior un cors\u00e9 longo, caracterizado por un cierre, axuste contorneado e que se estende m\u00e1is al\u00f3 da cintura sobre as cadeiras. Ch\u00e1mase as\u00ed porque a moda francesa orixinal das chaquetas longas das mulleres foi adoptada da vestimenta tradicional dos vasco. No uso contempor\u00e1neo ref\u00edrese s\u00f3 a unha peza longa de lencer\u00eda, en efecto un apertador que contin\u00faa cara a abaixo, parando arredor da cintura ou da parte superior das cadeiras, a parte inferior esencialmente decorativa en lugar de proporcionar soporte ou verdadeiramente calor.\nNa vitoriana, \"basque\" ref\u00edrese a un corpi\u00f1o ou chaqueta pechada que se estende m\u00e1is al\u00f3 da cintura sobre as cadeiras, dependendo da \u00e9poca, pode levarse sobre unha saia de aros (era vitoriana anterior) ou polis\u00f3n (era vitoriana posterior). Un corpi\u00f1o basque (\u00e9 dicir, cando se considera un compo\u00f1ente de vestido, para levar cunha saia espec\u00edfica) tam\u00e9n se pode denominar \"cors\u00e9 cintura\", debido ao seu axuste estreito.\nO uso moderno da lingua francesa \u00e9 completamente diferente, moito m\u00e1is pr\u00f3ximo ao orixinal hist\u00f3rico e adoita usarse en plural.\nTorsolette.\nNo s\u00e9culo XX e na vestimenta contempor\u00e1nea, o termo util\u00edzase para referirse a certos artigos de lencer\u00eda, particularmente un tipo de cors\u00e9 co\u00f1ecido como \"torsolette\", ou alternativamente unha camisola que abraza o torso que se asemella a un cors\u00e9 (normalmente presenta detalles decorativos de cord\u00f3n na parte frontal ou traseira), pero de construci\u00f3n m\u00e1is delicada e que ofrece pouca ou ningunha compresi\u00f3n para moldear a figura. Pola contra, o basque moderno adoita salientar o encanto, con detalles como encaixes con volantes e recortes, dese\u00f1os \"peekaboo\" e \u00e1s veces ligas para unir \u00e1s medias.\nA roupa interior \u00e9 semellante a un cors\u00e9 da \u00e9poca vitoriana, pero con menos compresi\u00f3n das costelas. O torso moderno ten peche con cord\u00f3ns ou ganchos e ollos, as\u00ed como varillas ou costuras verticais para estrutura e soporte. Normalmente, a\u00ednda que non sempre, ten copas de apertador e dist\u00ednguese do bustier pola s\u00faa lonxitude. En ingl\u00e9s de Norteam\u00e9rica, \u00e1s veces co\u00f1\u00e9cese como \"Corselet\" (ou \"vi\u00fava alegre\")."}
{"id": "578848", "revid": "89787", "url": "https://gl.wikipedia.org/wiki?curid=578848", "title": "Adoniran Barbosa", "text": "Jo\u00e3o Rubinato, co\u00f1ecido artisticamente como Adoniran Barbosa, nado en Valinhos o 6 de agosto de 1910 e finado en S\u00e3o Paulo o 13 de novembro de 1982, foi un compositor, cantante e guitarrista brasileiro de samba. Foi un dos pais da samba paulista, diferente da samba carioca."}
{"id": "578849", "revid": "45576", "url": "https://gl.wikipedia.org/wiki?curid=578849", "title": "Bombacha", "text": "As Bombachas, \u00e9 unha palabra que nalg\u00fans pa\u00edses de fala hispana se aplicou a diversos tipos de roupa feminina para a parte inferior do corpo. Desenvolv\u00e9ronse no s\u00e9culo XIX como unha alternativa saudable e c\u00f3moda aos pesados \u200b\u200b\u200b\u200be constritivos vestidos que usaban as mulleres. \nHistoria.\nAs bombachas incorpor\u00e1ronse \u00e1 roupa das mulleres a comezos da d\u00e9cada de 1850 cando a feminista e sufraxista estadounidense Amelia Bloomer as adoptou como parte do seu uniforme. Amelia Bloomer apareceu en p\u00fablico cos bloomers (nome das bombachas en ingl\u00e9s acompa\u00f1adas dunha t\u00fanica curta e un cinto. Era un pantal\u00f3n axustado na parte inferior da perna e moi ancho dende o xeonllo. Amelia rebelouse contra a moda da saia baleirada por unha crinolina que consideraba inc\u00f3moda e inmodesta.\nAmelia deulle o nome a estes pantal\u00f3ns en ingl\u00e9s que se co\u00f1ecen como \"Bloomers\".\nRoupa interior.\nOs calz\u00f3ns holgados das mulleres que se abrochan xusto por debaixo ou por riba do xeonllo tam\u00e9n se co\u00f1ecen como \"bragas\". Foron m\u00e1is populares desde a d\u00e9cada de 1910 ata a d\u00e9cada de 1930, pero seguiron sendo usadas por mulleres maiores durante varias d\u00e9cadas despois. Moitas veces, o termo \"bombachas\" utilizouse indistintamente coas pantaletas que usaban mulleres e nenas a mediados do s\u00e9culo XIX e a roupa interior de finais do XIX e principios do s\u00e9culo XX."}
{"id": "578853", "revid": "89787", "url": "https://gl.wikipedia.org/wiki?curid=578853", "title": "II Carta aos corintios", "text": "A Segunda Carta aos corintios \u00e9 unha ep\u00edstola paulina que forma parte do Novo Testamento da Biblia cristi\u00e1. O texto, nun ton polemista e apaixonado, defende a tarefa evanxelizadora de Paulo de Tarso ante os cuestionamentos de parte da comunidade cristi\u00e1 de Corinto. \nAutor.\nPaulo de Tarso \u00e9 considerado como un dos principais ap\u00f3stolos do cristianismo. Malia non ser disc\u00edpulo en vida de Xes\u00fas de Nazaret, desenvolveu un apostolado activo dende a s\u00faa conversi\u00f3n no ano 34. Tras un accidente que o deixou temporalmente sen vista, abandonou a persecuci\u00f3n dos cristi\u00e1ns nas que participaba e converteuse. Fariseo e cidad\u00e1n romano, foi educado na cultura helen\u00edstica e foi nas rexi\u00f3ns gregas onde desenvolveu principalmente a s\u00faa predicaci\u00f3n. Paulo, ademais, redactou varias cartas a comunidades cristi\u00e1s que se incorporaron ao Novo Testamento e que se denominan colectivamente como cartas paulinas. A lingua empregada nelas \u00e9 a koin\u00e9 do grego cl\u00e1sico. \nAs discordias dentro da comunidade cristi\u00e1 de Corinto, fundada por el uns anos antes, levaron a Paulo a escribir varias cartas: consid\u00e9rase que debeu escribir unha ep\u00edstola hoxe desaparecida, a \"carta precanonica\" e a I Carta aos corintios, datada no 56, onde amoestara determinados comportamentos e resolveu d\u00fabidas doutrinais e lit\u00farxicas formuladas pola comunidade. A II Carta escr\u00edbea logo dunha visita a Corinto onde foi cuestionado e desautorizado por alg\u00fans membros da comunidade, influ\u00eddos por outros predicadores xudeizantes. O impacto destes feitos magoaron a Paulo, quen escribe esta misiva \"cheo de b\u00e1goas\". A carta foi enviada por Tito, a quen volver\u00eda a ver un ano despois en Macedonia e que lle informou que os problemas entre os cristi\u00e1ns corintios xa se resolveran. Logo disto, Paulo visitar\u00eda Corinto arredor do ano 57. \nProblemas de composici\u00f3n.\nActualmente, a maior parte dos eruditos b\u00edblicos soste\u00f1en que a II Carta aos corintios \u00e9 a recompilaci\u00f3n de varias misivas dentro do longo intercambio epistolar que Paulo de Tarso debeu manter con Corinto. Con todo, semella que a per\u00edcope 6, 14-7,1 non foi escrita por Paulo por abondar nel termos non empregados noutros documentos. \u00c9 as\u00ed que se considera que este \u00e9 un fragmento \u00e1 parte posteriormente introducido por algu\u00e9n posterior a Paulo e pr\u00f3ximo aos rolos de Qumr\u00e1n. \nA tese de que se trata dunha uni\u00f3n de varios textos identifica as seguintes unidades dentro da II Carta aos corintios: \nOutros, minoritarios, defenden que se corresponde cun texto \u00fanico escrito por Paulo de Tarso e que as incoherencias son o resultado do seu gusto polo anacolutos e que as repetici\u00f3ns son entendibles no contexto da tristura que di pasar. \nDestinatarios.\nA comunidade cristi\u00e1 de Corinto fora fundada por Paulo de Tarso por volta do ano 51 con xudeus e gregos, especialmente os humildes, que se convertiran. Corinto, a mediados do s\u00e9culo I, era un importante porto comercial e centro pol\u00edtico e relixioso: dous terzos dos seus veci\u00f1os eran escravos, era a capital da provincia romana de Acaia e acoll\u00eda varios templos, entre os que destacaba o de Afrodita Pandemos. \nPaulo predicou en Corinto ata o ano 52, mais logo da s\u00faa marcha, a comunidade comezou a ter problemas internos. No seu seo hab\u00eda pr\u00e1cticas a\u00ednda vencelladas ao paganismo, cuestion\u00e1banse determinados puntos da doutrina cristi\u00e1 e relax\u00e1ronse na observaci\u00f3n das normas morais. Estes asuntos foron reprendidos por Paulo na I Carta aos corintios que foi enviada no ano 56. \nAs desavinzas continuaron polo que Paulo optou por visitar a cidade. Con todo, durante a s\u00faa estad\u00eda tivo que afrontar o desaf\u00edo dun membro da comunidade que lle faltou o respecto. Logo deste episodio, Paulo escribiu a carta. \nData.\nPara os que defenden que a II Carta aos corintios \u00e9 un texto \u00fanico, a ep\u00edstola tivo que ser escrita a comezos do ano 57 dende Macedonia, antes de que pasase o inverno do 57-58 en Corinto coa situaci\u00f3n xa solucionada. Doutra parte, aqueles que defenden que se trata dun texto que xunta varias cartas entenden que foron escritas entre o ano 55 e 57 en \u00c9feso e Macedonia e que foron recompiladas na \u00faltima d\u00e9cada do s\u00e9culo I para dar lugar \u00e1 ep\u00edstola actual.\nEstrutura.\nA II Carta aos corintios aborda distintos temas pod\u00e9ndose diferenciar a seguinte estrutura dentro da misiva:\nEdici\u00f3ns en galego.\nAo abeiro do Concilio Vaticano II (1962-1965), a Igrexa Cat\u00f3lica autorizou o emprego de linguas vern\u00e1culas na liturxia, facendo necesaria a traduci\u00f3n da Biblia \u00e1 lingua galega. Deste xeito, a editorial SEPT publicou en 1989 unha traduci\u00f3n da Biblia dende as linguas orixinais que foi merecente do Premio Nacional de Traduci\u00f3n de Espa\u00f1a de 1990. Nesa edici\u00f3n, a II Carta aos corintios foi traducida por Xos\u00e9 Fern\u00e1ndez Lago."}
{"id": "578854", "revid": "98629", "url": "https://gl.wikipedia.org/wiki?curid=578854", "title": "Bustier", "text": "Un bustier (, alternativamente bustiere) \u00e9 unha peza de vestir axustada para mulleres usadas tradicionalmente como lencer\u00eda. A s\u00faa finalidade principal \u00e9 empurrar o peito apretando contra o es\u00f3fago superior e forzando os peitos cara a arriba mentres moldea suavemente a cintura. Hoxe en d\u00eda, tam\u00e9n se pode usar como suxeitador push-up debaixo dun vestido de costa baixa ou como camisola para roupa de abrigo. O bustier tam\u00e9n se pode usar como unha enagua baixo pezas transparentes superiores se non se desexa unha exhibici\u00f3n atrevida do est\u00f3mago..\nUn bustier asem\u00e9llase a un basque, pero \u00e9 m\u00e1is curto. Chega s\u00f3 ata as costelas ou a cintura.\nOs bustiers modernos adoitan facerse con paneis de malla en lugar das tradicionais varillas.\nOrixe.\nEstas prendas delicadas eran representativas e un s\u00edmbolo da nobreza para as mulleres con poder desde o ano 2000 a.C. Nun principio estes non se usaban como roupa interior, sen\u00f3n que eran unha prenda completa, dunha soa peza, como un vestido, pero no s\u00e9culo XVI, concretamente en Italia, o seu dese\u00f1o variou ata ter o estilo representativo que hoxe podemos apreciar. "}
{"id": "578857", "revid": "98629", "url": "https://gl.wikipedia.org/wiki?curid=578857", "title": "Bodystocking", "text": "Un bodystocking ou bodystocking \u00e9 unha peza cingida \u00e1 pel que cobre o torso, as pernas e \u00e1s veces aos brazos da portadora. \u00c9 unha prenda de base ou un artigo de lencer\u00eda feito xeralmente dun tecido transparente semellante ao que se usa para medias ou pantimedias, ou de rede, encaixe ou un material opaco, ou unha variaci\u00f3n destes materiais. Un bodystocking difer\u00e9nciase dun unitard, en que este \u00faltimo usase como atuendo ou peza de roupa, e dos leotardos, que se usan como roupa de adestramento ou roupa de actuaci\u00f3n para acr\u00f3batas, ximnastas e outros artistas similares. Dese\u00f1ados para ser revelantes, pero non para ser demasiado reveladores, os bodystockings poden ser usados \u200b\u200bcomo roupa interior por artistas como bailarinas do ventre e bailarinas ex\u00f3ticas.\nDescrici\u00f3n.\nMoitas veces, os bodystockings est\u00e1n feitos de tecido transparente e \u00fasanse con ou sen roupa interior, como un suxeitador. Normalmente, os bodystockings s\u00f3 te\u00f1en dous tama\u00f1os, especialmente cando usan material el\u00e1stico. P\u00f3dense usar pola suave li\u00f1a corporal que d\u00e1n ou porque non se pode desabrochar dun pantal\u00f3n ou dunha saia. Cando se usa como roupa interior, normalmente non se usa con outra roupa interior. P\u00f3dese usar con bragas para unha cobertura adicional ou un suxeitador para un soporte adicional. Os bodystockings transparentes son \u200b\u200bdemasiado reveladorae para usalos s\u00f3s.\nP\u00f3dense usar bodystockingsin opacos en lugar das medias e unha blusa. Os bodystockings tam\u00e9n ve\u00f1en en rede, encaixe e sat\u00e9n, este \u00faltimo pode consistir s\u00f3 na parte superior do bodystocking, permitindo que se po\u00f1a debaixo dunha chaqueta de traxe para servir como blusa. Este tipo de bodystockings tam\u00e9n se fan transparentes, o que permite ao usuario levar unha roupa m\u00e1is reveladora xunto cunha cobertura transparente para suavizar as li\u00f1as.\nOs bodystockings col\u00f3canse polo pescozo, nunha t\u00e9cnica semellante \u00e1 de po\u00f1er unhas medias: as secci\u00f3ns do corpo e dos brazos enr\u00f3lanse para abaixo e despois as pernas son arrugadas como medias, un po\u00f1\u00edase un p\u00e9 e tiraba da parte da media cara a arriba, e despois o mesmo coa outra perna, desde a cintura, o body \u00e9 estirado sobre o torso ata o peito, e despois os brazos son arrugados e p\u00f3\u00f1ense do mesmo xeito que as pernas e despois ax\u00fastase a prenda segundo sexa necesario e \u00e1tanse as cintas e os peches.\nDebido ao seu dese\u00f1o, e ao seu aspecto pechado e dunha soa peza, \u00e9 posible que o usuario te\u00f1a que quitar o bodystocking para realizar as excreci\u00f3ns, pero tam\u00e9n est\u00e1n dispo\u00f1ibles bodystocking sen entreperna. Se un body \u00e9 unha peza de roupa de base, tam\u00e9n haber\u00e1 que quitarse a roupa superior.\nHistoria.\nNon est\u00e1 claro cando se fixo o primeiro bodystocking ou cando usouse por primeira vez.\nA primeira ocasi\u00f3n notable foi cando a actriz estadounidense Adah Isaacs Menken levou unha en 1861 na obra \"Mazeppa\", baseada na obra de Byron \"Mazeppa\", na que interpretaba a un home Ucra\u00edno que foi atado espido ao lombo dun cabalo salvaxe polos seus inimigos. Na escena, Menken levaba un body de cor carne para preservar o seu pudor mentres daba a ilusi\u00f3n de nudez. A pr\u00e1ctica creou controversia.\nUn bodystocking utilizouse nunha curtametraxe de estilo tableau vivant (en galego pintura viva) \"The Birth of the Pearl\" (1901), que presentaba a unha modelo moza de pelo longo sen nome que levaba un bodystocking cor carne nunha pose frontal directa e ofreceu unha visi\u00f3n provocativa do corpo feminino.\nOutros papeis problem\u00e1ticos que \u00e1s veces foron facilitados por levar un bodystocking de cor carne son os de Eva nos dramas b\u00edblicos e de Lady Godiva nos entroidos."}
{"id": "578858", "revid": "5863", "url": "https://gl.wikipedia.org/wiki?curid=578858", "title": "Arno Ludwig", "text": "Arno Ludwig, nado en Karlstadt en 1961, \u00e9 un artista gr\u00e1fico alem\u00e1n co\u00f1ecido por ser o autor dos anversos nacionais da segunda serie circulante de moedas do euro de San Marino.\nTraxectoria.\nArno Ludwig foi escollido polo \"Ufficio Filatelico e Numismatico de San Marino\" como autor do dese\u00f1o dos anversos da segunda serie de moedas do euro de San Marino, coa excepci\u00f3n da moeda dun c\u00e9ntimo, que foi dese\u00f1ada por Antonella Napolione. Estas moedas comezaron a cu\u00f1arse no \"Istitutio Poligrafico e Zecca dello Stato\", de Roma, a partir do ano 2017.\nNas s\u00faas creaci\u00f3ns, Arno Ludwig utiliza, a modo de sinatura, as s\u00faas inciais AL."}
{"id": "578859", "revid": "22795", "url": "https://gl.wikipedia.org/wiki?curid=578859", "title": "Membrana (zoolox\u00eda)", "text": ""}
{"id": "578860", "revid": "98629", "url": "https://gl.wikipedia.org/wiki?curid=578860", "title": "Membrana interdixital", "text": "En zoolox\u00eda denom\u00ednase membrana interdixital, \u00e1s veces chamada tam\u00e9n membrana natatoria, \u00e9 unha membrana de tecido epitelial que une os dedos das patas dalg\u00fans animais, especialmente as aves acu\u00e1ticas e os anfibios, pero que tam\u00e9n presentan alg\u00fans mam\u00edferos e r\u00e9ptiles (como os crocodilos e as tartarugas mari\u00f1as), que realiza unha funci\u00f3n an\u00e1loga \u00e1s aletas dos peixes, permitindo a s\u00faa locomoci\u00f3n na auga.\nNon debe confundirse coa sindactilia, que \u00e9 a fusi\u00f3n conx\u00e9nita ou accidental de dous o m\u00e1is dedos entre si, como a que pode darse en persoas que sofren o denominado s\u00edndrome LEOPARD, ou a s\u00edndrome de Aarskog-Scott."}
{"id": "578861", "revid": "89787", "url": "https://gl.wikipedia.org/wiki?curid=578861", "title": "Tiro ao \u00c1lvaro", "text": "\u00abTiro ao \u00c1lvaro\u00bb; (en galego: \u00abTiro contra \u00c1lvaro\u00bb) \u00e9 unha canci\u00f3n composta polo cantautor brasileiro Adoniran Barbosa e o xornalista Osvaldo Moles. Interpretada, en versi\u00f3ns distintas, por Barbosa e Elis Regina. Noutras versi\u00f3ns, foi interpretada por Dem\u00f4nios da Garoa, Diogo Nogueira; Z\u00e9lia Duncan e P\u00e9ricles.\nContexto.\nO t\u00edtulo da canci\u00f3n fai referencia ao deporte do tiro, que no Brasil se chama \"\"tiro ao alvo\". Durante a ditadura militar, un opositor do r\u00e9xime foi chamado \"alvo\"\" (obxectivo). Barbosa, esperando non ser censurado, cambiou o termo polo nome com\u00fan \u00c1lvaro, que ten unha perfecta asonancia con \u201calvo\u201d.\nEn 1973, produciuse un intento de publicaci\u00f3n, pero non tivo \u00e9xito ata 1980 coa versi\u00f3n realizada por Elis Regina."}
{"id": "578865", "revid": "1131", "url": "https://gl.wikipedia.org/wiki?curid=578865", "title": "Igrexa de San Andr\u00e9s de Aguilar de Campos", "text": ""}
{"id": "578867", "revid": "89787", "url": "https://gl.wikipedia.org/wiki?curid=578867", "title": "Il mestiere delle armi", "text": "Il mestiere delle armi \u00e9 un filme italiano de 2001 dirixido por Ermanno Olmi. Tr\u00e1tase dun drama hist\u00f3rico protagonizado por Hristo Jivkov e ambientado na Italia do s\u00e9culo XVI; narra a morte de Giovanni de M\u00e9dici, o \u00faltimo gran condotiero, e como as armas de fogo marcaron a fin dunha maneira de entender a guerra. Foi candidato \u00e1 Palma de Ouro no Festival Internacional de Cinema de Cannes de 2001."}
{"id": "578870", "revid": "25871", "url": "https://gl.wikipedia.org/wiki?curid=578870", "title": "Unicorn Wars", "text": "Unicorn Wars \u00e9 un filme de animaci\u00f3n galego-franc\u00e9s de 2022 dirixido e escrito por Alberto V\u00e1zquez. Estreouse nos cinemas con versi\u00f3n de dobraxe en galego o 21 de outubro de 2022, e a preestrea galega celebrouse o 13 de outubro no Cantones Cines da Coru\u00f1a.\nSinopse.\nNo contexto dunha guerra milenaria que enfronta osos de peluche relixiosamente fan\u00e1ticos contra unicornios ecoloxistas, a trama subli\u00f1a como dous irm\u00e1ns osos loitan polo amor da s\u00faa nai."}
{"id": "578872", "revid": "1888", "url": "https://gl.wikipedia.org/wiki?curid=578872", "title": "Manuel Pamp\u00edn Prado", "text": "Manuel Pamp\u00edn Prado, nado en Melide cara a 1913, e finado na Coru\u00f1a o 12 de xu\u00f1o de 2008, foi un pol\u00edtico galego.\nTraxectoria.\nFundador de Falange Espa\u00f1ola de Melide en 1933. Co golpe de Estado do 18 de xullo de 1936 foi voluntario no ex\u00e9rcito sublevado. Ferido na batalla do Ebro, rematou a guerra como alf\u00e9rez. Retornado a Melide, foi xefe comarcal do Movimiento e foi nomeado alcalde en febreiro de 1941. Cesou como alcalde en abril de 1942. Foi nomeado inspector provincial sindical para as Hermandades de Labradores en novembro de 1941. Volveu ser alcalde de Melide en xullo de 1944, permanecendo no cargo ata xu\u00f1o do ano seguinte.\nFinou na Coru\u00f1a o 12 de xu\u00f1o de 2008.\nReco\u00f1ecementos.\nUnha r\u00faa de Melide leva o seu nome."}
{"id": "578874", "revid": "1131", "url": "https://gl.wikipedia.org/wiki?curid=578874", "title": "Riali\u00f1o", "text": ""}
{"id": "578875", "revid": "23204", "url": "https://gl.wikipedia.org/wiki?curid=578875", "title": "Pu\u00eddo", "text": "O pu\u00eddo (do lat\u00edn \"politus\" e este de \"polire\", pu\u00edr, suavizar, decorar, embelecer) \u00e9 a acci\u00f3n e o efecto de alisar e dar lustre e tersura a un obxecto, at\u00e9 dotalo dunha superficie satinada ou brillante. Os procedementos para conseguilo son distintos procesos industriais, como a abrasi\u00f3n (manual ou mec\u00e1nica) ou o endurecemento por deformaci\u00f3n (coa utilizaci\u00f3n dun bru\u00f1idor).\nPu\u00eddo de metais.\nMec\u00e1nica e metalurxia.\nO pu\u00eddo \u00e9 un compo\u00f1ente do acabado de pezas de todo tipo de material (met\u00e1lico, pl\u00e1sticos, madeira...) co prop\u00f3sito de obter un aspecto agradable ou estado de superficie de alta calidade, caracterizado pola rugosidade, o brillo ou o lustre.\nO pu\u00eddo pode ser manual ou robotizado.\nMetalograf\u00eda.\nO pu\u00eddo \u00e9 a etapa principal da metalograf\u00eda (m\u00e9todo de observaci\u00f3n da estrutura do metal). O pu\u00eddo electrol\u00edtico faise xeralmente cun \u00e1cido ou unha mestura de \u00e1cidos (denominada \"salsa\" -salgueiro-) dependendo do metal a pu\u00edr, e apl\u00edcase unha tensi\u00f3n el\u00e9ctrica da orde de varios voltios. \u00c9 necesario tomar precauci\u00f3ns propias da seguridade en laboratorio."}
{"id": "578877", "revid": "25871", "url": "https://gl.wikipedia.org/wiki?curid=578877", "title": "Carlos Gey Hermo", "text": "Jos\u00e9 Carlos Gey Hermo, nado en Asados (Rianxo) en 1952 e finado na Pobra do Carami\u00f1al o 20 de febreiro de 2015, foi un empresario e pol\u00edtico galego. \nTraxectoria.\nProfesionalmente vinculado ao mundo do m\u00e1rkenting, publicidade e comunicaci\u00f3n, rexentou durante m\u00e1is de 20 anos xunto con outro empresario a empresa Olympus Comunicaci\u00f3n. As\u00ed mesmo, tam\u00e9n rexentou na localidade de Boiro dous pubs e unha discoteca. En abril de 2001 foi elixido presidente dos comuneiros da s\u00faa parroquia natal de Asados.\nPoliticamente militou no BNG nos anos 80. Dada a s\u00faa actividade profesional en Boiro foi proposto como n\u00famero 2 do PSdeG-PSOE na localidade en 1991, candidatura encabezada por Manuel Velo, por\u00e9n finalmente non concorreu. As\u00ed mesmo, tam\u00e9n foi proposto como n\u00famero 2 do BNG encabezado por Xos\u00e9 Deira no 1999, pero tampouco concorreu dado \u00e1 falta de apoio de parte do partido. No 2003 chegou a ser proposto como candidato \u00e1 alcald\u00eda de Rianxo polo BNG, chegando a ser presentado nunha asemblea, pero terminou declinando a oferta dado o traballo da s\u00faa empresa na campa\u00f1a do PPdeG en Santiago de Compostela.\nNo 2004 foi nomeado xefe de prensa do alcalde socialista de Rianxo Pedro Pi\u00f1eiro Hermida. En xaneiro do 2011, e ante a retirada da pol\u00edtica do alcalde, foi proposto pola executiva local socialista de Rianxo como candidato \u00e1 alcald\u00eda nas municipais de maio dese mesmo ano, sendo ratificado tras vencer nas primarias \u00e1 concelleira Carmen Figueira Ares. Nas elecci\u00f3ns municipais o PSdeG-PSOE perdeu por primeira vez na democracia a maior\u00eda absoluta e a alcald\u00eda de Rianxo, sendo superado polo BNG e o PPdeG, cun estreito marxe entre ambas opci\u00f3ns pol\u00edticas. Ante esta situaci\u00f3n os socialistas optaron por establecer un pacto de goberno co BNG, facendo alcalde \u00f3 nacionalista Adolfo Mu\u00ed\u00f1os, e asumindo Gey a primeira tenencia de alcald\u00eda e diversas \u00e1reas como Urbanismo e Comercio. \nEn abril de 2013 foi elixido coordinador comarcal do PSdeG no Barbanza, tras vencer ao mazaricano Javier Gonz\u00e1lez Trillo. En novembro de 2014 foi ratificado de novo como candidato socialista \u00e1 alcald\u00eda de Rianxo para o 2015, por\u00e9n faleceu repentinamente o 20 de febreiro dese mesmo ano na s\u00faa casa na Pobra do Carami\u00f1al.\nVida persoal.\nEstaba casado e ti\u00f1a un fillo."}
{"id": "578878", "revid": "98629", "url": "https://gl.wikipedia.org/wiki?curid=578878", "title": "The Fourth Kind", "text": "The Fourth Kind \u00e9 un filme brit\u00e1nico-estadounidense de 2009 dirixido por Olatunde Osunsanmi e protagonizado por Milla Jovovich, Elias Koteas, Corey Johnson, Will Patton, Charlotte Milchard, Mia Mckenna-Bruce, Yulian Vergov e Osunsanmi. O t\u00edtulo deriva da expresi\u00f3n de J. Allen Hynek sobre a clasificaci\u00f3n dos encontros cos aliens, sendo a cuarta clase as abduci\u00f3ns.\nO filme recibiu valoraci\u00f3ns negativas e recadou 47,7\u00a0mill\u00f3ns de d\u00f3lares."}
{"id": "578881", "revid": "23204", "url": "https://gl.wikipedia.org/wiki?curid=578881", "title": "Hocus Pocus 2", "text": "Hocus Pocus 2 \u00e9 un filme estadounidense de 2022 dirixido por Anne Fletcher, escrito por Jen D'Angelo e producido por Walt Disney Pictures. \u00c9 unha secuela do filme de 1993 \"Hocus Pocus\", e est\u00e1 protagonizado por Bette Midler, Sarah Jessica Parker, Kathy Najimy e Doug Jones que retoman o seu papel do filme orixinal, xunto con Sam Richardson, Whitney Peak, Belissa Escobedo, Tony Hale e Hannah Waddingham nos novos papeis.\nA rodaxe produciuse dende outubro de 2021 at\u00e9 o xaneiro de 2022 en Rhode Island, subtitu\u00edndo a Salem, Massachusetts. Estreouse en Disney+ o 30 de setembro de 2022. O filme recibiu valoraci\u00f3ns dispares, con eloxios \u00e1s interpretaci\u00f3n, humor e a nostalxia, mais o argumento recibiu cr\u00edticas."}
{"id": "578883", "revid": "89787", "url": "https://gl.wikipedia.org/wiki?curid=578883", "title": "Relaci\u00f3ns But\u00e1n-Estados Unidos de Am\u00e9rica", "text": "But\u00e1n e os Estados Unidos de Am\u00e9rica non te\u00f1en relaci\u00f3ns diplom\u00e1ticas formais, mais as relaci\u00f3ns entre as d\u00faas naci\u00f3ns son vistas como \"amig\u00e1beis e pr\u00f3ximas\", debido a valores compartidos entre os dous pa\u00edses. A alianza crecente entre a India e os Estados Unidos tam\u00e9n axudou a mellorar as relaci\u00f3ns de But\u00e1n e os Estados Unidos de Am\u00e9rica.\nBut\u00e1n est\u00e1 representado nos Estados Unidos a trav\u00e9s da s\u00faa misi\u00f3n permanente nas Naci\u00f3ns Unidas. Os Estados Unidos est\u00e1 representado a trav\u00e9s da embaixada estadounidense en Nova Deli, na India. But\u00e1n \u00e9 un dos dous pa\u00edses de Asia que nunca tiveron unha embaixada estadounidense no seu territorio, sendo o outro pa\u00eds Corea do Norte.\nHistoria.\nEn 2008, os Estados Unidos ofrec\u00e9ronse para reasentar 60\u00a0000 dos 107\u00a0000 refuxiados butaneses de orixe nepalesa que viv\u00edan en sete campamentos das Naci\u00f3ns Unidas no sueste do Nepal.\nEn 2011, o exprimeiro ministro de But\u00e1n, Jigme Thinley, declarou \"Se podemos ter todo tipo de interacci\u00f3ns, relaci\u00f3ns e cooperaci\u00f3n cos Estados. Unidos, como con Alema\u00f1a e Francia, cos que non temos relaci\u00f3ns diplom\u00e1ticas, cal \u00e9 o prop\u00f3sito (desas relaci\u00f3ns con Washington)?\". O 7 de abril, o exembaixador estadounidense na India, Tim Roemer, reuniuse con Thinley para discutir formas de fortalecer a\u00ednda m\u00e1is os lazos entre ambos os pa\u00edses. Thinley tam\u00e9n afirmou que acollera a moitos funcionarios do Departamento de Estado, congresistas e senadores para conversas informais dende que chegou a ser xefe do goberno en abril de 2008, despois das primeiras elecci\u00f3ns plenamente democr\u00e1ticas no pa\u00eds.\nO 11 de xaneiro de 2015, o daquela Secretario de Estado estadounidense, John Kerry, reuniuse co Primeiro Ministro de But\u00e1n, Tshering Tobgay, no s\u00e9timo encontro Vibrant Gujarat, convert\u00e9ndose na primeira vez que dous altos l\u00edderes deses pa\u00edses se encontran entre eles. Por\u00e9n, non hai plans para estabelecer relaci\u00f3ns diplom\u00e1ticas. Antes do encontro co Secretario Kerry, o m\u00e1is alto oficial do Departamento de Estado que se reuniu cos l\u00edderes de But\u00e1n foi o Subsecretario, e no pasado oficiais estadounidenses reun\u00edronse co cuarto rei, Jigme Singye Wangchuck, e o quinto rei de But\u00e1n, Jigme Khesar Namgyel Wangchuck."}
{"id": "578889", "revid": "5863", "url": "https://gl.wikipedia.org/wiki?curid=578889", "title": "Guntars Sieti\u0146\u0161", "text": "Guntars Sieti\u0146\u0161, nado en Kuld\u012bga o 23 de outubro de 1962, \u00e9 un dese\u00f1ador gr\u00e1fico let\u00f3n, co\u00f1ecido por ser o autor dos anversos nacionais das moedas dun euro e de dous euros de Letonia.\nTraxectoria.\nPrimeiros anos e formaci\u00f3n.\nLogo de finalizar en 1982 os seus estudos de Dese\u00f1o Decorativo na Escola de Artes Aplicadas de Riga, Guntars Sieti\u0146\u0161 estudou Belas Artes no departamento de Artes Gr\u00e1ficas da Academia de Arte da Rep\u00fablica Socialista Sovi\u00e9tica de Letonia, entre 1982 e 1988. En 1998 acadou o seu mestrado en Arte. \nEn 1997, Sieti\u0146\u0161 accedeu ao posto de profesor na Academia de Arte de Letonia.\nArte gr\u00e1fica.\nDurante a s\u00faa \u00e9poca de formaci\u00f3n aprendeu a t\u00e9cnica do gravado \"a media tinta\", que se converteu nun elemento esencial da s\u00faa obra gr\u00e1fica ao longo de toda a s\u00faa carreira. Unha das manifestaci\u00f3ns do seu traballo \u00e9 a ilustraci\u00f3n editorial e levou a cabo a ilustraci\u00f3n de m\u00e1is dun cento de libros.\nSieti\u0146\u0161 participou nun bo n\u00famero de exposici\u00f3ns individuais e colectivas de car\u00e1cter tanto nacional como internacional, en pa\u00edses como Suecia (1997, 2006 e 2010), os Estados Unidos (1998), Alema\u00f1a (2006, 2011 e 2013), Polonia (2011), China (2011), B\u00e9lxica (2014), Hungr\u00eda e Italia (2014 e 2015) e Tailandia (2015).\nA s\u00faa obra como gravador p\u00f3dese achar, entre outras, nas colecci\u00f3ns do Museo Nacional de Arte Arsen\u0101ls de Letonia, o Museo Nacional de Arte M. \u010curlionis e a Galer\u00eda de Arte M. \u017dilinska de Lituania, o Museo de Arte de Estonia, a Galer\u00eda Estatal Tretyakov de Moscova, o Museo de Arte da Universidade Gonzaga dos Estados Unidos e o Museo Ala Ponzone de Cremona, en Italia.\nDese\u00f1o de moedas.\nGuntars Sieti\u0146\u0161 foi o artista creador de varias moedas emitidas polo Banco de Letonia. En 2004 lanzou os seus primeiros dese\u00f1os de moedas conmemorativas con valores faciais no antigo lats let\u00f3n, actividade que mantivo ata 2011.\nA partir de 2014 foi o artista escollido polo Banco de Letonia para o dese\u00f1o dos anversos nacionais das moedas letoas dun euro e de dous euros, caracterizados por unha reinterpretaci\u00f3n da \"doncela letoa\". Este dese\u00f1o, realizado por Rihards Zari\u0146\u0161 para o anverso da moeda de prata de 5 lati de 1929, representa unha muller co traxe t\u00edpico let\u00f3n, a modo de personificaci\u00f3n nacional de Letonia, para o que se tomou como modelo un retrato de Zelma Brauere."}
{"id": "578891", "revid": "89787", "url": "https://gl.wikipedia.org/wiki?curid=578891", "title": "Rinus Michels", "text": "Marinus Jacobus Hendricus Michels, m\u00e1is co\u00f1ecido como Rinus Michels, nado en \u00c1msterdam o 9 de febreiro de 1928 e finado en Aalst o 3 de marzo de 2005, foi un futbolista e adestrador neerland\u00e9s. Foi un dos maiores s\u00edmbolos da historia do Ajax, club no que militou durante toda a s\u00faa carreira como futbolista, e ao que adestrou en d\u00faas etapas, lev\u00e1ndoo a ga\u00f1ar varios t\u00edtulos, entre eles catro ligas e a Copa de Europa 1970/71. Internacional coa selecci\u00f3n dos Pa\u00edses Baixos, foi tam\u00e9n o seu seleccionador en catro etapas diferentes, durante as cales ga\u00f1ou a Eurocopa de 1988 e acadou a final do Mundial de 1974.\nDirixiu tam\u00e9n clubs de Espa\u00f1a, Alema\u00f1a e os Estados Unidos, conquistando unha liga espa\u00f1ola e unha Copa do Rei co FC Barcelona e unha Copa de Alema\u00f1a co FC K\u00f6ln.\nConsiderado un dos mellores adestradores de t\u00f3dolos tempos, foi o principal impulsor do f\u00fatbol total, un sistema t\u00e1ctico moi din\u00e1mico no que cada xogador pod\u00eda ocupar calquera posici\u00f3n no campo segundo as necesidades do momento, e que tivo como m\u00e1ximos expo\u00f1entes ao Ajax e \u00e1 selecci\u00f3n neerlandesa adestrados por el e a Johan Cruyff como xogador m\u00e1is significativo. Foi elixido pola FIFA como o mellor adestrador do s\u00e9culo XX e por \"France Football\" e \"The Times\" como o mellor adestrador da historia.\nTraxectoria.\nComo xogador.\nNaceu en Amsterdam e creceu en Olympiaweg, unha r\u00faa preto do Estadio Ol\u00edmpico. A trav\u00e9s de Joop K\u00f6hler, un amigo da familia que era directivo do Ajax, ingresou no equipo infantil do club en 1940.\nTrala Segunda guerra mundial, debutou co primeiro equipo o 9 de xu\u00f1o de 1946, substitu\u00edndo ao lesionado Han Lambregt nun partido contra o ADO. O Ajax ga\u00f1ou por 8-3, sendo Michels autor de cinco dos goles do seu equipo. Esa tempada o Ajax ga\u00f1ou o t\u00edtulo de liga. \nTitular habitual do equipo entre 1946 e 1958 disputou un total de 257 partidos oficiais, nos que marcou 120 goles. En 1958, un ano despois de conseguir o seu segundo t\u00edtulo de liga, viuse obrigado a colgar as botas por mor dunha lesi\u00f3n nas costas.\nSelecci\u00f3n nacional.\nInternacional en cinco ocasi\u00f3ns coa selecci\u00f3n dos Pa\u00edses Baixos, debutou con esta o 8 de xu\u00f1o de 1950, nunha derrota por 4-1 ante Suecia. Contou por derrotas os outros catro partidos: 4-1 contra Finlandia, 4-0 contra B\u00e9lxica, 6-1 contra Suecia e 3-1 contra Su\u00edza.\nComo adestrador.\nInicios.\nTrala s\u00faa retirada traballou un tempo como profesor de ximnasia nunha escola para nenos xordos. M\u00e1is tarde iniciou a s\u00faa carreira como adestrador nos modestos Asser Boys, JOS Watergraafsmeer e AFC, ata que en 1965 regresou ao Ajax, como novo adestrador do club, substitu\u00edndo a Vic Buckingham.\nAjax.\nCon el no banco, e xunto con grandes xogadores como Johan Cruyff e Johan Neeskens, o Ajax pasou de ser candidato ao descenso a dominar de xeito case absoluto o f\u00fatbol neerland\u00e9s, ga\u00f1ando catro veces a liga dos Pa\u00edses Baixos e tres veces a Copa neerlandesa nos seis anos seguintes. O \u00e9xito do club estendeuse tam\u00e9n ao continente, e en 1969 converteuse no primeiro club neerland\u00e9s en acadar a final da Copa de Europa, onde caeu derrotado por 4-1 diante do Milan de Nereo Rocco. En 1971, o equipo de Michels acadou por segunda vez a final continental e desta vez conseguiu proclamarse campi\u00f3n, derrotando ao 2-0 ao Panathinaikos dirixido por Pusk\u00e1s. A continuaci\u00f3n deixou o club neerland\u00e9s para fichar polo FC Barcelona, pero o seu traballo no Ajax foi continuado por \u0218tefan Kov\u00e1cs, que levou o equipo de \u00c1msterdam a ga\u00f1ar d\u00faas Copas de Europa m\u00e1is nas d\u00faas seguintes campa\u00f1as.Durante a s\u00faa primeira etapa no Ajax, Michels modernizou o xogo do equipo e creou o que se deu en chamar \"F\u00fatbol Total\", un estilo de xogo con moita mobilidade, no que cada xogador pod\u00eda ocupar o lugar doutro en calquera parte do campo. Foi tam\u00e9n un dos pioneiros na t\u00e1ctica de adiantar aos defensas para forzar o f\u00f3ra de xogo dos rivais. \nBarcelona.\nO 13 de xullo de 1971 asinou contrato como novo adestrador do Barcelona, ao que dirixiu durante as seguintes catro campa\u00f1as. Nas d\u00faas primeiras obtivo un terceiro e un segundo postos en liga, e conseguiu para o club o trofeo da Copa de Feiras en propiedade, tras ga\u00f1ar contra o Leeds un partido organizado para decidir quen quedar\u00eda co trofeo trala abolici\u00f3n da competici\u00f3n. Na tempada 1973/74 fichou a Johan Cruyff, que contribu\u00edu de xeito destacado a que o club conseguise o seu primeiro t\u00edtulo de liga nos \u00faltimos 14 anos, cunha ampla renda sobre o segundo clasificado, o Atl\u00e9tico de Madrid. Logrou varias goleadas, entre elas un hist\u00f3rico 0-5 sobre o Real Madrid no Santiago Bernab\u00e9u.\nMundial de 1974.\nNo ver\u00e1n de 1974 a Real Federaci\u00f3n de F\u00fatbol dos Pa\u00edses Baixos (KNVB) nomeouno seleccionador do equipo nacional neerland\u00e9s. Dirixiu a selecci\u00f3n no Mundial de 1974, impresionando ao mundo do f\u00fatbol polo seu vistoso estilo de xogo, respaldado polos bos resultados. Na primeira fase conseguiu o primeiro posto no seu grupo e na segunda quedou encadrado nun grupo coa Arxentina, o Brasil (vixente campi\u00f3n) e Alema\u00f1a Oriental. O equipo neerland\u00e9s venceu con facilidade aos outros tres, acadando as\u00ed a primeira final da s\u00faa historia, con 14 goles a favor no torneo e s\u00f3 un en contra. No encontro polo t\u00edtulo, disputado no estadio Ol\u00edmpico de M\u00fanic ante a selecci\u00f3n anfitrioa, Alema\u00f1a Occidental, o equipo de Rinus Michels adiantouse cun penalti transformado por Johan Neeskens ao pouco de comezar, pero dous goles de Breitner e M\u00fcller d\u00e9ronlle a volta ao marcador e permitiron que o Mundial fose para a selecci\u00f3n dirixida por Helmut Sch\u00f6n.\nSegundas etapas no Ajax e no Barcelona.\nEn agosto de 1975 regresou ao Ajax, ao que dirixiu ata o remate da tempada 1975/76, acabando a liga na terceira posici\u00f3n e caendo nos oitavos de final da Copa da UEFA contra o Levski Sofia. A continuaci\u00f3n iniciou a s\u00faa segunda etapa no Barcelona. Na tempada 1976/77 ocupou o liderado da liga durante varias xornadas no ecuador da competici\u00f3n, pero acabou sendo superado por un punto polo Atl\u00e9tico de Madrid de Luis Aragon\u00e9s. Obtivo o subcampionato tam\u00e9n na campa\u00f1a seguinte, na que o t\u00edtulo de liga foi para o Real Madrid de Luis Molowny, e chegou \u00e1s semifinais da Copa da UEFA, sendo eliminado polo PSV. Con todo, conseguiu proclamarse campi\u00f3n da Copa do Rei, despois de derrotar na final \u00e1 UD Las Palmas de Miguel Mu\u00f1oz.\nEstados Unidos e Alema\u00f1a.\nEntre novembro de 1978 e outubro de 1980 adestrou ao Los Angeles Aztecs na North American Soccer League dos Estados Unidos. Trala s\u00faa chegada renovou case completamente o cadro de xogadores, mantendo s\u00f3 catro futbolistas da tempada anterior, e en maio de 1979 conseguiu a fichaxe de Johan Cruyff, ao que xa tivera \u00e1s s\u00faas ordes anteriormente no Ajax e no Barcelona durante 10 tempadas, ademais de na selecci\u00f3n. Entre o resto das s\u00faas fichaxes estivo tam\u00e9n a do seu expupilo Wim Suurbier. O equipo acabou de segundo na Conferencia Oeste e acadou as semifinais da Conferencia, onde caeu eliminado ante o Vancouver Whitecaps, dirixido polo ingl\u00e9s Tony Waiters. Na tempada 1980 volveu ser segundo na Conferencia Oeste e acadou a final da Conferencia despois de eliminar nas semifinais ao Seattle Sounders, grazas aos goles de Leo van Veen e Javier Aguirre na quenda de penaltis. Con todo, o equipo californiano foi derrotado na final polo New York Cosmos, liderado polo goleador italiano Giorgio Chinaglia. A continuaci\u00f3n deixou o equipo para regresar a Europa.\nO 17 de outubro de 1980 asinou contrato como novo adestrador do FC K\u00f6ln alem\u00e1n. Durante a s\u00faa primeira tempada s\u00f3 puido ser oitavo na Bundesliga, pero realizou destacadas actuaci\u00f3ns na Copa UEFA. O seu predecesor no cargo vi\u00f1a de perder no partido de ida da segunda rolda contra un dos seus antigos equipos, o Barcelona, no M\u00fcngersdorfer Stadion de Colonia. No encontro de volta, xa con Rinus Michels, o equipo alem\u00e1n deu a sorpresa ao remontar no Camp Nou cunha contundente vitoria por 0-4, con goles de Strack, Engels, Littbarski e Dieter M\u00fcller. A continuaci\u00f3n eliminou a Stuttgart e Standard de Liexa, ata que nas semifinais caeu eliminado diante do Ipswich Town de Bobby Robson, equipo que se acabou proclamando campi\u00f3n.\nNa tempada 1981/82, liderado polos goles de Littbarski e Woodcock, o K\u00f6ln proclamouse subcampi\u00f3n de liga, rematando s\u00f3 por detr\u00e1s do Hamburgo. Na seguinte campa\u00f1a acabou quinto e chegou ata os oitavos de final da Copa da UEFA, onde foi derrotado pola Roma. O seu maior \u00e9xito co K\u00f6ln chegou esa tempada, ao proclamarse campi\u00f3n da Copa de Alema\u00f1a tras derrotar na final ao Fortuna K\u00f6ln, da mesma cidade. Deixou o equipo ao comezo da seguinte tempada, sendo substitu\u00eddo por Hannes L\u00f6hr. \nRegreso \u00e1 selecci\u00f3n.\nA finais de 1984 dirixiu de novo a selecci\u00f3n neerlandesa en dous encontros de clasificaci\u00f3n para o Mundial de 1986, contra Austria e Chipre, ata que Leo Beenhakker se fixo cargo do equipo. Beenhakker non conseguiu o pase ao Mundial e en abril de 1986 foi substitu\u00eddo por Rinus Michels, que iniciou as\u00ed a s\u00faa terceira etapa como seleccionador neerland\u00e9s. Despois de varios amigables, comezou a fase de clasificaci\u00f3n para a Eurocopa cunha vitoria sobre Hungr\u00eda en Budapest e finalizouna como campi\u00f3n de grupo, sen ter perdido ning\u00fan encontro.\nEurocopa de 1988.\nDespois de perder o primeiro partido da fase de grupos contra a Uni\u00f3n Sovi\u00e9tica (1\u20130), clasificouse para as semifinais ao derrotar a Inglaterra por 3\u20131 (cun triplete do m\u00e1ximo goleador do torneo, Marco van Basten), e a Irlanda (1\u20130). A semifinal contra a RFA foi considerada nos Pa\u00edses Baixos como unha vinganza pola final perdida da Copa do Mundo de 1974. A\u00ednda que os alem\u00e1ns comezaron ga\u00f1ando cun gol de Lothar Matth\u00e4us, o equipo de Michels acabou remontando con dous tantos de Koeman e Van Basten, clasific\u00e1ndose as\u00ed para a primeira final europea da s\u00faa historia. Nesta, os Pa\u00edses Baixos conquistaron o primeiro e \u00fanico t\u00edtulo da s\u00faa historia cunha contundente vitoria ante a Uni\u00f3n Sovi\u00e9tica, ving\u00e1ndose da derrota do primeiro encontro, mediante unha cabezada de Ruud Gullit e unha espectacular volea de Van Basten. Michels dixo despois de conquistar o t\u00edtulo: \"Ga\u00f1amos o torneo, pero todos sabemos que a semifinal foi a verdadeira final\".\nBayer Leverkusen.\nEn 1988 volveu \u00e1 Bundesliga como novo adestrador do Bayer Leverkusen, pero non chegou a rematar a tempada 1988/89, sendo despedido en abril despois dunha mala serie de resultados que deixaron o equipo no 12\u00ba posto na liga. \nCuarta e \u00faltima etapa na selecci\u00f3n.\nEn 1990 volveu coller as rendas da selecci\u00f3n neerlandesa, substitu\u00edndo de novo a Leo Beenhakker, que vi\u00f1a de completar unha mala actuaci\u00f3n no Mundial dos Estados Unidos con tres empates e ningunha vitoria. Comezou a fase de clasificaci\u00f3n para a Eurocopa de 1992 cunha derrota diante de Portugal, pero a continuaci\u00f3n sumou seis vitorias e un empate nas restantes sete xornadas, clasific\u00e1ndose como primeira de grupo.\nDirixiu a selecci\u00f3n tam\u00e9Rinusn na propia Eurocopa, disputada en Suecia, e rematou a fase de grupos no primeiro lugar, despois de vencer a Escocia e Alema\u00f1a e de empatar coa selecci\u00f3n da Comunidade de Estados Independentes. Nas semifinais enfrontouse a Dinamarca, e mediante Bergkamp e Rijkaard empatou por d\u00faas veces os goles de Henrik Larsen, forzando unha pr\u00f3rroga que acabou sen goles. Na posterior quenda de penaltis todos os lanzamentos acabaron en gol ag\u00e1s un, o realizado pola estrela do equipo neerland\u00e9s, Marco van Basten, que foi detido polo gardameta Peter Schmeichel. Foi o derradeiro partido dirixido por Rinus Michels, que trala eliminaci\u00f3n deixou o f\u00fatbol. O seu balance total \u00e1 fronte da selecci\u00f3n dos Pa\u00edses Baixos foi de 53 partidos, con 30 vitorias, 14 empates e 9 derrotas.\nEstilo.\nConsiderado como un dos mellores adestradores de todos os tempos, as t\u00e1cticas de Rinus Michels e a filosof\u00eda do f\u00fatbol total foron influenciadas polo seu adestrador no Ajax, Jack Reynolds, cuxo equipo practicaba un estilo de xogo similar. Cando o propio Michels se converteu no adestrador do Ajax en 1965, desenvolveu a\u00ednda m\u00e1is este estilo arredor de Johan Cruyff. A\u00ednda que Cruyff estaba aparentemente colocado como dianteiro centro, Michels anim\u00e1bao a vagar libremente polo terreo de xogo, facendo uso da s\u00faa notable t\u00e9cnica, a s\u00faa creatividade e a s\u00faa intelixencia para explotar as debilidades dos rivais e crear espazos e ocasi\u00f3ns, ademais de facer goles. Os compa\u00f1eiros de Cruyff apoi\u00e1bano xogando con el dun xeito similar, cambiando continuamente de posici\u00f3n para asegurarse de que os papeis t\u00e1cticos do equipo estivesen constantemente cubertos. Este papel foi retroactivamente comparado coa posici\u00f3n e \"falso 9\" do f\u00fatbol contempor\u00e1neo.\nO principal compo\u00f1ente do seu f\u00fatbol era o uso do espazo e a necesidade de crealo de forma consistente. Outro aspecto importante do seu sistema era o adiantamento dos defensas para forzar \u00e1s dianteiras rivais a caer no f\u00f3ra de xogo.\nO \u00e9xito do f\u00fatbol total e a s\u00faa concepci\u00f3n ofensiva coincidiu coa desaparici\u00f3n do \"catenaccio\", un sistema moito m\u00e1is m\u00e1is defensivo, baseado na marca e no contraataque, que foi promovido principalmente polo Inter de Mil\u00e1n e o Milan durante a d\u00e9cada de 1960, tendo como adestradores a Helenio Herrera e Nereo Rocco respectivamente. A diferenza dos sistemas anteriores, no f\u00fatbol total ning\u00fan xogador de campo ti\u00f1a un posto fixo, sen\u00f3n que calquera deles pod\u00eda asumir o papel de dianteiro, centrocampista ou defensa en calquera momento, segundo as circunstancias. Debido a que os xogadores adoitaban cambiar de posici\u00f3n entre si, as estratexias de marcaxe ao home, como a do \"catenaccio\", xa non eran eficaces para facer fronte a un sistema t\u00e1ctico tan flu\u00eddo. A pesar de perder por 4-1 na final da Copa de Europa de 1969 ante o Milan que dirix\u00eda Rocco, adestrador co\u00f1ecido por empregar o \"catenaccio\" defensivo, na final de 1972, o Ajax de Michels derrotou ao Inter de Mil\u00e1n por 2-0, e os xornais neerlandeses falaron da \"destruci\u00f3n do \"catenaccio\"\" a mans do \"f\u00fatbol total\". Ao ano seguinte, o Ajax goleou ao Milan de Cesare Maldini por 6-0 no partido de ida da Supercopa de Europa, nun partido no que o \"catenaccio\" defensivo empregado polo Milan non puido facer nada contra o equipo neerland\u00e9s.\nO f\u00fatbol total tam\u00e9n ti\u00f1a algunhas debilidades, as cales foron notablemente explotadas por Alema\u00f1a Occidental na final do Mundial de 1974. A capacidade de creaci\u00f3n de xogo do equipo viuse anulada na segunda metade do partido pola efectiva marcaxe de Berti Vogts. Isto permitiu a Franz Beckenbauer, Uli Hoene\u00df e Wolfgang Overath facerse co control do medio campo, o que desembocou na vitoria alem\u00e1 por 2-1. Ademais, como a marcaxe home a home era insuficiente para facer fronte \u00e1 fluidez do f\u00fatbol total, os adestradores italianos comezaron a idear un novo sistema t\u00e1ctico que mesturaba ese tipo de marcaxe coa defensa zonal, o que foi co\u00f1ecido como \"zona mista\", xa que mesturaba elementos do \"catenaccio\" italiano con elementos do f\u00fatbol total\".\" Giovanni Trapattoni foi un dos seus principais impulsores a partir dos anos 70.\nDebido ao seu estilo autoritario como adestrador, Rinus Michels era alcumado \"o xeneral\". Unha das s\u00faas frases m\u00e1is c\u00e9lebres foi: \"O f\u00fatbol profesional \u00e9 algo as\u00ed como a guerra. Quen se comporta demasiado correctamente, est\u00e1 perdido. \nReco\u00f1ecementos e legado.\nEn 1999 foi nomeado mellor adestrador do s\u00e9culo XX pola FIFA. Na tempada 2002/03 creouse o premio Rinus Michels, que se concede cada ano ao mellor adestrador do f\u00fatbol neerland\u00e9s. En 2007 foi elixido por \"The Times\" como o mellor adestrador de t\u00f3dolos tempos, por diante de Matt Busby (segundo) e Ernst Happel (terceiro). En 2019 \"France Football\" elixiuno tam\u00e9n como o mellor adestrador da historia."}
{"id": "578892", "revid": "5863", "url": "https://gl.wikipedia.org/wiki?curid=578892", "title": "Daniela Longo", "text": "Daniela Longo, nada en 1968, \u00e9 unha gravadora italiana co\u00f1ecida por ser a autora de diversas moedas do euro da Cidade do Vaticao.\nTraxectoria.\nDaniela Longo cursou o ensino secundario postobrigatorio pola rama art\u00edstica no \"V Liceo Artistico Statale\", de Roma, entre 1982 e 1986. Posteriormente cursou estudos de especializaci\u00f3n na Escola de Arte da Medalla do \"Istituto Poligrafico e Zecca dello Stato\", entre 1990 e 1993.\nEn 2020, comezou tam\u00e9n a exercer a docencia na Escola de Arte da Medalla do IPZS, na materia de Gravado de Corte Directo.\nEntre outras experiencias laborais no \u00e1mbito art\u00edstico, en 1995 dedicouse \u00e1 creaci\u00f3n de esmaltes ao lume para o obradoiro \"Guccione\", de Roma, e en 2009 \u00e1 realizaci\u00f3n de vidreiras na \"Vetreria Giuliani\", da mesma cidade.\nTam\u00e9n colaborou con outros artistas, como Gino Gianneti \u2014na modelaxe de obras de arte na igrexa dos Su\u00edzos, no Vaticano, en pequenas esculturas para o IPZS, etc.\u2014, ou Guido Veroi \u2014na pintura de vidreiras ao chumbo, etc.\u2014.\nDesde 1999 ded\u00edcase ao dese\u00f1o e o gravado de moedas, medallas e selos postais para a Cidade do Vaticano. Entre as s\u00faas creaci\u00f3ns destacan os anversos de diversas series circulantes de moedas do euro durante a sede vacante de 2005 e a nome de Bieito XVI (entre 2006 e 2013) e de Francisco (a partir de 2017), as\u00ed como outras emisi\u00f3ns conmemorativas. Ademais, Longo tam\u00e9n dese\u00f1a selos de correos para a Rep\u00fablica de San Marino e o Gran Ducado de Luxemburgo.\nNas s\u00faas creaci\u00f3ns, Daniela Longo utiliza, a modo de sinatura, as s\u00faas iniciais D.L. ou ben a abreviatura D.LONGO."}
{"id": "578894", "revid": "785", "url": "https://gl.wikipedia.org/wiki?curid=578894", "title": "Pacios de Pi\u00f1eira", "text": ""}
{"id": "578897", "revid": "5863", "url": "https://gl.wikipedia.org/wiki?curid=578897", "title": "II Carta aos Corintios", "text": ""}
{"id": "578898", "revid": "5863", "url": "https://gl.wikipedia.org/wiki?curid=578898", "title": "I Carta aos Corintios", "text": ""}
{"id": "578902", "revid": "1888", "url": "https://gl.wikipedia.org/wiki?curid=578902", "title": "Jes\u00fas Fuci\u00f1os Buj\u00e1n", "text": "Jes\u00fas Fuci\u00f1os Buj\u00e1n foi un pol\u00edtico galego.\nTraxectoria.\nFillo de Inocencio Fuci\u00f1os Quint\u00e1s. Logo do golpe de Estado do 18 de xullo de 1936 foi nomeado alcalde de Melide en xaneiro de 1940, cesando en febreiro do ano seguinte. Volveu ser alcalde en abril de 1942, cesando en xullo de 1944. Foi novamente alcalde en marzo de 1952, cesando en xaneiro do ano seguinte.\nReco\u00f1ecementos.\nUnha r\u00faa de Melide leva o seu nome."}
{"id": "578903", "revid": "98629", "url": "https://gl.wikipedia.org/wiki?curid=578903", "title": "Bodi", "text": " \nUn bodi \u00e9 unha peza cinguida de roupa que cobre o torso e a entreperna, e \u00e1s veces as pernas, mans e p\u00e9s, e non se pode usar como traxe de ba\u00f1o. O estilo dun bodi b\u00e1sico \u00e9 semellante a un ba\u00f1ador dunha peza e un leotardo, a\u00ednda que os materiais poden variar. Un bodi, a diferenza dun ba\u00f1ador ou leotardo, ten broches, ganchos ou velcro na entreperna. Os bodis Thong ou tanga T-front adoitan ter a abertura da entreperna movida cara a arriba cara \u00e1 parte frontal ata a zona inferior da barriga para aumentar a comodidade do usuario. Un bodi pode ter mangas e diferentes estilos de ombreiro e colo. Os bodis poden estar feitos de varios tecidos, inclu\u00edndo algod\u00f3n, encaixes, nailon, etc. En xeral, os bodis t\u00e9xtiles incl\u00faen fibra expansible como spandex para un mellor axuste \u00e1 forma do corpo.\nUn bodi \u00fasase normalmente con pantal\u00f3ns ou unha saia. A parte superior do torso pode actuar como parte superior pola suave li\u00f1a que d\u00e1 ou porque non se pode desabrochar dos pantal\u00f3ns ou da saia. Tam\u00e9n poden ser usados \u200b\u200bpolas mulleres en xeral como roupa interior, roupa deportiva ou roupa de base. A diferenza dun leotardo, un bodi non adoita considerarse un tipo de roupa deportiva. Os bodis para bebes (ou monos) son monos para bebes, nenos pequenos e certos adultos aos que axudan a manter os cueiros no seu lugar. A finalidade da abertura na entrepierna \u00e9 facilitar o acceso ao cueiro do beb\u00e9 ou para unha visita ao ba\u00f1o.\nTam\u00e9n hai bodyshirts, como a contrapartida do bodi, son pezas folgadas que cobren todo o torso, con mangas curtas ou longas e broches na entreperna. A diferenza \u00e9 que parecen unha camisa na parte superior da peza e poden ter un tecido el\u00e1stico diferente na cintura ata a zona da entreperna para que se adapten mellor. As animadoras tam\u00e9n usan bodis de colo redondo de manga longa e de colo alto como parte do seu uniforme.\nHistoria.\nO bodi \u00e9 unha progresi\u00f3n do leotardo. Foi presentado nos Estados Unidos despois de 1950 pola dese\u00f1adora de moda Claire McCardell. Lev\u00e1base como blusa ou camiseta. O primeiro bodi reco\u00f1ecido usouno Bettie Page na d\u00e9cada de 1950, e era unha vestimenta marca rexistrada das Coelli\u00f1as de Playboy da d\u00e9cada de 1960, as\u00ed como de Wonder Woman na serie animada \"Super Friends\" e serie de televisi\u00f3n de Lynda Carter. \nAzzedine Alaia e Donna Karan axudaron a facer do bodi un artigo de moda tanto para homes, mulleres e incluso para preadolescentes, adolescentes e mozos adultos/universitarios entre os anos 80 e mediados dos 90. Visto moito con mangas curtas ou versi\u00f3ns de colo alto que se usan ao estilo de moda popular como top especialmente con vaqueiros de cintura alta e tam\u00e9n con shorts e saias regulares e de vestir. Despois dunha desaceleraci\u00f3n, resucitou como roupa interior ou lencer\u00eda, e na d\u00e9cada de 2010 reapareceu como un bodi de blusa, un estilo de manga curta e o cl\u00e1sico bodi de colo alto, as\u00ed como roupa de noite. E continuou o estilo ata a d\u00e9cada de 2020."}
{"id": "578904", "revid": "785", "url": "https://gl.wikipedia.org/wiki?curid=578904", "title": "Funda (vestimenta)", "text": ""}
{"id": "578908", "revid": "785", "url": "https://gl.wikipedia.org/wiki?curid=578908", "title": "Funda", "text": "O termo funda p\u00f3dese referir a:\nE tam\u00e9n:"}
{"id": "578909", "revid": "89787", "url": "https://gl.wikipedia.org/wiki?curid=578909", "title": "Noora Myll\u00e4ri", "text": "Noora Myll\u00e4ri, nada en Vaasa o 3 de abril de 2000, \u00e9 unha xogadora finlandesa de h\u00f3ckey sobre xeo que xoga como centro ou ala. Na tempada 2022-23 xoga no equipo de Ilves de Tampere da Naisten Liiga.\nTraxectoria.\nApaixonada aos deportes de equipo dende pequena, Noora Myll\u00e4ri comezou xogando ao f\u00fatbol e ao floorball con nenos. Alg\u00fans dos seus compa\u00f1eiros xogaban tam\u00e9n ao h\u00f3ckey sobre xeo, polo que provou.\nMyll\u00e4ri comezou a s\u00faa carreira no h\u00f3ckey sobre xeo nunha escola de h\u00f3ckey para nenas, na que permaneceu dous meses antes de pasar a xogar cos nenos. A s\u00faa progresi\u00f3n levouna a unirse ao equipo feminino da s\u00faa cidade natal, Vaasan Sport, cando ti\u00f1a tan s\u00f3 13 anos. Na tempada 2015-16 da Naisten Mestis, a que daquela era unha das figuras m\u00e1is prometedoras do equipo de Vaasa sumou 20 puntos (10 goles e 10 asistencias) en tann s\u00f3 12 partidos. Con todo, aos 16 anos o alto ritmo de adestramentos e os estudos produciron unha sobrecarga por fatiga que fixo diminu\u00edr o seu apetito e o seu rendemento. Estes problemas fixeron que tivera que deixar a pr\u00e1ctica deportiva durante un tempo, durante o cal permaneceu no equipo como adestradora asistente.\nDurante a tempada 2021-22 foi vicecapit\u00e1 de Vaasan Sport xunto con Pauliina Suoniemen (capit\u00e1) e Susanna Kupari (tam\u00e9n vicecapit\u00e1).\nLogo do descenso de Sport, Myll\u00e4ri fichou por Ilves para a tempada 2022-23 en xu\u00f1o de 2022. En maio de 2023 prolongou un ano m\u00e1is a s\u00faa relaci\u00f3n co club de Tampere."}
{"id": "578919", "revid": "5863", "url": "https://gl.wikipedia.org/wiki?curid=578919", "title": "Noel Galea Bason", "text": "Noel Galea Bason, nado en Floriana en 1955, \u00e9 un escultor e medallista malt\u00e9s co\u00f1ecido polo seu dese\u00f1o dos anversos da primeira serie de moedas do euro de Malta.\nTraxectoria.\nNoel Garea Bason formouse como medallista na Escola de Arte da Medalla do \"Istituto Poligrafico dello Stato\", en Roma, entre os anos 1975 e 1978. Posteriormente foi, ata 1991, o \u00fanico gravador da Casa da Moeda de Malta, que pechou en 1995. \nGarea Bason creou varias esculturas e relevos, en ocasi\u00f3ns en espazos p\u00fablicos, como \u00e9 o caso das estatuas dedicadas ao estadista malt\u00e9s Dom Mintoff, unha en Cospicua e outra na Praza de Castela da Valeta, inaugurada en maio de 2018. Outras das s\u00faas obras son un relevo en bronce titulado \"Giullare per un dio\" (\"Buf\u00f3n para un deus\"), de 1988, e outro en prata conmemorativo da visita de Xo\u00e1n Paulo II a Malta, de 1999.\nPor outra banda, Garea Bason foi comisionado polo Estado malt\u00e9s en diversas ocasi\u00f3ns para confeccionar agasallos para monarcas e outros dignatarios estranxeiros. Un destes agasallos \u00e9 o relevo en prata montado sobre madeira nobre como regalo do presidente malt\u00e9s \u010aensu Tabone a Isabel II con motivo da s\u00faa visita a Malta entre o 28 e o 30 de maio de 1992. \nAdemais, Noel Garea Bason \u00e9 un prol\u00edfico medallista e dese\u00f1ador de moedas. A el d\u00e9benelle unha serie de 28 medallas cos retratos dos grandes mestres da Orde de Malta, creadas entre 1998 e 2002. Un destes xogos serviu tam\u00e9n como agasallo de Estado, outorgado a Xo\u00e1n Carlos I de Espa\u00f1a na s\u00faa visita a Malta. Entre 1991 e 2006 foi o dese\u00f1ador de varias moedas, tanto circulantes como conmemorativas, do sistema da lira maltesa.\nCoa entrada do pa\u00eds na Eurozona e a asunci\u00f3n do euro como moeda de curso legal, Garea Bason foi tam\u00e9n o encargado do dese\u00f1o dos anversos nacionais da primeira serie de moedas do euro de Malta, que empezaron a cu\u00f1arse en 2008, as\u00ed como de diversas moedas conmemorativas de dous euros e outras en metais nobres destinadas ao coleccionismo e ao investimento.\nGarea Bason \u00e9 tam\u00e9n o autor de senllos selos postais malteses con valores de 4 e de 25 c\u00e9ntimos de lira emitidos en 1990 con motivo da visita a Malta do papa Xo\u00e1n Paulo II."}
{"id": "578921", "revid": "19415", "url": "https://gl.wikipedia.org/wiki?curid=578921", "title": "Emilia Varpula", "text": "Emilia Varpula, nada o 30 de decembro de 1999 en Kuortane (Finlandia), \u00e9 unha xogadora de h\u00f3ckey sobre xeo finlandesa. Na tempada 2022-23 xoga no Ilves de Tampere na m\u00e1xima categor\u00eda do h\u00f3ckey sobre xeo feminino de Finlandia, a Naisten Liiga.\nTraxectoria.\nNada en Kuortane, na tempcada 2012-13 xogou no equipo sub-16 de APV. Na tempda seguinte, logo dun breve paso por Sein\u00e4joki no S-Kiekko, co que disputou nove partidos na Mestis, incorporouse ao Team Oriflame de Kuortane, que militaba na m\u00e1xima categor\u00eda, daquela denominada Naisten SM-sarja.\nLogo de pasar a tempada 2017-18 en H\u00e4meenlinna nas filas de HPK, no que xogou 30 partidos na liga regular da Naisten Liiga nos que rexistrou 9 goles e 17 asistencias para un total de 26 puntos e 3 partidos nos \"play-offs\", fichou por Lukko, no que permaneceu as d\u00faas seguintes tempadas.\nNa tempada 2020-21 uniuse a Ilves. No seu primeiro ano en Tampere disputou 28 partidos de liga regular na Naisten Liiga nos que marcou 10 goles e repartiu 19 asistencias para un total de 29 puntos, mentres que nos \"play-offs\" disputou sete encontros nos que rexistrou 3 puntos (2+1).\nNo seu segundo ano en Ilves Varpula perdeuse parte da tempada logo de sufrir unha agresi\u00f3n por parte da dianteira de TPS Maija Otamo no \u00faltimo minuto do partido que ambos equipos disputaron no xeo do Tesoman j\u00e4\u00e4halli a finais de setembro de 2021, cando Ilves ga\u00f1aba por tres goles a cero. Otamo empurrou e golpeou a Varpula, que ficou inconsciente e tivo que ser trasladada ao Hospital Universitario de Tampere con varias lesi\u00f3ns que inclu\u00edan unha conmoci\u00f3n cerebral e un desgarro no pescozo. A finais de febreiro de 2022, logo dunha longa rehabilitaci\u00f3n, a xogadora volveu \u00e1 actividade."}
{"id": "578928", "revid": "127505", "url": "https://gl.wikipedia.org/wiki?curid=578928", "title": "Nova Roma", "text": "Nova Roma \u00e9 un concepto ideol\u00f3xico de grande importancia e continuidade hist\u00f3rica, que consiste na atribuci\u00f3n do patrimonio inmaterial da Antiga Roma a un novo espazo no que se constit\u00fae coma un ente pol\u00edtico que pretende restaurar as virtudes m\u00edticas desa civilizaci\u00f3n.\nBizancio, Nova Roma.\nNova Roma (grego: \"\u039d\u03ad\u03b1 \u1fec\u03ce\u03bc\u03b7, Nea Rhom\u0113\"; lat\u00edn: \"Nova Roma\") foi o nome orixinal dado polo emperador romano \u2063Constantino I o Grande no ano 330 \u00e1 nova capital imperial,\u2063 que foi constru\u00edda como expansi\u00f3n da cidade de Bizancio na costa europea do estreito do B\u00f3sforo.\nA cidade foi fundada como \"\u0392\u03c5\u03b6\u03ac\u03bd\u03c4\u03b9\u03bf\u03bd\" por colonos megarios no 657 a.C. Foi rebautizada por Constantino o Grande primeiro como \"Nova Roma\" durante a dedicaci\u00f3n oficial da cidade como nova capital romana no 330, que logo cambiou a Constantinopla. A cidade foi rebautizada oficialmente como Istambul no s\u00e9culo XX, despois do establecemento da Rep\u00fablica Turca en 1923.\nConstantino reconstru\u00edu esencialmente a cidade a escala monumental dende 326 ata 330, model\u00e1ndoa coma Roma. Os nomes que se usaron nesta \u00e9poca foron: \"\u1f21 \u039d\u03ad\u03b1, \u03b4\u03b5\u03c5\u03c4\u03ad\u03c1\u03b1 \u1fec\u03ce\u03bc\u03b7\", (a nova, segunda Roma); \"\u1f0c\u03bb\u03bc\u03b1 \u1fec\u03ce\u03bc\u03b1\", (Alma Roma); \"\u0392\u03c5\u03b6\u03b1\u03bd\u03c4\u03b9\u03ac\u03c2 \u1fec\u03ce\u03bc\u03b7\", (Roma bizantina); \"\u1f11\u1ff4\u03b1 \u1fec\u03ce\u03bc\u03b7\", (Roma oriental); e Roma Constantinopolitana.\nO termo \"Nova Roma\" foi usado para indicar que Bizancio, despois Constantinopla, foi a segunda/nova capital do Imperio Romano. Nos tempos modernos, \"Nova Roma\" segue sendo parte do t\u00edtulo oficial do Patriarca Ecum\u00e9nico Ortodoxo desa cidade.\nDurante o sistema de tetrarqu\u00eda establecido por Diocleciano no s\u00e9culo III, \"Nicomedia\" (actual Esmirna) preto de Istambul era a capital oriental (e m\u00e1is antiga) do Imperio Romano (Diocleciano ti\u00f1a a s\u00faa sede en \"Nicomedia\" como Augusto de Oriente). O \u00faltimo coemperador romano en Nicomedia, Licinio, foi derrotado por Constantino na batalla de Cris\u00f3pole (no moderno distrito de \u00dcsk\u00fcdar, no lado asi\u00e1tico de Istambul) o 18 de setembro de 324. Constantino utilizou \"Nicomedia\" como a s\u00faa capital provisional entre 324 e 330, mentres reconstru\u00eda e expand\u00eda Bizancio como \"Nova Roma\" (que pronto renomeou de novo como \"Constantinopole\"). Constantino morreu nunha vila preto de \"Nicomedia\" o 22 de maio de 337.\nMoscova, Terceira Roma.\nO t\u00edtulo de Terceira Roma foi reclamado pola cidade de Moscova dende o Imperio Ruso do s\u00e9culo XV pretend\u00eda dar continuidade ao Imperio pero coa relixi\u00f3n cristi\u00e1 ortodoxa afastada de Constantinopla tomada polo Imperio Otom\u00e1n no ano 1453.\nRoma, a nova Ilion.\nA propia Roma percib\u00edase a si mesma como herdeira doutra capital cun pasado glorioso: a m\u00edtica Troia (Ilium, na s\u00faa denominaci\u00f3n hom\u00e9rica) de onde, segundo as lendas que Virxilio recolleu na Eneida, Eneas fuxiu tras a s\u00faa destruci\u00f3n \u00e1 Roma. Eneas, despois da s\u00faa viaxe polo Mediterr\u00e1neo, chegou \u00e1s costas da Italia central, e dos seus descendentes xurdiron os fundadores de Roma (R\u00f3mulo e Remo). \nO feito de que a \u00fanica referencia sobre Troia fose a propia literatura grega, fixo que a conquista militar romana de Grecia, simultaneamente coa conquista intelectual de Roma pola civilizaci\u00f3n hel\u00e9nica, poder\u00eda presentarse en termos aleg\u00f3ricos como unha vinganza hist\u00f3rica dos descendentes dos troianos. Esta relaci\u00f3n con Oriente suscita noutro tema cultural romano: a expresi\u00f3n \"Ex oriente lux, ex occidente dux\" (\"a luz v\u00e9n de oriente, o poder de occidente\")."}
{"id": "578937", "revid": "5863", "url": "https://gl.wikipedia.org/wiki?curid=578937", "title": "V\u00edtor Manuel Fernandes dos Santos", "text": "V\u00edtor Manuel Fernandes dos Santos (co\u00f1ecido artisticamente como V\u00edtor Santos), nado en Alg\u00e9s, Oeiras, en 1946, \u00e9 un escultor, medallista e dese\u00f1ador de moedas portugu\u00e9s co\u00f1ecido por ser o creador dos anversos da primeira serie de moedas do euro de Portugal.\nTraxectoria.\nV\u00edtor Santos cursou estudos superiores de Escultura na Facultade de Belas Artes da Universidade de Lisboa (FBAUL), onde despois acadou un mestrado en Dese\u00f1o. Posteriormente formouse como dese\u00f1ador e gravador litogr\u00e1fico na Escola de Artes Decorativas Ant\u00f3nio Arroio, da mesma cidade.\nComo medallista foi un dos fundadores do grupo de escultores medallistas \"Anverso/Reverso\" e \u00e9 membro da Federaci\u00f3n Internacional da Medalla de Arte (FIDEM). A s\u00faa obra est\u00e1 en varias colecci\u00f3ns particulares e en instituci\u00f3ns como o Museo Brit\u00e1nico, onde se exp\u00f3n a s\u00faa medalla do 50 aniversario da \"Polyphonia Schola Cantorum\".\nA primeira moeda dese\u00f1ada por Fernandes dos Santos foi a bimet\u00e1lica de 100 escudos cu\u00f1ada pola Imprensa Nacional-Casa da Moeda en 1997 en conmemoraci\u00f3n da Exposici\u00f3n Mundial de Lisboa de 1998.\nLogo da integraci\u00f3n de Portugal na Eurozona, V\u00edtor Manuel Fernandes dos Santos foi o vencedor do concurso nacional para os dese\u00f1os dos anversos nacionais das moedas de euro portuguesas. O dese\u00f1ador inspirouse para iso nos selos reais do primeiro rei de Portugal, Afonso Henriques: na de dous euros e na dun euro, o selo real de 1144; nas de 50, 20 e 10 c\u00e9ntimos, o selo real de 1142; e nas de 5, 2 e 1 c\u00e9ntimo, o primeiro selo real, de 1134.\nAdemais das moedas ordinarias en circulaci\u00f3n, Fernandes dos Santos encargouse tam\u00e9n dos dese\u00f1os de diversas moedas conmemorativas cu\u00f1adas en metais nobres destinadas ao coleccionismo e ao investimento. Entre elas, a moeda de ouro de cinco euros conmemorativa dos 150 anos do primeiro selo postal portugu\u00e9s, emitida en 2003, foi premiada na XXIII Conferencia de Directores de Ceca (San Francisco, 2004) como a moeda conmemorativa con acabamento \"proof\" tecnicamente m\u00e1is avanzada."}
{"id": "578938", "revid": "65337", "url": "https://gl.wikipedia.org/wiki?curid=578938", "title": "V\u00edtor Santos", "text": ""}
{"id": "578940", "revid": "5863", "url": "https://gl.wikipedia.org/wiki?curid=578940", "title": "Hanna Arsenych-Baran", "text": "Hanna Vasylivna Arsenych-Baran (en ), nada en Nyzhnii Bereziv o 26 de xu\u00f1o de 1970 e finada o 1 de abril de 2021, foi unha novelista, poeta, mestra de escola e escritora de prosa ucra\u00edna. \nTraxectoria.\nNaceu no pobo de Nyzhnii Bereziv, no distrito ou Rai\u00f3n de Kosiv, na rexi\u00f3n ou \u00d3blast de Ivano-Frankivsk. Na s\u00faa familia, por parte de nai e de pai, traballaran en negocios, na medicina, historia local, tivo poetas, sacerdotes e cient\u00edficos; alg\u00fans pertencentes a Organizaci\u00f3n de Nacionalistas Ucra\u00ednos e do Ex\u00e9rcito Insurxente Ucra\u00edno. Graduouse na escola secundaria cunha medalla de ouro, e no ano 1992 na Facultade de Filolox\u00eda da Universidade Nacional Vasyl Stefanyk Precarpathian.\nComezou sendo profesora de lingua e literatura ucra\u00ednas nas escolas de Kosiv Raion.En 1998, mudouse a Chern\u00edgov con membros da s\u00faa familia, e traballou no Liceo N\u00famero15.Recibiu unha invitaci\u00f3n para traballar como metod\u00f3loga no Departamento de Ciencias Sociais e Humanidades. Foi nomeada profesora titular no Departamento de Filolox\u00eda e M\u00e9todos de Ensino da Universidade Pedag\u00f3xica Nacional KD Ushinsky do Sur de Ucra\u00edna que dirixiu desde 2015. Converteuse en membro da Uni\u00f3n Nacional de Escritores de Ucra\u00edna en 1998. Foi elixida presidenta da organizaci\u00f3n rexional Chern\u00edgov da Uni\u00f3n Nacional de Escritores de Ucra\u00edna en novembro de 2016. \nPublicou a s\u00faa primeira colecci\u00f3n de poes\u00eda, \"Towel on Viburnum\", en 1997 e logo foi autora dunha segunda colecci\u00f3n de poes\u00eda titulada \"Cherry Music\" ao ano seguinte.En 2001, publicou a colecci\u00f3n de poes\u00eda \"Blooming Hawthorn\" e o libro de prosa \"Under the Apples of Paradise\" no mesmo ano. Escribiu o libro en prosa \"On Monday everything will be different\" e a colecci\u00f3n de poes\u00eda \"Trembling Hyacinths\" dous anos despois. En 2005, seguiu coa publicaci\u00f3n da colecci\u00f3n de poes\u00eda \"Hope in the Spring\", o libro de prosa \"As the moon rises\" e a novela \"Quiet Street of the Evening City\". Escribiu \"Sweet Words\" \"of prose\" en 2010, compilou a antolox\u00eda de 3.000 oraci\u00f3ns en verso cristi\u00e1n ucra\u00edno do s\u00e9culo\u00a0a principios do XXI chamada \"Prayer raises the sky\" o ano seguinte, as\u00ed como as novelas \"Muska\" e Rejoice, Bride! en 2018. Compilou o \"Dicionario de hom\u00f3nimos interling\u00fc\u00edsticos ucra\u00edno-ruso\" en 2020, unha colecci\u00f3n de case 4000 palabras en ruso e ucra\u00edno nas que traballara durante media d\u00e9cada.\nTam\u00e9n escribiu unha serie de canci\u00f3ns para alg\u00fans compositores. As s\u00faas obras foron traducidas ao armenio, bielorruso e ingl\u00e9s. Editou m\u00e1is de cen libros de texto sobre lingua e literatura ucra\u00ednas. Tam\u00e9n publicou varios dicionarios, e foi autora de catorce libros de prosa e poes\u00eda. As s\u00faas obras tam\u00e9n se publicaron en revistas locais.\nLegado.\nO Consello do \u00d3blast de Chern\u00edgov dixo que Arsenych-Baran enriquecera \"o tesouro creativo de Chernihiv e Ucra\u00edna con novelas interesantes e profundas, unha serie de obras po\u00e9ticas e en prosa, participando activamente en actividades cient\u00edficas e metodol\u00f3xicas\".\nVida persoal.\nEstaba casada con Myron Baran, a quen co\u00f1eceu na universidade. A parella tivo un fillo. A \u00faltima hora da tarde do 1 de abril de 2021, morreu repentinamente por complicaci\u00f3ns da COVID-19 tras ser dada de alta do hospital cunha mellor\u00eda do seu estado un d\u00eda antes. O seu funeral e o enterro fix\u00e9ronse dous d\u00edas despois."}
{"id": "578942", "revid": "15490", "url": "https://gl.wikipedia.org/wiki?curid=578942", "title": "Manuel da Torre", "text": ""}
{"id": "578944", "revid": "5863", "url": "https://gl.wikipedia.org/wiki?curid=578944", "title": "Jes\u00fas Rodr\u00edguez Segade", "text": "Jes\u00fas Rodr\u00edguez Segade, finado en Santiago de Compostela o 3 de setembro de 1966, foi un mestre, veterinario e pol\u00edtico galego.\nTraxectoria.\nEn decembro de 1933 foi nomeado mestre interino en Melide. Foi nomeado alcalde de Melide a principios de xaneiro de 1936, cesando a finais dese mes. Logo do triunfo do Frente Popular nas elecci\u00f3ns de febreiro de 1936, volveu ser nomeado alcalde de Melide en marzo. Co golpe de Estado do 18 de xullo de 1936 foi cesado. Foi veterinario do concello da Ba\u00f1a. Finou en Santiago de Compostela o 3 de setembro de 1966.\nReco\u00f1ecementos.\nUnha r\u00faa de Melide leva o seu nome.\nVida persoal.\nCasou con Carmen Lago Rodr\u00edguez e foi pai de Santos, Jes\u00fas, Mar\u00eda del Carmen e Lourdes Rodr\u00edguez Lago."}
{"id": "578945", "revid": "624", "url": "https://gl.wikipedia.org/wiki?curid=578945", "title": "Estevo de Bizancio", "text": "Estevo de Bizancio (en grego \u03a3\u03c4\u03ad\u03c6\u03b1\u03bd\u03bf\u03c2 \u0392\u03c5\u03b6\u03ac\u03bd\u03c4\u03b9\u03bf\u03c2 e en lat\u00edn \"Stephanus Byzantinus\") foi un xe\u00f3grafo e lexic\u00f3grafo romano oriental do s\u00e9culo\u00a0VI.\nTraxectoria.\nEra gram\u00e1tico e viviu en Constantinopla, con certeza despois do reinado de Arcadio e Honorio (423) e antes do de Xustiniano II (iniciado en 685). Isto \u00e9 case todo o que se sabe da s\u00faa vida. Foi autor dun importante l\u00e9xico xeogr\u00e1fico titulado \u1f18\u03b8\u03bd\u03b9\u03ba\u03ac (\"'Ethnica\"'), unha obra dun enorme valor en canto a informaci\u00f3n xeogr\u00e1fica, mitol\u00f3xica e relixiosa sobre a antiga Grecia. Os autores antigos, cando citan a s\u00faa obra, non dan informaci\u00f3n ningunha sobre o autor, s\u00f3 mencionan o seu nome.\nDo dicionario s\u00f3 sobreviven alg\u00fans fragmentos, pero cons\u00e9rvanse ep\u00edtomes compilados por Hermolao de Constantinopla. Hermolao dedicou o seu ep\u00edtome a Xustiniano, a\u00ednda que non est\u00e1 claro se se refire a Xustiniano I ou a Xustiniano II, emperadores dese nome. Pero parece prob\u00e1bel que Estevo vivise na primeira metade do s\u00e9culo\u00a0VI, baixo o mandato de Xustiniano I. A edici\u00f3n moderna est\u00e1ndar \u00e9 a de August Meineke (1849), e por convenci\u00f3n, as referencias \u00e1 obra de Estevo de Bizancio usan os n\u00fameros de p\u00e1xina do texto de Meineke. A primeira edici\u00f3n moderna do libro foi publicada pola imprenta Aldina en 1502.\nO ep\u00edtome de Hermolao di que \u1f18\u03b8\u03bd\u03b9\u03ba\u03ac ti\u00f1a sesenta libros, e menciona por orde alfab\u00e9tica os nomes dos lugares e os adxectivos derivados destes nomes. Esta obra, que escribiu de autores m\u00e1is antigos, deulle moita sona.\nA\u00ednda que s\u00f3 se conserva un resumo, a obra \u00e9 moi importante para comprender a xeograf\u00eda e as pr\u00e1cticas relixiosas da antiga Grecia. Case todos os artigos do ep\u00edtome te\u00f1en as referencias do autor antigo que falou do tema, para dar constancia do nome dos lugares dos que se fala. Ademais, dos fragmentos da obra que quedaron, despr\u00e9ndese que o orixinal ti\u00f1a longas citas dos autores antigos, e moitos detalles interesantes, topogr\u00e1ficos, hist\u00f3ricos e mitol\u00f3xicos. Estevo de Bizancio cita a Artemidoro de Daldis, Polibio, Elio Herodiano, Her\u00f3doto, Tuc\u00eddides, Fil\u00f3n de Biblos, Xenofonte, Estrab\u00f3n, Dioniso Periexetes, Hecateo de Mileto e outros autores.\nOs fragmentos conservados e o ep\u00edtome foron utilizados por Eustacio de Tesal\u00f3nica, e tam\u00e9n se atopan no \"Etymologicum Magnum\" e na enciclopedia \"Suidas\". O \u00faltimo autor que empregou \u1f18\u03b8\u03bd\u03b9\u03ba\u03ac parece ser Constantino VII Porfirox\u00e9nito na obra \"De Administrando Imperio\", do ano 950."}
{"id": "578948", "revid": "15490", "url": "https://gl.wikipedia.org/wiki?curid=578948", "title": "Hermolao de Constantinopla", "text": "Hermolao (en grego \u1f19\u03c1\u03bc\u03cc\u03bb\u03b1\u03bf\u03c2 e en lat\u00edn Hermolaus) foi un escritor grego de Constantinopla .\nTraxectoria.\nS\u00e1bese que escribiu un ep\u00edtome sobre unha obra de Estevo de Bizancio titulada \u1f18\u03b8\u03bd\u03b9\u03ba\u03ac ('Ethnica'), un libro de enorme valor en termos de informaci\u00f3n xeogr\u00e1fica, mitol\u00f3xica e relixiosa sobre a antiga Grecia. O ep\u00edtome estaba dedicado ao emperador Xustiniano, segundo a enciclopedia \"Suidas\", pero non se sabe se viviu na \u00e9poca de Xustiniano I ou Xustiniano II. Este ep\u00edtome \u00e9 probabelmente o titulado que se conserva e non ten nome de autor. Na s\u00faa forma actual, a obra parece que sufriu unha consider\u00e1bel mutilaci\u00f3n."}
{"id": "578949", "revid": "5863", "url": "https://gl.wikipedia.org/wiki?curid=578949", "title": "Anna Pavlyk", "text": "Anna Pavlyk nada o 26 de xaneiro de 1855 e finada o 13 de outubro de 1928, foi unha activista social e cultural ucra\u00edna, escritora e participante activa do movemento das mulleres en Galicia (Europa Central).\nBiograf\u00eda.\nAnna Pavlyk naceu na aldea de Monastyrske, territorio que despois formou parte da cidade de Kosiv. Debido \u00e1s condici\u00f3ns financeiras dif\u00edciles da familia, Anna non pudo atender a escola sistematicamente. Tivo un grande desexo de aprender e f\u00edxoo ela mesma, lendo libros. Distribu\u00eda os libros e as revistas que lle enviaba o seu irm\u00e1n Mykhailo Pavlyk entre a poboaci\u00f3n de Kosiv debido ao cal foi perseguido polas autoridades locais.\nEn 1877, Pavlyk foi arrestada e condenada d\u00faas veces - en xaneiro e ver\u00e1n, xunto con Ivan Franko, Mykhailo Pavlyk, Ostap Terletsky, entre outras persoas. Tam\u00e9n foi arrestada en 1879 e 1880. Cada vez o tribunal emitiu unha sentenza de prisi\u00f3n.\nTraballos.\nPavlyk escribiu artigos, ensaios e poemas. O seu artigo \"My and human sins, and lordly and popish truth\" \u00e9 dedicada \u00e1 inxustiza das autoridades. Escribiu o ensaio \"Zaribnytsia\" (Almanac \"The First Wreath\", 1887). Pavlyk Tam\u00e9n escribiu poemas nos que falaba fortemente contra a inxustiza das autoridades e a extorsi\u00f3n de sacerdotes (\"Dishonesty\", \"Pope's Conscience\", \"Judgment of Fools\"), artigos xornal\u00edsticos (\"A sample of a peasant farmer from Kosiv\"), folclore gravado.\nA irm\u00e1 de Mykhailo Drahomanov Olga Drahomanova-Kosach (seud\u00f3nimo literario de Olena Pchilka), quen co\u00f1eceu a Anna Pavlyk por Ivan Franko, tivo interese no traballo da talentosa escritora. En 1887, xunto con Nataliya Kobrynska, Pavlyk publicou un almanaque de obras de mulleres - autoras da rexi\u00f3n de Galicia e Naddnipro \"The First Wreath\", na que o conto de Pavlyk foi imprimido.\nNa d\u00e9cada de 1920, Pavlyk, quixo constru\u00edr un orfanato na aldea Monastyrske, e mercou unha casa e terreo coa intenci\u00f3n de que os escritores ucra\u00ednos enfermos poder\u00edan ir a descansar e facer o seu traballo creativo. A\u00ednda que non chegou a facelo debido a morte repentina.\nAnna Pavlyk morreu o 13 de outubro de 1928 na cidade de Lviv, onde foi enterrada. En Kosiv, unha das r\u00faas foi nomeada ap\u00f3s ela."}
{"id": "578953", "revid": "1131", "url": "https://gl.wikipedia.org/wiki?curid=578953", "title": "Hospital da Barbanza", "text": "O Hospital da Barbanza, \u00e9 un hospital p\u00fablico (do SERGAS) da \u00c1rea sanitaria de Santiago de Compostela e A Barbanza, no Distrito Sanitario de Ribeira. \nEst\u00e1 localizado no concello de Ribeira, na parroquia de Oleiros, no lugar de Salm\u00f3n. \nO Distrito sanitario da Barbanza abrangue os seguintes concellos: "}
{"id": "578954", "revid": "15490", "url": "https://gl.wikipedia.org/wiki?curid=578954", "title": "Inocencio Fuci\u00f1os Quint\u00e1s", "text": "Inocencio V\u00edctor Fuci\u00f1os Quint\u00e1s Pita, nado en Melide o 28 de xullo de 1853 e finado no mesmo concello o 19 de febreiro de 1933, foi un industrial, banqueiro e pol\u00edtico galego.\nTraxectoria.\nFillo de Jos\u00e9 Fuci\u00f1os Migu\u00e9lez Pita. Formouse traballou co ebanista de Santiago de Compostela, Urbano Anido, mentres estudaba na Real Sociedade Econ\u00f3mica de Amigos do Pa\u00eds de Santiago. Traballou de administrador da f\u00e1brica de curtidos de Furelos. Continuador da Casa de Pita, fundada polo seu pai, foi titular dunha banca en Melide e correspondente do Banco de Espa\u00f1a. Foi o promotor da instalaci\u00f3n da electricidade en Melide, inaugurada en 1909. \nVinculado ao Partido Liberal, foi concelleiro de Melide e alcalde en varias ocasi\u00f3ns durante a Restauraci\u00f3n e na ditadura de Primo de Rivera; foi o primeiro alcalde da II Rep\u00fablica. Finou en Melide o 19 de febreiro de 1933, sendo alcalde e presidente da Mancomunidade de concellos de Melide, Toques e Santiso.\nReco\u00f1ecementos.\nUnha r\u00faa de Melide leva o seu nome.\nVida persoal.\nCasou con Mar\u00eda Francisca Buj\u00e1n Garc\u00eda en 1877, e foi pai de Isidro, D\u00e1maso, Presentaci\u00f3n, Jos\u00e9 Mar\u00eda, Mar\u00eda Elisa, Sabino, Jesusa Presentaci\u00f3n, Carmen, Socorro, Jes\u00fas, Manuela, Mercedes e Inocencio Fuci\u00f1os Buj\u00e1n."}
{"id": "578955", "revid": "88215", "url": "https://gl.wikipedia.org/wiki?curid=578955", "title": "Marinus Jacobus Hendricus Michels", "text": ""}
{"id": "578956", "revid": "1410", "url": "https://gl.wikipedia.org/wiki?curid=578956", "title": "Corpi\u00f1o", "text": "Un corpi\u00f1o \u00e9 un artigo de roupa tradicionalmente para mulleres e nenas, que cobre o torso dende o pescozo ata a cintura. O termo ref\u00edrese normalmente a un tipo espec\u00edfico de roupa superior com\u00fan en Europa durante o s\u00e9culo XVI ao XVIII, ou \u00e1 parte superior dun vestido moderno para distinguilo da saia e das mangas. O nome \"corpi\u00f1o\" \u00e9 etimoloxicamente unha ortograf\u00eda estra\u00f1a en plural de \"corpo\" e prov\u00e9n dunha peza m\u00e1is antiga chamada \"par de corpos\" (porque a peza estaba feita orixinalmente en d\u00faas pezas separadas que se un\u00edan entre se, frecuentemente mediante cord\u00f3ns).\nOrixe.\nOs frescos producidos pola civilizaci\u00f3n minoica retratan mulleres con corpi\u00f1os abertos que mostraban e acentuaban os seus peitos, por\u00e9n, tras o colapso da Idade do Bronce Final, estas pezas de roupa dar\u00edan paso \u00e1 roupa m\u00e1is sinxela caracter\u00edstica da Grecia da Idade do Ferro.\nOs corpi\u00f1os europeos contempor\u00e1neos derivan da kirtle. O corpi\u00f1o axustado converteuse en moda en Europa arredor de 1450.\nClasificaci\u00f3n.\nA mesma palabra \u00fasase para referirse a varios conceptos relacionados, alg\u00fans dos cales tam\u00e9n te\u00f1en outros nomes.\nNun uso, \"corpi\u00f1o\" ref\u00edrese a unha peza superior separada que ten mangas extra\u00edbles ou sen mangas, a mi\u00fado de corte escotado, que se usaba en Europa desde o s\u00e9culo XVI ata o s\u00e9culo XVIII. sobre un cors\u00e9 ou en lugar dun. Para conseguir unha forma de moda e soster o busto, o corpi\u00f1o era frecuentemente r\u00edxido con \"varillas\" (un tipo de cana) ou barbas de balea. O corpi\u00f1o estaba separado do cors\u00e9 da \u00e9poca porque o corpi\u00f1o estaba pensado para ser usado sobre as outras pezas de roupa, e as outras eran roupa interior.\nNoutro uso, particularmente na \u00e9poca vitoriana e na moda de principios do s\u00e9culo XX, un \"corpi\u00f1o\" indica a parte superior dun vestido que se constru\u00eda en d\u00faas partes (\u00e9 dicir, con saia e corpi\u00f1o separados, como un tut\u00fa de ballet), pero de tecido combinado ou coordinado coa intenci\u00f3n de levar as d\u00faas partes como unidade. Durante o uso, as pezas poden estar conectadas mediante ganchos e ollos. Esta construci\u00f3n era est\u00e1ndar para prendas de moda desde o s\u00e9culo XVIII ata finais do s\u00e9culo XIX, e ti\u00f1a a vantaxe de permitir combinar unha saia voluminosa cun corpi\u00f1o cinguido, e de permitir levar dous ou m\u00e1is corpi\u00f1os coa mesma saia en diferentes momentos. Por exemplo, unha muller pod\u00eda usar a saia cun corpi\u00f1o de pescozo alto a xogo durante o d\u00eda e, m\u00e1is tarde, a mesma saia cun corpi\u00f1o diferente e de pescozo baixo \u00e1 moda pola noite. A construci\u00f3n dunha soa peza f\u00edxose m\u00e1is com\u00fan despois de 1900 debido \u00e1 tendencia de roupa m\u00e1is solta, de construci\u00f3n m\u00e1is sinxela e con saias m\u00e1is estreitas.\nO \"corpi\u00f1o\" segue us\u00e1ndose para referirse \u00e1 parte superior (sen inclu\u00edr as mangas) dun vestido dunha ou d\u00faas pezas. \nEstilos.\nEn per\u00edodos anteriores, os corpi\u00f1os e os cors\u00e9s estaban atados en espiral, cun encaixe continuo. Alg\u00fans corpi\u00f1os at\u00e1banse na parte traseira. En per\u00edodos posteriores, ambos at\u00e1banse como as modernas zapatillas de tenis, con ollais enfrontados. Isto era m\u00e1is c\u00f3modo para as mulleres que ti\u00f1an que vestirse por si mesmas. No s\u00e9culo XX, o cord\u00f3n substitu\u00eduse por el\u00e1sticos ou outros enganches.\nUtiliz\u00e1ronse acolchados, desosados e outras t\u00e9cnicas para manter o corpi\u00f1o axustado suavemente mentres se usaba. As mulleres embarazadas levaban un tipo de corpi\u00f1o axustable.\nA partir do s\u00e9culo XVI, as mulleres usaban mangas desmontables como complemento de moda. P\u00f3dese engadir unha gorgeira ou outros adornos. No s\u00e9culo XVIII, as mulleres levaban unha variedade de accesorios, cos seus corpi\u00f1os.\nNo s\u00e9culo XIX, en partes de Europa, os estilos reflect\u00edan a vestimenta popular local, polo que o corpi\u00f1o en Francia ti\u00f1a volantes, en Austria tomaba a forma de dirndl e en Bulgaria ti\u00f1a un estomagueira de ouro etc. \nHoxe.\nOs corpi\u00f1os sobreviven nos tempos modernos nos traxes t\u00edpicos tradicionais ou revividos de moitos pa\u00edses europeos, como no caso do dirndl austr\u00edaco e do Vestido Aboyne dos bailar\u00edns escoceses das terras altas. Tam\u00e9n se ven habitualmente hoxe en reuni\u00f3ns que celebran antigas costumes europeas, como os festivais da Oktoberfest, os eventos da Society for Creative Anachronism e as Feira do Renacemento.\nAs variantes modernas incl\u00faen o corpi\u00f1o halter e o \"choli\" indio."}
{"id": "578957", "revid": "15490", "url": "https://gl.wikipedia.org/wiki?curid=578957", "title": "Rolf Lederbogen", "text": "Rolf Lederbogen, nado en Hann. M\u00fcnden, Baixa Saxonia, o 17 de marzo de 1928, e finado en Heidelberg o 4 de xu\u00f1o de 2012, foi un dese\u00f1ador e arquitecto alem\u00e1n, co\u00f1ecido por ser o creador dos anversos nacionais das moedas de 1, de 2 e de 5 c\u00e9ntimos de euro alem\u00e1s.\nTraxectoria.\nFormaci\u00f3n e carreira acad\u00e9mica\nLogo de conclu\u00edr o seu ensino secundario, Lederbogen cursou estudos superiores art\u00edsticos na Escola de Belas Artes de Kassel entre 1947 e 1952, con profesores como Heinrich Lauterbach, Hans Leistikow, Hermann Mattern e Ernst R\u00f6ttger. \nA partir da s\u00faa graduaci\u00f3n en 1952 traballou como dese\u00f1ador gr\u00e1fico e arquitecto independente en Colonia.\nNo \u00e1mbito acad\u00e9mico, en 1956, Lederbogenen comezou a exercer a docencia da materia de Fundamentos da Arquitectura no Instituto Tecnol\u00f3xico de Karlsruhe, a partir de 1960 como profesor titular. De 1974 a 1975 foi profesor invitado na Universidade de Dortmund e en 1991 foi profesor visitante na Universidade de Co\u00edmbra. Logo do seu retiro en 1993 foi nomeado profesor em\u00e9rito.\nObra art\u00edstica.\nA\u00ednda que os seus dese\u00f1os de selos postais e dos anversos nacionais das moedas divisionarias alem\u00e1s do euro (de 1, 2 e 5 c\u00e9ntimos) acadaron unha maior difuisi\u00f3n e un gran reco\u00f1ecemento, Lederbogen traballou tam\u00e9n como dese\u00f1ador de interiores e de exposici\u00f3ns, e participou en varios proxectos de construci\u00f3n en Alema\u00f1a. Igualmente, como fot\u00f3grafo realizou exposici\u00f3ns en Alema\u00f1a e en Portugal e publicou varios libros. O seu extenso arquivo at\u00f3pase no Arquivo de Arquitectura e Enxe\u00f1ar\u00eda Civil do Suroeste de Alema\u00f1a. \nDesde 1953, Rolf Lederbogenen foi membro da Asociaci\u00f3n de Dese\u00f1adores Gr\u00e1ficos Alem\u00e1ns."}
{"id": "578958", "revid": "1131", "url": "https://gl.wikipedia.org/wiki?curid=578958", "title": "Hospital Provincial de Conxo", "text": "O Hospital Provincial de Conxo, chamado anteriormente Hospital Provincial e Hospital M\u00e9dico-Cir\u00farxico de Conxo, \u00e9 un hospital p\u00fablico (do SERGAS) da \u00c1rea sanitaria de Santiago de Compostela e A Barbanza, no Distrito Sanitario de Santiago de Compostela. \nEst\u00e1 localizado na cidade de Santiago de Compostela, na parroquia de Conxo, na r\u00faa de Ram\u00f3n Baltar s/n.\nFundaci\u00f3n e instalaci\u00f3ns.\nO hospital inaugurose no ano 1987, cotando con 285 camas, un heliporto e un estacionamiento de 400 prazas. Estaba dotado con \u00absistemas de vangarda\u00bb, segundo dixo o presidente da Deputaci\u00f3n da Coru\u00f1a, Enrique Marfany no acto da inauguraci\u00f3n, engadido que \u00abnun prazo de seis meses estar\u00eda en funcionamento un equipo de resonancia magn\u00e9tica nuclear para o diagn\u00f3stico por imaxe que ser\u00eda o m\u00e1is moderno de Espa\u00f1a\u00bb.\nPorposta dun novo nome.\nEn maio do 2022, a portavoz do BNG do concello de Santiago, Goretti Sanmart\u00edn, nun pleno da corporaci\u00f3n, presentou unha moci\u00f3n para instar \u00e1 Xunta de Galicia a que realice os tr\u00e1mites necesarios para denominar ao hospital como Hospital Provincial de Conxo \"Ram\u00f3n Baltar\". A portavoz dixo que \u00abo escritor Suso de Toro, ben co\u00f1ecedor da historia de Santiago de Compostela, rescatou nun artigo publicado recentemente a proposta para que as autoridades atendan a demanda social de nomear \"Ram\u00f3n Baltar\" o Hospital Provincial de Conxo, para alimentar a memoria c\u00edvica e servir de reco\u00f1ecemento ao que foi o seu impulsor. Como relata Suso de Toro, foi precisamente ese cirurxi\u00e1n quen conseguiu primeiramente que unha parte do Hospital das Galeras se destinase \u00e1 beneficencia e, despois, con moito empe\u00f1o, que se constru\u00edse o Hospital Provincial de Conxo\u00bb."}
{"id": "578960", "revid": "98629", "url": "https://gl.wikipedia.org/wiki?curid=578960", "title": "Negligee", "text": "O negligee ou n\u00e9glig\u00e9e ( ), tam\u00e9n co\u00f1ecida en franc\u00e9s como d\u00e9shabill\u00e9 (), \u00e9 un tipo de roupa transparente para mulleres que consiste nunha bata transparente, xeralmente longa. \u00c9 unha forma de camis\u00f3n destinado a levar pola noite e no dormitorio. Introduciuse en Francia no s\u00e9culo XVIII, onde imitaba o pesado estilo dos p\u00e9s a cabeza dos vestidos de d\u00eda das mulleres da \u00e9poca.\nNa d\u00e9cada de 1920, o negligee comezou a imitar os vestidos de noite de sat\u00e9n dunha soa capa das mulleres da \u00e9poca. O termo \"negligee\" utilizouse nunha serie de figuras de cer\u00e1mica de Royal Doulton en 1927, que mostraban mulleres vestindo o que parece ser unha combinaci\u00f3n de seda ou rai\u00f3n dunha soa peza ata os xeonllos, adornada con encaixes. A\u00ednda que o estilo de vestidos de noite da roupa de durmir fixo movementos cara ao estilo moderno de bata: corpi\u00f1os transl\u00facidos, adornos de encaixe, lazos, exemplificados en 1941 por unha foto de Rita Hayworth na \"Life\", s\u00f3 foi despois da segunda guerra mundial que a roupa de dormir pasou de ser principalmente util a ser principalmente sensual ou incluso er\u00f3tica, o negligee xurdiu con forza como unha forma de lencer\u00eda.\nOs neglig\u00e9s modernos adoitan ser moito m\u00e1is soltos e est\u00e1n feitos de tecidos transparentes e di\u00e1fanos e adornados con encaixes ou outro material fino e lazos. Moitas veces \u00fasanse varias capas de tecido. Polo tanto, o negligee moderno quizais deba m\u00e1is \u00e1s finas camisas ou capas de cama das mulleres, e \u00e1s combinaci\u00f3ns de alta gama que aos camis\u00f3ns. Estendeuse a un mercado masivo, benefici\u00e1ndose da introduci\u00f3n dos tecidos sint\u00e9ticos como o nailon e os seus sucesores m\u00e1is finos. Desde a d\u00e9cada de 1940 ata a d\u00e9cada de 1970, a tendencia foi a que os neglig\u00e9s fosen m\u00e1is curtos (por exemplo, o picard\u00edas dos anos 70). Os neglig\u00e9s feitos dende os anos 40 ata os 70 son agora artigos de colecci\u00f3n de vintage.\nNo Reino Unido, en 2004, os negligees representaron s\u00f3 o catro por cento das vendas de ropa de noite feminina, os pixamas femininos dominaron desde mediados dos anos 80. Non obstante, dise que as vendas de negligees no Reino Unido foron o sector do mercado en aumento m\u00e1is r\u00e1pido desde 1998."}
{"id": "578961", "revid": "1888", "url": "https://gl.wikipedia.org/wiki?curid=578961", "title": "Manuel Salgado Codesido", "text": "Manuel Salgado Codesido foi un pol\u00edtico galego.\nTraxectoria.\nNa ditadura de Primo de Rivera foi nomeado alcalde de Melide, tomando posesi\u00f3n o 18 de outubro de 1926. Cesou no cargo o 14 de abril de 1930. Na Segunda Rep\u00fablica foi nomeado concelleiro en 1935 como representante da Dereita Independente.\nReco\u00f1ecementos.\nUnha r\u00faa de Melide leva o seu nome."}
{"id": "578964", "revid": "1131", "url": "https://gl.wikipedia.org/wiki?curid=578964", "title": "Supersubmarina", "text": "Supersubmarina \u00e9 unha banda espa\u00f1ola de \"indie rock\" orixinaria de Baeza (Xa\u00e9n). Est\u00e1 formada por Jos\u00e9 Chino (voz e guitarra), Jaime (guitarra solista), Pope (baixo) e Juanca (bater\u00eda e percusi\u00f3n).\nTraxectoria.\nA idea de formar un grupo xurdiu en 2005, cando empezaron a tocar simplemente por diversi\u00f3n e en condici\u00f3ns moi precarias. Un dos d\u00edas que quedaron para tocar, introduc\u00edronlle un arranxo a un tema que imitaba o son do mar e de a\u00ed sa\u00edu o nome do conxunto. En febreiro de 2011 a Academia das Artes e as Ciencias da M\u00fasica decide nomear no apartado de autor revelaci\u00f3n a Supersubmarina polo tema \"XXI\" nos premios da M\u00fasica.\nOs primeiros EP.\nEn 2008 empezaron a darlle forma a \"Cientocero\", o seu primeiro EP. Desde o 16 de decembro se atopaba \u00e1 venda en formato dixital, con catro canci\u00f3ns compostas por eles mesmos. Cantan sobre os problemas coti\u00e1ns ou as relaci\u00f3ns persoais, mais cunha linguaxe propia e un estilo orixinal. Tras este traballo sa\u00edu \u00e1 luz en 2009 un novo EP, \"Supersubmarina\". Incl\u00fae tam\u00e9n catro canci\u00f3ns, algunhas das cales aparecer\u00e1n no seu \u00e1lbum debut.\nEn 2009 aparecen no disco Juntos por el S\u00e1hara, no que interpretan \u00abChas! y aparezco a tu lado\u00bb coa actriz arxentina Sabrina Garciarena. O disco, editado por Sony Music baixo o nome de \"X 1 FIN\", compl\u00e9tano artistas como Pereza, Estopa, El Canto del Loco ou Conchita, entre outros.\n\"Electroviral\".\nA principios de 2010 Supersubmarina asinou coa discogr\u00e1fica Sony Music para lanzar o seu primeiro disco. \"Electroviral\" recolle 13 canci\u00f3ns, algunhas das cales xa apareceran nos seus anteriores EP. Sen moito soporte publicitario conseguen situarse entre o m\u00e1is alto do \"indie\" espa\u00f1ol. Colaborou nos escenarios con grupos como Pereza, Vetusta Morla, Russian Red, Iv\u00e1n Ferreiro, Sidonie, Sidecars ou Marlango.\n\"Realimentaci\u00f3n\".\nEn maio de 2011 publican \"Realimentaci\u00f3n\", de novo con Sony, o terceiro EP da banda. Cont\u00e9n s\u00f3 catro pistas a xeito de extensi\u00f3n do LP \"Electroviral\". Mant\u00e9n o estilo en\u00e9rxico das canci\u00f3ns e constit\u00fae un paso m\u00e1is para que a banda se reafirme no panorama musical espa\u00f1ol.\nAs novas canci\u00f3ns present\u00e1ronse en directo en Bilbao, no Kaf\u00e9 Antzokia, e soaron por diferentes salas e festivais. No mes de xu\u00f1o os creadores franceses da Blogoth\u00e8que decidiron contar con Supersubmarina para gravaren un videoclip dentro do 3\u00ba Festival Internacional de Videoclips en Comunidad Camon (FIVECC).\nEn setembro a banda presentou o videoclip do primeiro sinxelo de \"Realimentaci\u00f3n\", \u00abPuta vida\u00bb. Para a s\u00faa realizaci\u00f3n confiaron de novo en Luis German\u00f3. Tras a exitosa xira estival que os levou por toda a xeograf\u00eda espa\u00f1ola, Supersubmarina seguiron a presentar o traballo na s\u00faa xira de outono-inverno.\nSantacruz.\nNo Nadal de 2011 o grupo ded\u00edcase a maquetar os temas do que ser\u00e1 o seu seguinte disco, \"Santacruz\", gravado nos Estudios LaVi\u00f1a de Baeza (Xa\u00e9n). Este publicouse o 22 de maio de 2012 e entrou nos primeiros postos de vendas en Espa\u00f1a.\nSupersubmarina recibiu un galard\u00f3n nos \u00abPremios Nacionales Cuchara de Palo\u00bb dese ano. A \u00abMuy Ilustre y Noble Orden de Caballeros de la Cuchara de Palo\u00bb reco\u00f1ece cos seus premios anuais o labor de diferentes personaxes e colectivos da sociedade espa\u00f1ola.\nJos\u00e9 Chino e Jaime colaboraron no concerto de Lori Meyers en Joy Eslava na canci\u00f3n \u00abVigilia\u00bb, do disco \"Hostal Pimod\u00e1n\".\nA banda entrou o 13 de febreiro de 2012 nos estudos Lavi\u00f1a para gravar o que ser\u00eda o seu segundo disco de estudo. As once novas canci\u00f3ns foron compostas pola banda durante o ano anterior. A produci\u00f3n correu a cargo de Tony Doogan, enxe\u00f1eiro e produtor escoc\u00e9s, quen gravou e traballou con bandas como Belle &amp; Sebastian, Teenage Fanclub, Mogwai, Hefner ou Mojave 3, entre outros, inclu\u00eddo o segundo disco de Russian Red. Foi mesturado nos estudos Castle Of Doom de Glasgow e masterizado en Sterling Sound New York por Steve Fallone.\nO 24 de abril Supersubmarina estreou e puxo en venda en formato dixital \u00abEn mis venas\u00bb, primeiro sinxelo do seu novo \u00e1lbum. Con este sinxelo alcanza o n\u00famero un de vendas en iTunes.\nNeste disco e na correspondente xira incorporouse Javier Serrano nos teclados, sintetizadores e voces.\n\"Viento de cara\".\nA principios de 2014 o grupo anunciou que se atopaba a gravar o seu terceiro LP. O 23 de xu\u00f1o dese ano lanzou o primeiro sinxelo do novo traballo, \u00abHasta que sangren\u00bb, e revelou o t\u00edtulo do novo traballo, \"Viento de cara\".\nDurante o ver\u00e1n de 2014 lanzaron dous sinxelos m\u00e1is, \u00abArena y sal\u00bb e \u00abEnemigo yo\u00bb. O 23 de setembro publicouse o disco completo, tanto en formato f\u00edsico como en plataformas de m\u00fasica en internet.\nAccidente de tr\u00e1fico e retirada.\nO 14 de agosto de 2016, en plena xira estival de promoci\u00f3n do seu disco, os membros de Supersubmarina sufriron un grave accidente de tr\u00e1fico. Juanca, o bater\u00eda, foi o \u00faltimo en sa\u00edr da UCI, o 29 de setembro de 2016."}
{"id": "578969", "revid": "27155", "url": "https://gl.wikipedia.org/wiki?curid=578969", "title": "Glugea", "text": "Glugea \u00e9 un x\u00e9nero de microsporidios parasitos, que infectan predominantemente peixes.\nEntre as s\u00faas especies est\u00e1n:"}
{"id": "578971", "revid": "5863", "url": "https://gl.wikipedia.org/wiki?curid=578971", "title": "Reinhart Heinsdorff", "text": "Reinhart Heinsdorff, nado en Rimsting, Baviera, o 22 de setembro de 1923, e finado en Ottmaring, Friedberg, Baviera, o 26 de marzo de 2002, foi un artista gr\u00e1fico, medallista e dese\u00f1ador alem\u00e1n, co\u00f1ecido por ser o creador dos anversos nacionais das moedas de 10, de 20 e de 50 c\u00e9ntimos de euro alem\u00e1s.\nTraxectoria.\nEntre 1947 e 1952, Reinhart Heinstorff cursou estudos superiores art\u00edsticos na Academia de Belas Artes de M\u00fanic, na especialidade de Pintura, con Hermann Kaspar. De 1953 a 1956 continuou estudos de Dese\u00f1o Gr\u00e1fico na Escola Superior de Impresi\u00f3n Gr\u00e1fica con Eduard Ege. \nA partir de 1956 comezou a traballar como pintor e dese\u00f1ador independente. De 1986 a 1991 foi profesor de dese\u00f1o de moeda e medalla na Academia de Belas Artes de M\u00fanic.\nEn 1988, foi un dos fundadores do C\u00edrculo de Artistas da Medalla de M\u00fanic, xunto coa conservadora xefa da Colecci\u00f3n Estatal de Moedas de M\u00fanic, Ingrid Szeiklies-Weber.\nObra.\nEntre as s\u00faas creaci\u00f3ns hai medallas, pinturas, esculturas, murais, cartelar\u00eda, gr\u00e1fica comercial e dese\u00f1o de obxectos. Parte do seu patrimonio art\u00edstico cons\u00e9rvase no museo do castelo de Wittelsbach.\nHeinstorff creou tam\u00e9n unha gran cantidade de selos postais para a Rep\u00fablica Federal Alem\u00e1, durante a d\u00e9cada de 1960, xunto co seu mestre Eduard Ege. A el d\u00e9benselle tam\u00e9n os dese\u00f1os do selo utilizado polos Ferrocarr\u00eds Federais de Alema\u00f1a ata 1993.\nA partir de 1968 comezou co dese\u00f1o de moedas circulantes e conmemorativas do sistema do marco alem\u00e1n, con valores faciais de 2, de 5 e de 10 marcos. Heinstorff participou nun total de 56 concursos de dese\u00f1o, a partir dos cales executou 15 moedas. Entre elas, destaca a primeira moeda de dous marcos da serie de pol\u00edticos alem\u00e1ns, coa imaxe de Konrad Adenauer, que se cu\u00f1ou entre 1969 e 1987. \nCoa entrada de alema\u00f1a na Eurozona e a conseguinte asunci\u00f3n do euro como moeda oficial do pa\u00eds, en 1998 Heinstorff ga\u00f1ou tam\u00e9n o concurso para o dese\u00f1o do anverso nacional das moedas de 10, de 20 e de 50 c\u00e9ntimos de euro, cu\u00f1adas a partir de 2002, caracterizado por unha representaci\u00f3n da Porta de Brandeburgo. "}
{"id": "578972", "revid": "5863", "url": "https://gl.wikipedia.org/wiki?curid=578972", "title": "Hanna Vasylivna Arsenych-Baran", "text": ""}
{"id": "578974", "revid": "23204", "url": "https://gl.wikipedia.org/wiki?curid=578974", "title": "Relaci\u00f3ns But\u00e1n-Canad\u00e1", "text": "As relaci\u00f3ns de But\u00e1n e o Canad\u00e1 ref\u00edrense \u00e1s relaci\u00f3ns bilaterais entre But\u00e1n e o Canad\u00e1. O Reino de But\u00e1n mant\u00e9n relaci\u00f3ns oficiais co Canad\u00e1 dende o ano 2003. A\u00ednda que ning\u00fan pa\u00eds ten un embaixador residente, a Alta Comisi\u00f3n canadense en Nova Deli serve como representante consular do Canad\u00e1 para But\u00e1n. A misi\u00f3n de But\u00e1n est\u00e1 situada na Misi\u00f3n Butanesa ante as Naci\u00f3ns Unidas en Nova York. As relaci\u00f3ns entre as d\u00faas naci\u00f3ns foron descritas como estreitas e c\u00e1lidas.\nHistoria.\nA relaci\u00f3n comezou na d\u00e9cada de 1960, cando o xesu\u00edta canadense William Mackey constru\u00edu o primeiro instituto de But\u00e1n. Mackey e varios outros canadenses proceder\u00edan despois a fundar o sistema educativo de But\u00e1n.\nO Canad\u00e1 converteuse no vix\u00e9simo segundo pa\u00eds en estabelecer relaci\u00f3ns bilaterais con But\u00e1n no ano 2003. O 10 de agosto de 2009, Joseph Caron visitou o Tashichhodzong en nome do goberno canadense.\nEn 2018, o Canad\u00e1 e But\u00e1n celebraron 15 anos de relaci\u00f3ns diplom\u00e1ticas.\nCanadenses de orixe butanesa.\nSegundo o embaixador Nadir Patel, 4\u00a0000 butaneses viven no Canad\u00e1. Por\u00e9n, o goberno canadense cifra o seu n\u00famero en cando menos 6\u00a0000 refuxiados butaneses.\nA meirande comunidade de butaneses no Canad\u00e1 at\u00f3pase en Lethbridge, Alberta."}
{"id": "578977", "revid": "23204", "url": "https://gl.wikipedia.org/wiki?curid=578977", "title": "Relaci\u00f3ns But\u00e1n-Kosovo", "text": "But\u00e1n e Kosovo non te\u00f1en relaci\u00f3ns diplom\u00e1ticas formais xa que But\u00e1n non reco\u00f1ece a Kosovo como estado soberano.\nHistoria.\nNun encontro o 28 de maio de 2009 do Ministro de Asuntos Exteriores de Kosovo, Sk\u00ebnder Hyseni, o representante de But\u00e1n nas Naci\u00f3ns Unidas, Lhatu Wangchuk, dixo que transmitira a solicitude de reco\u00f1ecemento de Kosovo ao seu goberno o 3 de febreiro e que estaba \u00e1 espera da decisi\u00f3n do seu goberno.\nO 19 de setembro de 2012, Wangchuk dixo que o seu pa\u00eds estaba deliberando sobre o tema de Kosovo."}
{"id": "578979", "revid": "1131", "url": "https://gl.wikipedia.org/wiki?curid=578979", "title": "C-536", "text": ""}
{"id": "578982", "revid": "23204", "url": "https://gl.wikipedia.org/wiki?curid=578982", "title": "Relaci\u00f3ns But\u00e1n-Israel", "text": "But\u00e1n e Israel estabeleceron relaci\u00f3ns formais en decembro de 2020 coa sinatura dun acordo entre os embaixadores dos respectivos pa\u00edses na India. Israel \u00e9 o 54\u00ba pa\u00eds con cal But\u00e1n estabelece lazos. Segundo informes, os dous pa\u00edses tiveron unha relaci\u00f3n estreita dende 1982, e mantiveron negociaci\u00f3ns secretas durante varios anos antes do anuncio formal."}
{"id": "578985", "revid": "98629", "url": "https://gl.wikipedia.org/wiki?curid=578985", "title": "Anseran\u00e1tidos", "text": "Anseranas semipalmata \u00e9 unha especie de ave anseriforme, a \u00fanica inclu\u00edda hoxe na familia dos anseran\u00e1tidos e no seu \u00fanico x\u00e9nero, \"Anseranas\".\nTaxonom\u00eda.\nDescrici\u00f3n.\nFamilia.\nA familia foi descrita en 1880 polo avogado e zo\u00f3logo brit\u00e1nico especializado en ornitolox\u00eda Philip Sclater. \nX\u00e9nero.\nO x\u00e9nero decrib\u00edrao en 1828 o cirurxi\u00e1n, bot\u00e1nico, ornit\u00f3logo e naturalista franc\u00e9s Ren\u00e9 Primev\u00e8re Lesson. \nAdemais deste \u00fanico x\u00e9nero actualmente vivente, rexisatr\u00e1ronse tam\u00e9n dous x\u00e9neros f\u00f3siles:\nEspecie.\nA especie fora descrita en 1798 polo m\u00e9dico e naturalista especializado en ornitolox\u00eda ingl\u00e9s John Latham. \nEtimolox\u00edas.\nO nome cient\u00edfico \"Anseranatidae\" est\u00e1 formado, segundo a norma, pola adici\u00f3n ra\u00edz do xenitivo do seu x\u00e9nero tipo, \"Anseranas\" (\"Anaseranat\"-) o sufixo do lat\u00edn cient\u00edfico -\"idae\", propio dos nomes das familias de animais. \nEn canto \"Anseranas\" est\u00e1 formado pola uni\u00f3n dos x\u00e9neros \"Anser\" e \"Anas\", indicando que son aves de aparencia intermedia entre os gansos e os patos. \nO ep\u00edteto espec\u00edfico, \"semipalmatus\", indica que a membrana interdixital que une os tres dedos dianteiros dos p\u00e9s \u00e9 moi reducida, unha excepci\u00f3n entre os an\u00e1tidos.\nNota taxon\u00f3mica.\nEsta familia situouse na orde dos anseriformes, tendo en conta a estrutura caracter\u00edstica do bico, pero consid\u00e9rase distinta das outras familias deste taxon. As familias relacionadas e existentes, an\u00edmidos e an\u00e1tidos, conte\u00f1en todos os demais taxons.\nX\u00e9nero.\nAdemais de polo seu nome actualmente v\u00e1dido, o x\u00e9nero co\u00f1eceuse tam\u00e9n polos sin\u00f3nimos: \nEspecie.\nA especie tam\u00e9n foi co\u00f1ecida como: \nDistribuci\u00f3n.\n\"Anseranas semipalmata\" \u00e9 un endemismo do norte de Australia e do sur de Pap\u00faa Nova Guinea.. \u00c9 especialmente abundante no Parque Nacional de Kakadu, no Territorio Norte de Australia. Como a especie \u00e9 propensa a vagar, especialmente cando non se reproduce, \u00e1s veces rex\u00edstrase f\u00f3ra do seu lugar habitual.\nNoutros tempos.\nA especie tam\u00e9n estivo moi estendida no sur de Australia, pero desapareceu de al\u00ed en gran parte debido \u00e1 drenaxe das zonas h\u00famidas onde antes criaban estas aves. Debido \u00e1 s\u00faa importancia para os aborixes como fonte de alimento, e posteriormente como suxeitos de caza deportiva, e como atracci\u00f3n tur\u00edstica, a s\u00faa presenza est\u00e1bel no norte de Australia foi garantida garzas a que al\u00ed foi protexida.\nCaracter\u00edsticas.\nSon aves inconfund\u00edbeis coa s\u00faa plumaxe branca e negra e o co bico e as s\u00faas patas amareladas. Os p\u00e9s s\u00f3 est\u00e1n parcialmente palmados. Os machos son m\u00e1is grandes que as femias. A diferenza dos verdadeiros gansos, a s\u00faa muda \u00e9 gradual, polo que non se producen per\u00edodos sen voar.\nBiolox\u00eda.\nNutrici\u00f3n.\nAlim\u00e9ntase de materia vexetal, tanto na auga como en terra. \nReproduci\u00f3n.\nAni\u00f1an nas \u00e1rbores. \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, considerando que esta especie ten unha \u00e1rea de distribuci\u00f3n moi grande moi grande e que, polo tanto, non se aproxima aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n, que a tendencia da poboaci\u00f3n parece ser flutuante e o seu tama\u00f1o \u00e9 moi grande, polo que non se aproxima aos limiares de vulner\u00e1bel segundo o criterio de tama\u00f1o da poboaci\u00f3n, cualifica o seu status \"LC\" (pouco preocupante).\nV\u00e9xase tam\u00e9n.\n "}
{"id": "578987", "revid": "23204", "url": "https://gl.wikipedia.org/wiki?curid=578987", "title": "Relaci\u00f3ns But\u00e1n\u2013Israel", "text": ""}
{"id": "578989", "revid": "23204", "url": "https://gl.wikipedia.org/wiki?curid=578989", "title": "Relaci\u00f3ns But\u00e1n\u2013Kosovo", "text": ""}
{"id": "578991", "revid": "22795", "url": "https://gl.wikipedia.org/wiki?curid=578991", "title": "Anseranas", "text": ""}
{"id": "578992", "revid": "1888", "url": "https://gl.wikipedia.org/wiki?curid=578992", "title": "Xos\u00e9 Carou Rei", "text": ""}
{"id": "578993", "revid": "1888", "url": "https://gl.wikipedia.org/wiki?curid=578993", "title": "Jos\u00e9 Carou Rey", "text": ""}
{"id": "578994", "revid": "1131", "url": "https://gl.wikipedia.org/wiki?curid=578994", "title": "Alba Guzm\u00e1n", "text": "Alba Guzm\u00e1n Falc\u00f3n, nada en Ourense o 24 de maio de 2003, \u00e9 unha escritora galega.\nTraxectoria.\nFixo secundaria no IES Eduardo Blanco Amor de Ourense. En 2022 estaba estudando Enxe\u00f1ar\u00eda Mec\u00e1nica na Universidade de Vigo. Ga\u00f1adora do certame Xuventude Crea de novela curta por \"Xoani\u00f1a de Deus\", con 19 anos xa levaba ga\u00f1ados premios en 22 certames literarios, entre os que destacan o de microrrelatos da Real Academia Galega, os Premios Minerva ou o do Concello de Ames.\nConfesa nunha entrevista:\nSobre a obra \"Xoani\u00f1a de Deus\" sinala:\nVida persoal.\n\u00c9 filla de \u00d3scar Guzm\u00e1n."}
{"id": "578995", "revid": "59564", "url": "https://gl.wikipedia.org/wiki?curid=578995", "title": "Alba Guzm\u00e1n Falc\u00f3n", "text": ""}
{"id": "578996", "revid": "89787", "url": "https://gl.wikipedia.org/wiki?curid=578996", "title": "Fernando Morena", "text": "Fernando Morena Belora, nado en Punta Gorda, Montevideo, o 2 de febreiro de 1952, \u00e9 un exfutbolista uruguaio que xogaba como dianteiro. Considerado un dos mellores dianteiros uruguaios de t\u00f3dolos tempos, \u00e9 o m\u00e1ximo goleador hist\u00f3rico da Primeira Divisi\u00f3n do Uruguai con 230 goles en 244 partidos, e tam\u00e9n o m\u00e1ximo goleador da historia do Pe\u00f1arol, co que marcou un total de 350 goles oficiais, sendo esta a cifra m\u00e1is alta dun futbolista cun s\u00f3 club uruguaio. \nGa\u00f1ou con Pe\u00f1arol seis campionatos de liga e foi o m\u00e1ximo goleador da competici\u00f3n durante seis tempadas consecutivas entre 1973 e 1978 e unha s\u00e9tima en 1982. \u00c9 ademais o segundo m\u00e1ximo goleador da historia da Copa Libertadores, con 37 goles, cifra s\u00f3 superada polos 57 de Alberto Spencer. Foi o m\u00e1ximo goleador en tres edici\u00f3ns do torneo (1974, 1975 e 1982), proclam\u00e1ndose campi\u00f3n na \u00faltima delas, na que marcou o \u00fanico gol na final contra o Cobreloa. \nFoi 53 veces internacional coa selecci\u00f3n uruguaia, coa que disputou o Mundial de 1974 e ga\u00f1ou a Copa Am\u00e9rica de 1983.\nTraxectoria.\nComo xogador.\nNo Uruguai.\nFormouse como futbolista nas categor\u00edas inferiores do Racing Club de Montevideo, pasando en 1969 ao River Plate de Montevideo. O 5 de outubro de 1969, con 17 anos, debutou na Primeira Divisi\u00f3n, competici\u00f3n na que marcou 32 goles durante os seguintes tres anos.\nAs s\u00faas actuaci\u00f3ns chamaron a atenci\u00f3n do Pe\u00f1arol, que o fichou en 1973. Na s\u00faa primeira etapa co equipo negro e amarelo ga\u00f1ou catro campionatos da Primeira Divisi\u00f3n e foi o m\u00e1ximo goleador da liga seis anos consecutivos, entre 1973 e 1978.\nOs seus 36 goles na tempada 1978 contin\u00faan sendo a maior cifra conseguida por un xogador nunha mesma tempada da liga uruguaia. Durante ese ano marcou un total de 67 goles entre t\u00f3dalas competici\u00f3ns e o 16 de xullo estableceu outro r\u00e9cord nunca superado, marcando o maior n\u00famero de goles nun s\u00f3 partido do campionato uruguaio, ao facer el mesmo os sete goles da vitoria por 7-0 sobre o Hurac\u00e1n Buceo (que puideron ser oito se non fallase un penalti nos instantes finais). Ademais marcou con Pe\u00f1arol en d\u00faas ocasi\u00f3ns seis goles, e noutras d\u00faas cinco goles.\nFoi tam\u00e9n o m\u00e1ximo goleador da Copa Libertadores en 1974 e 1975. Durante eses anos ga\u00f1ou tam\u00e9n numerosos torneos amigables en Am\u00e9rica e Europa, como o Trofeo Teresa Herrera da Coru\u00f1a, do que ga\u00f1ou as edici\u00f3ns de 1974 e 1975 e no que marcou 5 goles, cifra s\u00f3 superada por Juanito.\nEn Espa\u00f1a.\nEn agosto de 1979 trasladouse a Espa\u00f1a, ao ser traspasado por 42 mill\u00f3ns de pesetas ao Rayo Vallecano, equipo adestrado polo seu compatriota H\u00e9ctor N\u00fa\u00f1ez e onde coincidiu cos tam\u00e9n uruguaios Custodio e Roberto \u00c1lvarez. Titular indiscutible, sa\u00edu no once inicial en t\u00f3dolos partidos de liga, liderando o ataque con 21 goles (inclu\u00edndo senllos tripletes ante M\u00e1laga e Burgos), aos que sumou outros sete na Copa do Rei. A pesar das s\u00faas boas cifras, que o colocaron como o cuarto m\u00e1ximo anotador da tempada, a s\u00f3 3 goles do Trofeo Pichichi que levou Quini, o equipo madrile\u00f1o completou unha mala campa\u00f1a e acabou descendendo a Segunda.\nNo ver\u00e1n de 1980 foi traspasado ao Valencia por uns 60 mill\u00f3ns de pesetas. Titular en case t\u00f3dolos encontros da tempada, foi, con 24 tantos, o m\u00e1ximo goleador do equipo, que contaba entre as s\u00faas filas tam\u00e9n co destacado dianteiro arxentino Mario Kempes, e marcou ante o Nottingham Forest o gol que lle deu ao club valenciano a primeira Supercopa de Europa da s\u00faa historia.\nRegreso a Pe\u00f1arol.\nVolveu a Pe\u00f1arol en 1981 e axudou ao equipo a ga\u00f1ar outros dous t\u00edtulos da liga uruguaia en 1981 e 1982, sendo na segunda delas o m\u00e1ximo goleador do torneo, por s\u00e9tima vez na s\u00faa carreira. Ademais, superou os 211 goles de Atilio Garc\u00eda, ata ent\u00f3n m\u00e1ximo goleador da historia do campionato.\nEn novembro de 1982 disputou a s\u00faa primeira e \u00fanica final da Copa Libertadores, diante do Cobreloa chileno. O partido de ida no Estadio Centenario de Montevideo rematou sen goles e no encontro de volta no Estadio Nacional de Santiago de Chile Morena foi o autor do \u00fanico gol, d\u00e1ndolle as\u00ed o cuarto t\u00edtulo continental ao seu club. Foi ademais o m\u00e1ximo goleador do torneo, por terceira vez na s\u00faa carreira.\nD\u00faas semanas despois xogou no Estadio Nacional de Toquio a Copa Intercontinental diante do Aston Villa, proclam\u00e1ndose campi\u00f3n ao vencer por 2-0.\n\u00daltimos anos.\nEn 1984, despois de recuperarse da grave lesi\u00f3n sufrida coa selecci\u00f3n na Copa Am\u00e9rica e dun breve paso polo Flamengo, chegou \u00e1 Arxentina, onde fichou polo Boca Juniors. Co equipo de Buenos Aires disputou s\u00f3 7 partidos, nos que marcou un gol. A continuaci\u00f3n regresou ao Pe\u00f1arol, no que se retirou o 28 de decembro de 1984. Uns d\u00edas antes marcara diante de Defensor o seu 230\u00ba gol no campionato uruguaio, marca que ning\u00fan outro futbolista foi quen de igualar.\nCon todo, acabou por volver calzar as botas en 1986, para disputar co club da s\u00faa vida a Copa Libertadores, na que xogou seis partidos e marcou un \u00faltimo gol diante do Boca Juniors. Foi o seu 350\u00ba gol oficial co Pe\u00f1arol, r\u00e9cord que ning\u00fan outro xogador puido igualar en ning\u00fan club uruguaio.\nSelecci\u00f3n uruguaia.\nFoi 53 veces internacional coa selecci\u00f3n uruguaia, coa que marcou un total de 22 goles. Debutou o 27 de outubro de 1971, marcando un gol na vitoria por 3-0 sobre Chile. Foi convocado por Roberto Porta para o Mundial de 1974, no que disputou como titular os tres partidos do equipo, que acabou eliminado na primeira fase. \nDisputou a Copa Am\u00e9rica de 1975 e marcou un gol nas semifinais contra Colombia, pero o equipo de Juan Alberto Schiaffino non conseguiu o pase \u00e1 final. En 1983 participou na s\u00faa segunda Copa Am\u00e9rica, marcando un gol no partido inaugural da s\u00faa selecci\u00f3n diante de Chile. No segundo encontro, contra Venezuela, marcou o segundo gol uruguaio, minutos antes de sufrir unha fractura de tibia e peron\u00e9 tras unha dura entrada de Ren\u00e9 Torres, que supuxo o fin da s\u00faa carreira como internacional. O seu equipo, con todo, acabou proclam\u00e1ndose campi\u00f3n desa Copa Am\u00e9rica.\nComo adestrador.\nTrala s\u00faa retirada adestrou varios equipos no Uruguai, en Espa\u00f1a e en Chile. Comezou no Pe\u00f1arol en 1988, pasando logo polos bancos do River Plate uruguaio, Real Murcia, Hurac\u00e1n Buceo, Rampla Juniors e Colo Colo. Deixou os labores de t\u00e9cnico tras unha segunda etapa con Pe\u00f1arol en 2005. En 2009, foi designado Director de Relaci\u00f3ns Institucionais de Pe\u00f1arol."}
{"id": "578997", "revid": "1888", "url": "https://gl.wikipedia.org/wiki?curid=578997", "title": "Xos\u00e9 Carou", "text": ""}
{"id": "579001", "revid": "23204", "url": "https://gl.wikipedia.org/wiki?curid=579001", "title": "Relaci\u00f3ns internacionais de But\u00e1n", "text": "But\u00e1n ten relaci\u00f3ns diplom\u00e1ticas con 54 dos 193 estados membro das Naci\u00f3ns Unidas e da Uni\u00f3n Europea. O n\u00famero limitado de relaci\u00f3ns deste tipo de But\u00e1n, inclu\u00edda a ausencia de relaci\u00f3ns formais con calquera dos membros permanentes do Consello de Seguridade das Naci\u00f3ns Unidas, forma parte dunha pol\u00edtica isolacionista deliberada de limitar a influencia estranxeira no estado. Esta postura foi salvagardada polas estreitas relaci\u00f3ns coa India, da que But\u00e1n foi considerado anteriormente un estado protexido.\nEn 1971, impulsado pola India, But\u00e1n comezou a desenvolver as s\u00faas relaci\u00f3ns exteriores un\u00edndose \u00e1s Naci\u00f3ns Unidas. En 1981, But\u00e1n uniuse ao Fondo Monetario Internacional e ao Banco Mundial, seguido da Organizaci\u00f3n Mundial da Sa\u00fade e da UNESCO en 1982.Tam\u00e9n \u00e9 membro activo da Asociaci\u00f3n do Sur de Asia para a Cooperaci\u00f3n Rexional (SAARC). But\u00e1n \u00e9 actualmente membro de 45 organizaci\u00f3ns internacionais.\nBaixo o artigo 20 da Constituci\u00f3n de But\u00e1n promulgada en 2008, as relaci\u00f3ns exteriores de But\u00e1n est\u00e1n baixo a competencia do Druk Gyalpo con consello do Executivo, \u00e9 dicir, o Primeiro Ministro e outros ministros do Lhengye Zhungtshog inclu\u00edndo o Ministro de Asuntos Exteriores.\nRelaci\u00f3ns diplom\u00e1ticas.\nBut\u00e1n ten embaixadas en Bangladesh, B\u00e9lxica, a India, Kuwait, Australia e Tailandia. Pola contra, s\u00f3 Bangladesh, a India e Kuwait te\u00f1en embaixadas en Thimphu. Ademais, Dinamarca ten unha oficina de representaci\u00f3n en Thimphu. Israel \u00e9 o m\u00e1is recente pa\u00eds en estabelecer relaci\u00f3ns diplom\u00e1ticas con But\u00e1n.\nAs relaci\u00f3ns exteriores de But\u00e1n cos pa\u00edses europeos tam\u00e9n melloraron nos \u00faltimos anos, xa que agora te\u00f1en unha embaixada na cidade cunha sede principal das Naci\u00f3ns Unidas, Viena. Austria \u00e9 un pa\u00eds sen litoral no coraz\u00f3n de Europa occidental, o que demostra o moito que melloraron as relaci\u00f3ns de But\u00e1n mesmo con estes pa\u00edses."}
{"id": "579003", "revid": "89787", "url": "https://gl.wikipedia.org/wiki?curid=579003", "title": "Arte xerativa", "text": "A arte xerativa ref\u00edrese \u00e1 arte que en todo ou en parte foi creada co uso dun sistema aut\u00f3nomo. Un sistema aut\u00f3nomo neste contexto \u00e9 xeralmente aquel que non \u00e9 humano e pode determinar de forma independente as caracter\u00edsticas dunha obra de arte que, doutro xeito, requirir\u00edan decisi\u00f3ns tomadas directamente polo artista. Nalg\u00fans casos, o creador humano pode afirmar que o sistema xenerativo representa a s\u00faa propia idea art\u00edstica, e noutros que o sistema asume o papel do creador.\n\"Arte xerativa\" ref\u00edrese a mi\u00fado \u00e1 arte algor\u00edtmica (obras de arte xeradas por ordenador determinadas algor\u00edtmicamente) e medios sint\u00e9ticos (termo xeral para calquera medio xerado algor\u00edtmicamente), pero os artistas tam\u00e9n poden facelo utilizando sistemas de qu\u00edmica, biolox\u00eda, mec\u00e1nica e rob\u00f3tica, materiais intelixentes, etc. aleatorizaci\u00f3n manual, matem\u00e1ticas, mapeo de datos, simetr\u00eda, mosaico teselado, etc.\nHistoria.\nO uso da palabra \"xerativo\" na discusi\u00f3n da arte desenvolveuse co paso do tempo. O uso do \"ADN artificial\" (par de bases) define un enfoque xerador da arte centrado na construci\u00f3n dun sistema capaz de xerar acontecementos imprevisibles, todos eles cun car\u00e1cter com\u00fan reco\u00f1ecible. O uso de sistemas aut\u00f3nomos, esixido por algunhas definici\u00f3ns contempor\u00e1neas, centra un enfoque xerativo onde os controis est\u00e1n fortemente reducidos. Este enfoque tam\u00e9n recibe o nome de \"emerxente\". Margaret Boden e Ernest Edmonds sinalaron o uso do termo \"arte xenerativa\" no amplo contexto dos gr\u00e1ficos por ordenador automatizados na d\u00e9cada de 1960, comezando coas obras de arte expostas por Georg Nees e Frieder Nake en 1965: A. Michael Noll fixo o seu traballo inicial de arte por ordenador combinando aleatoriedade con orde, en 1962, e exhibiuna xunto con obras de Bell Julesz en 1965.\nA primeira exposici\u00f3n deste tipo mostrou o traballo de Nees en febreiro de 1965, que alg\u00fans afirman que se titulou \"Generative Computergrafik\". A\u00ednda que Nees non o recorda, este era o t\u00edtulo da s\u00faa tese doutoral publicada uns anos despois. O t\u00edtulo correcto da primeira exposici\u00f3n e cat\u00e1logo foi \"computer-grafik\". \"Arte xenerativa\" e termos relacionados eran de uso com\u00fan por outros artistas inform\u00e1ticos iniciais nesta \u00e9poca, inclu\u00edndo Manfred Mohr e Ken Knowlton. Vera Moln\u00e1r (nada en 1924) \u00e9 unha artista de medios francesa de orixe h\u00fangara. Molnar \u00e9 amplamente considerada como unha pioneira da arte xerativa, e tam\u00e9n \u00e9 unha das primeiras mulleres en utilizar ordenadores na s\u00faa pr\u00e1ctica art\u00edstica. O termo \"Arte xerativa\" co significado de sistemas de obras de arte din\u00e1micos capaces de xerar m\u00faltiples eventos de obras de arte utilizouse claramente por primeira vez para a conferencia \"Arte xerativa\" en Mil\u00e1n en 1998.\nO termo tam\u00e9n se utilizou para describir a arte abstracta xeom\u00e9trica onde elementos simples se repiten, transforman ou var\u00edan para xerar formas m\u00e1is complexas. As\u00ed definida, a arte xerativa foi practicada polos artistas arxentinos Eduardo McEntyre e Miguel \u00c1ngel Vidal a finais dos anos sesenta. En 1972 o roman\u00e9s Paul Neagu creou o Generative Art Group en Gran Breta\u00f1a. Foi poboado exclusivamente por Neagu usando alias como \"Hunsy Belmood\" e \"Edward Larsocchi\". En 1972, Neagu deu unha conferencia titulada \"Formas xerativas de arte\" no Queen's University, Festival de Belfast. \nEn 1970 a Escola do Instituto de Arte de Chicago creou un departamento chamado \"Generative Systems\". Tal e como describiu Sonia Landy Sheridan, o foco centr\u00e1base nas pr\u00e1cticas art\u00edsticas utilizando as ent\u00f3n novas tecnolox\u00edas para a captura, transferencia entre m\u00e1quinas, impresi\u00f3n e transmisi\u00f3n de imaxes, as\u00ed como a exploraci\u00f3n do aspecto do tempo na transformaci\u00f3n da informaci\u00f3n da imaxe. Tam\u00e9n destaca John Dunn, primeiro estudante e despois colaborador de Sheridan.\nEn 1988 Clauser identificou o aspecto da autonom\u00eda sist\u00e9mica como un elemento cr\u00edtico na arte xerativa:\nEn 1989 Celestino Soddu definiu o enfoque do Dese\u00f1o Xerativo da Arquitectura e do Dese\u00f1o Urbano no seu libro \"Citta' Aleatorie\".\nEn 1989 Franke referiuse \u00e1s \"matem\u00e1ticas xerativas\" como \"o estudo das operaci\u00f3ns matem\u00e1ticas adecuadas para xerar imaxes art\u00edsticas\". \nDesde mediados da d\u00e9cada de 1990, Brian Eno popularizou os termos m\u00fasica xerativa e sistemas xerativos, facendo unha conexi\u00f3n coa m\u00fasica experimental anterior de Terry Riley, Steve Reich e Philip Glass.\nA partir de finais do s\u00e9culo XX comezaron a reunirse comunidades de artistas xeradores, dese\u00f1adores, m\u00fasicos e te\u00f3ricos, formando perspectivas interdisciplinarias. A primeira reuni\u00f3n sobre a Arte xerativa foi en 1998, na conferencia inaugural Internacional de Arte Xerativa na Universidade Politecnico di Milano, Italia. En Australia, seguiu en 1999 a conferencia Iterate sobre sistemas xerativos nas artes electr\u00f3nicas. A discusi\u00f3n en li\u00f1a centrouse arredor da lista de correo \"eu-gene\", que comezou a finais de 1999, e acolleu gran parte do debate que definiu o campo. A estas actividades uniuse m\u00e1is recentemente a conferencia Generator.x en Berl\u00edn a partir de 2005. En 2012, a nova revista GASATHJ, Generative Art Science and Technology Hard Journal foi fundada por Celestino Soddu e Enrica Colabella xuntando varios artistas xerativos e cient\u00edficos no Consello Editorial.\nAlg\u00fans argumentaron que, como resultado deste compromiso a trav\u00e9s dos l\u00edmites disciplinarios, a comunidade converxeu nun significado compartido do termo. Como dic\u00edan Boden e Edmonds en 2011:\nNa convocatoria das conferencias de Arte Xerativa de Mil\u00e1n (anual a partir de 1998), a definici\u00f3n de Arte Xerativa de Celestino Soddu:\nA discusi\u00f3n sobre a lista de correo eu-gene foi enmarcada pola seguinte definici\u00f3n de Adrian Ward de 1999:\nUnha definici\u00f3n similar \u00e9 proporcionada por Philip Galanter: \nTipos.\nM\u00fasica.\nO \"Musikalisches W\u00fcrfelspiel\" (\"Xogo de dados musicais\") de Johann Kirnberger de 1757 consid\u00e9rase un dos primeiros exemplos dun sistema xenerativo baseado na aleatoriedade. Os dados us\u00e1ronse para seleccionar secuencias musicais dun grupo numerado de frases compostas previamente. Este sistema proporcionaba un equilibrio de orde e desorde. A estrutura base\u00e1base nun elemento de orde por unha banda, e de desorde por outra.\nAs fugas de JS Bach poder\u00edan considerarse xerativas, xa que hai un estrito proceso subxacente que segue o compositor. Do mesmo xeito, o serialismo segue uns procedementos estritos que, nalg\u00fans casos, poden configurarse para xerar composici\u00f3ns enteiras cunha intervenci\u00f3n humana limitada. \nCompositores como John Cage, Farmers Manual, e Brian Eno utilizaron sistemas xerativos nos seus traballos.\nArte visual.\nO artista Ellsworth Kelly creou pinturas utilizando operaci\u00f3ns casuales para asignar cores nunha cuadr\u00edcula. Tam\u00e9n creou obras en papel que logo recortou en tiras ou cadrados e remontou mediante operaci\u00f3ns casuais para determinar a s\u00faa colocaci\u00f3n.\nArtistas como Hans Haacke exploraron procesos dos sistemas f\u00edsicos e sociais no contexto art\u00edstico. Fran\u00e7ois Morellet utilizou tanto sistemas altamente ordenados como moi desordenados nas s\u00faas obras de arte. Algunhas das s\u00faas pinturas presentan sistemas regulares de li\u00f1as radiais ou paralelas para crear patr\u00f3ns moir\u00e9. Noutros traballos utilizou operaci\u00f3ns casuales para determinar a coloraci\u00f3n das cuadr\u00edculas. Sol LeWitt creou arte xenerativa en forma de sistemas expresados en linguaxe natural e sistemas de permutaci\u00f3n xeom\u00e9trica. O sistema AARON de Harold Cohen \u00e9 un proxecto de longa data que combina software de intelixencia artificial con dispositivos de pintura rob\u00f3ticos para crear artefactos f\u00edsicos. Steina e Woody Vasulka son pioneiros da videoarte que utilizaron retroalimentaci\u00f3n de v\u00eddeo anal\u00f3xico (\"video-feedback\") para crear arte xerativa. A retroalimentaci\u00f3n de v\u00eddeo agora c\u00edtase como un exemplo de caos determinista, e as primeiras exploraci\u00f3ns dos Vasulka anticiparon a ciencia contempor\u00e1nea por moitos anos. Os sistemas de software que explotan a computaci\u00f3n evolutiva para crear formas visuales incl\u00faen os creados por Scott Draves e Karl Sims . O artista dixital Joseph Nechvatal explotou modelos de contaxio viral. \"Autopoiesis\" de Ken Rinaldo incl\u00fae quince esculturas musicais e rob\u00f3ticas que interact\u00faan co p\u00fablico e modifican os seus comportamentos en funci\u00f3n tanto da presenza dos participantes como dos outros. Jean-Pierre Hebert e Roman Verostko son membros fundadores de Algorists, un grupo de artistas que crean os seus propios algoritmos para crear arte. A. Michael Noll, de Bell Telephone Laboratories, Incorporated, programou arte inform\u00e1tica usando ecuaci\u00f3ns matem\u00e1ticas e aleatoriedade programada, a partir de 1962. O artista franc\u00e9s Jean-Max Albert, xunto a esculturas ambientais como \"Japeto\", e \"O=C=O\", desenvolveu un proxecto dedicado \u00e1 propia vexetaci\u00f3n, en canto \u00e1 actividade biol\u00f3xica. O proxecto \"Calmoduline Monument\" bas\u00e9ase na propiedade dunha prote\u00edna, a calmodulina, de unirse selectivamente ao calcio. As restrici\u00f3ns f\u00edsicas exteriores (vento, choiva, etc.) modifican o potencial el\u00e9ctrico das membranas celulares dunha planta e, en consecuencia, o fluxo de calcio. Non obstante, o calcio controla a expresi\u00f3n do xene da calmodulina. A planta pode as\u00ed, cando hai un est\u00edmulo, modificar o seu \u00abt\u00edpico\u00bb patr\u00f3n de crecemento. Polo tanto, o principio b\u00e1sico desta escultura monumental \u00e9 que na medida en que puidesen ser captados e transportados, estes sinais poder\u00edan ampliarse, traducirse en cores e formas e mostrar o aspecto das \u00abdecisi\u00f3ns da planta\u00bb suxerindo un nivel de actividade biol\u00f3xica fundamental.\nMaurizio Bolognini traballa con m\u00e1quinas xerativas para abordar problemas conceptuais e sociais. Mark Napier \u00e9 pioneiro na cartograf\u00eda de datos, creando traballos baseados nos fluxos de ceros e uns no tr\u00e1fico ethernet, como parte do proxecto \"Carnivore\". Martin Wattenberg impulsou este tema m\u00e1is al\u00e1, transformando \"conxuntos de datos\" tan diversos como partituras musicais (en \"Shape of Song\", 2001) e edici\u00f3ns da Wikipedia ( History Flow, 2003, con Fernanda Viegas ) en composici\u00f3ns visuais dram\u00e1ticas. O artista canadense San Base desenvolveu un algoritmo de \"Pintura din\u00e1mica\" en 2002. Usando algoritmos inform\u00e1ticos como \"pinceladas\", Base crea imaxes sofisticadas que evolucionan co paso do tempo para producir unha obra de arte flu\u00edda e que nunca se repite.\nDesde 1996 existen xeradores de ambigramas que xeran automaticamente ambigramas. \nO compositor italiano Pietro Grossi, pioneiro da m\u00fasica por ordenador dende 1986, estendeu os seus experimentos \u00e1s imaxes, (mesmo procedemento empregado na s\u00faa obra musical) precisamente \u00e1 infograf\u00eda, escribindo programas con autodecisi\u00f3ns espec\u00edficas e desenvolvendo o concepto de \"HomeArt\", presentado para por primeira vez na exposici\u00f3n \"New Atlantis: the continent of electronic music\" organizada pola Bienal de Venecia en 1986.\nArte do software.\nPara alg\u00fans artistas, as interfaces gr\u00e1ficas de usuario e o c\u00f3digo inform\u00e1tico convert\u00e9ronse nunha forma de arte independente en si mesmos. Adrian Ward creou Auto-Illustrator como comentario sobre software e m\u00e9todos xerativos aplicados \u00e1 arte e ao dese\u00f1o.\u00a0\nArquitectura.\nEn 1987 Celestino Soddu creou o ADN artificial das cidades medievais italianas capaces de xerar infinitos modelos 3D de cidades identificables como pertencentes \u00e1 idea.\nEn 2010, Michael Hansmeyer xerou columnas arquitect\u00f3nicas nun proxecto chamado \"Subdivided Columns - A New Order (2010)\". A peza explorou como o simple proceso de subdivisi\u00f3n repetida pode crear patr\u00f3ns arquitect\u00f3nicos elaborados. En lugar de dese\u00f1ar calquera columna directamente, Hansmeyer dese\u00f1ou un proceso que produc\u00eda columnas automaticamente. O proceso poder\u00eda executarse unha e outra vez con diferentes par\u00e1metros para crear permutaci\u00f3ns infinitas. As infinitas permutaci\u00f3ns poder\u00edan considerarse un selo distintivo do dese\u00f1o xerativo.\nLiteratura.\nEscritores como Tristan Tzara, Brion Gysin e William Burroughs utilizaron a t\u00e9cnica do recorte para introducir a aleatorizaci\u00f3n na literatura como sistema xenerativo. Jackson Mac Low produciu poes\u00eda asistida por ordenador e utilizou algoritmos para xerar textos; Philip M. Parker escribiu software para xerar automaticamente libros enteiros. Jason Nelson utilizou m\u00e9todos xerativos con software de voz a texto para crear unha serie de poemas dixitais a partir de pel\u00edculas, televisi\u00f3n e outras fontes de son.\nCodificaci\u00f3n en directo.\nOs sistemas xerativos p\u00f3dense modificar mentres funcionan, por exemplo mediante o uso de contornos de programaci\u00f3n interactivos como SuperCollider, Fluxus e TidalCycles, inclu\u00edndo contornos de parcheo como Max/MSP, Pure Data e vvvv. Este \u00e9 un enfoque est\u00e1ndar para a programaci\u00f3n dos artistas, pero tam\u00e9n se pode usar para crear m\u00fasica en directo e/ou v\u00eddeos manipulando sistemas xerativos no escenario, unha pr\u00e1ctica de performance que se co\u00f1eceu como codificaci\u00f3n en directo . Como ocorre con moitos exemplos de arte do software, porque a codificaci\u00f3n en directo enfatiza a autor\u00eda humana m\u00e1is que a autonom\u00eda, p\u00f3dese considerar en oposici\u00f3n \u00e1 arte xerativa.\nTeor\u00edas.\nPhilip Galanter.\nNa teor\u00eda da arte xerativa m\u00e1is citada, en 2003 Philip Galanter describe os sistemas de arte xerativa no contexto da teor\u00eda da complexidade. En particular, c\u00edtase a noci\u00f3n da complexidade efectiva de Murray Gell-Mann e Seth Lloyd. Neste punto de vista, tanto a arte xerativa altamente ordenada como a altamente desordenada p\u00f3dense ver como simples. A arte xerativa moi ordenada minimiza a entrop\u00eda e permite a m\u00e1xima compresi\u00f3n de datos, e a arte xerativa moi desordenada maximiza a entrop\u00eda e non permite unha compresi\u00f3n significativa de datos. A arte xerativa de m\u00e1xima complexidade mestura orde e desorde dun xeito similar \u00e1 vida biol\u00f3xica e, de feito, os m\u00e9todos inspirados bioloxicamente util\u00edzanse con m\u00e1is frecuencia para crear arte xenerativa complexa. Esta visi\u00f3n est\u00e1 en desacordo coas anteriores teor\u00edas da informaci\u00f3n influenciadas por Max Bense e Abraham Moles onde a complexidade da arte aumenta co desorde.\nGalanter sinala ademais que, dado o uso da simetr\u00eda visual, patr\u00f3ns e repetici\u00f3ns polas culturas m\u00e1is antigas co\u00f1ecidas, a arte xerativa \u00e9 tan antiga como a propia arte. Tam\u00e9n aborda a equivalencia equivocada por alg\u00fans de que a arte baseada en regras \u00e9 sin\u00f3nimo de arte xerativa. Por exemplo, algunhas artes bas\u00e9anse en regras de restrici\u00f3n que non permiten o uso de determinadas cores ou formas. Esta arte non \u00e9 xerativa porque as regras de restrici\u00f3n non son construtivas, \u00e9 dicir, por si mesmas non afirman o que se debe facer, s\u00f3 o que non se pode facer.\nMargaret Boden e Ernest Edmonds.\nNo seu artigo de 2009, Margaret Boden e Ernest Edmonds coinciden en que a arte xenerativa non ten que restrinxirse a aquela que se fai mediante ordenadores e que algunha arte baseada en regras non \u00e9 xerativa. Desenvolven un vocabulario t\u00e9cnico que incl\u00fae Ele-art (arte electr\u00f3nica), C-art (arte por ordenador), D-art (arte dixital), CA-art (arte asistida por ordenador), G-art (arte xerativa), CG- arte (arte xerativa baseada na computaci\u00f3n), Evo-art (arte baseada na evoluci\u00f3n), R-art (arte rob\u00f3tica), I-art (arte interactiva ), CI-art (arte interactiva baseada en ordenador) e VR-art (arte de realidade virtual).\nCuesti\u00f3ns.\nO discurso arredor da arte xerativa pode caracterizarse polas cuesti\u00f3ns te\u00f3ricas que motivan o seu desenvolvemento. McCormack et al. propo\u00f1a as seguintes preguntas, mostradas con resumos par\u00e1fraseados, como as m\u00e1is importantes: \nOutra cuesti\u00f3n \u00e9 a posmodernidade: os sistemas de arte xerativa son a expresi\u00f3n definitiva da condici\u00f3n posmoderna ou apuntan a unha nova s\u00edntese baseada nunha visi\u00f3n do mundo inspirada na complexidade? "}
{"id": "579004", "revid": "88215", "url": "https://gl.wikipedia.org/wiki?curid=579004", "title": "Fernando Morena Belora", "text": ""}
{"id": "579007", "revid": "22795", "url": "https://gl.wikipedia.org/wiki?curid=579007", "title": "Anseranatidae", "text": ""}
{"id": "579008", "revid": "22795", "url": "https://gl.wikipedia.org/wiki?curid=579008", "title": "Anhimidae", "text": ""}
{"id": "579009", "revid": "88215", "url": "https://gl.wikipedia.org/wiki?curid=579009", "title": "Henning Jensen", "text": "Henning Jensen, nado en N\u00f8rresundby o 17 de agosto de 1949 e finado en Aalborg o 4 de decembro de 2017, foi un futbolista dinamarqu\u00e9s, que xogaba como dianteiro. Militou entre outros clubs no Borussia M\u00f6nchengladbach, no Real Madrid e no Ajax, ga\u00f1ando os respectivos campionatos nacionais de liga cos tres equipos. Foi 21 veces internacional coa selecci\u00f3n de Dinamarca, coa que marcou 9 goles.\nTraxectoria.\nNacido en N\u00f8rresundby, comezou a xogar ao f\u00fatbol no N\u00f8rresundby BK na cuarta divisi\u00f3n do f\u00fatbol dinamarqu\u00e9s. Xogando na banda dereita do ataque, debutou coa selecci\u00f3n de Dinamarca en maio de 1972 e marcou o seu primeiro gol nun partido de clasificaci\u00f3n para os Xogos Ol\u00edmpicos de 1972 contra Roman\u00eda. Ese mesmo ano, e sen ter xogado nunca na primeira divisi\u00f3n danesa, foi fichado polo Borussia M\u00f6nchengladbach alem\u00e1n.\nMilitou catro anos no M\u00f6nchengladbach, compartindo dianteira co seu compatriota Allan Simonsen. Ga\u00f1ou dous campionatos da Bundesliga, unha DFB-Pokal e a Copa da UEFA na tempada 1974/75. Disputou un total de 177 partidos oficiais co club alem\u00e1n, marcando 58 goles.\nEn 1976 fichou polo Real Madrid, convert\u00e9ndose no primeiro futbolista dinamarqu\u00e9s da historia do club, e xogou nel durante os seguintes tres anos, ga\u00f1ando os campionatos de liga nas tempadas 1977/78 e 1978/79. Disputou 102 partidos oficiais coa camiseta do club branco, nos que marcou 19 goles, 4 deles contra o FC Barcelona. \nEn 1979 mudouse aos Pa\u00edses Baixos para xogar no Ajax. Al\u00ed coincidiu con outros futbolistas daneses como Frank Arnesen, S\u00f8ren Lerby e Jesper Olsen. Na tempada 1979/80 ga\u00f1ou a Eredivisie e alcanzou as semifinais da Copa de Europa, onde o equipo neerland\u00e9s foi eliminado polo Nottingham Forest.\nRegresou a Dinamarca en xullo de 1981, para xogar no AGF Aarhus, antes de volver ao N\u00f8rresundby e xogar os seus \u00faltimos partidos co N\u00f8rresundby BK.\nEn 2006, foi nomeado pola Uni\u00f3n Danesa de F\u00fatbol entre os candidatos ao premio ao mellor futbolista dinamarqu\u00e9s de t\u00f3dolos tempos, xunto a Preben Elkj\u00e6r, Brian Laudrup, Michael Laudrup, Morten Olsen, Peter Schmeichel, Allan Simonsen e Jon Dahl Tomasson.\nFaleceu o 4 de decembro de 2017 a causa dun cancro."}
{"id": "579010", "revid": "23204", "url": "https://gl.wikipedia.org/wiki?curid=579010", "title": "Relaci\u00f3ns But\u00e1n-China", "text": "O Reino de But\u00e1n e a Rep\u00fablica Popular da China non mante\u00f1en relaci\u00f3ns diplom\u00e1ticas oficiais, e as relaci\u00f3ns son historicamente tensas. A Rep\u00fablica Popular da China comparte unha fronteira contigua de 470 quil\u00f3metros con But\u00e1n e as disputas territorias con But\u00e1n foron unha fonte de conflito potencial. Dende a d\u00e9cada de 1980, os dous gobernos mantiveron conversas peri\u00f3dicas sobre cuesti\u00f3ns fronteirizas e de seguridade destinadas a reducir as tensi\u00f3ns.\nContexto.\nBut\u00e1n ten fortes conexi\u00f3ns culturais, hist\u00f3ricas, relixiosas e econ\u00f3micas co T\u00edbet. As relaci\u00f3ns co T\u00edbet foron tensas cando a China anexionou o T\u00edbet na d\u00e9cada de 1950. A diferenza do T\u00edbet, But\u00e1n non ti\u00f1a antecedentes de estar baixo a soberan\u00eda da China nin de estar baixo a soberan\u00eda brit\u00e1nica durante o Raj Brit\u00e1nico.\nA fronteira de But\u00e1n co T\u00edbet nunca foi reco\u00f1ecida oficialmente, e moito menos demarcada. A Rep\u00fablica da China mant\u00e9n oficialmente unha reivindicaci\u00f3n territorial sobre partes de But\u00e1n ata hoxe. A reivindicaci\u00f3n territorial foi mantida pola Rep\u00fablica Popular Chinesa despois de que o Partido Comunista da China tomase o control da China continental na guerra civil chinesa. Co aumento de soldados no lado chin\u00e9s da fronteira sino-butanesa tras o acordo de 17 puntos entre o goberno tibetano e o goberno central da Rep\u00fcblica Popular da China, But\u00e1n retirou o seu representante de Lhasa.\nO alzamento tibetano de 1959 e a chegada do 14\u00ba Dalai Lama \u00e1 veci\u00f1a Indiafixo que a seguridade da fronteira de But\u00e1n coa China fose unha necesidade para But\u00e1n. Est\u00edmase que uns 6.000 tibetanos fuxiron a But\u00e1n e foronlles concedido o asilo, a\u00ednda que But\u00e1n posteriormente pechou a s\u00faa fronteira coa China temendo m\u00e1is refuxiados."}
{"id": "579014", "revid": "88215", "url": "https://gl.wikipedia.org/wiki?curid=579014", "title": "Copa do Xeneral\u00edsimo de f\u00fatbol 1957", "text": "A Copa do Xeneral\u00edsimo de f\u00fatbol 1957 foi a 55\u00aa edici\u00f3n do torneo. A competici\u00f3n comezou o 28 de abril de 1957 e conclu\u00edu o 16 de xu\u00f1o do mesmo ano coa final no estadio de Montju\u00efc en Barcelona. O campi\u00f3n foi o FC Barcelona, que derrotou na final ao Espanyol por 1-0 cun gol de Francisco Sampedro. Eulogio Mart\u00ednez foi o gran protagonista do torneo, ao marcar unha cifra r\u00e9cord de 16 goles, sete deles nun mesmo partido diante do Atl\u00e9tico de Madrid.\nFormato.\nA edici\u00f3n de 1957 disputouse por primeira vez s\u00f3 por equipos da Primeira Divisi\u00f3n, formato que se repetiu nas edici\u00f3ns de 1958 e 1968/69."}
{"id": "579015", "revid": "98629", "url": "https://gl.wikipedia.org/wiki?curid=579015", "title": "An\u00edmidos", "text": "A dos an\u00edmidos (\"Anhimidae\") \u00e9 unha familia de aves da orde das anseriformes.\nTaxonom\u00eda.\nDescrici\u00f3n.\nA familia fou descrita en 1885 polo zo\u00f3logo noruegu\u00e9s, nacionalizado estadounidense, Leonhard Hess Stejneger.\nX\u00e9neros e especies.\nA familia comprende dous x\u00e9neros con tres especies: \nAdemais, co\u00f1\u00e9cese un x\u00e9nero f\u00f3sil, \"\u2020 Chaunoides\" , cunha \u00fanica especie, \"\u2020 Chaunoides antiquus\" . \nNota taxon\u00f3mica.\nPensouse que os an\u00edmidos estaban emparentados cos galiformes por mor de teren picos similares, pero est\u00e1n m\u00e1is relacionados cos patos (familia dos an\u00e1tidos), e m\u00e1is estreitamente, con \"Anseranas semipalmata\" (famila dos anseran\u00e1tidos). \nDistribuci\u00f3n e h\u00e1bitat.\nAs tres especies enc\u00f3ntranse s\u00f3 en Am\u00e9rica do Sur, desde Colombia at\u00e9 o norte da Arxentina. \"Anhima cornuta\" estivo presente hai tempo na illa caribe\u00f1a de Trinidad, pero hoxe est\u00e1 extinguida al\u00ed. \nViven en zonas h\u00famidas tropicais e subtropicais (pantanos, lagos, lagoas, marismas), sabanas abertas e prados, ou en chairas aluviais de bosques tropicais h\u00famidos, onde se alimentan de plantas acu\u00e1ticas.\nCaracter\u00edsticas.\nSon aves grandes e voluminosas (de 76 a 95 cm de lonxitude, de 3 a 4,4 kg de masa corporal e 170 cm ded envergadura alar), cunha cabeza pequena, patas longas e p\u00e9s grandes que s\u00f3 est\u00e1n parcialmente palmados. Pos\u00faen grandes espor\u00f3ns nas \u00e1s, que utilizan en pelexas de parella e disputas territoriais. A diferenza dos patos, te\u00f1en unha muda parcial, polo que poden voar durante todo o ano. \nUnha especie, \"Chauna torquata\", consid\u00e9rase unha praga, xa que se alimenta de plantas cultivadas e compite coas aves de granxa.\nBiolox\u00eda.\nNutrici\u00f3n.\nOs an\u00edmidos son herb\u00edvoros e se alimentan principalmente das follas, caules, flores e ra\u00edces da vexetaci\u00f3n acu\u00e1tica. Os adultos tam\u00e9n poden alimentarse de sementes, follas e caules doutras plantas, e tam\u00e9n de insectos e outros artr\u00f3podos.\nReproduci\u00f3n.\nOs an\u00edmidos consid\u00e9ranse mon\u00f3gamos estacionais. Os lugares onde ani\u00f1an e as parellas poden manterse durante anos ou talvez de por vida. A formaci\u00f3n de v\u00ednculos de parella implican d\u00faos vocais e acicalamento mutuo. Ambos os sexos constr\u00faen o ni\u00f1o e defenden o territorio ao seu redor. A c\u00f3pula ocorre en terra, co macho agarrando a caluga da femia co seu peteiro. A reproduci\u00f3n ocorre de outobre a decembro, pero algunhas poboaci\u00f3ns poden reproducirse durante todo o ano. Os ni\u00f1os constr\u00faense sobre ou cerca da auga, con material vexetal. O intervalo de posta de ovos \u00e9 de aproximadamente dous d\u00edas, e o tama\u00f1o da ni\u00f1ada var\u00eda de dous a sete ovos. Os ovos son de cor branca con manchas p\u00e1lidas."}
{"id": "579016", "revid": "22795", "url": "https://gl.wikipedia.org/wiki?curid=579016", "title": "Anseranas semipalmata", "text": ""}
{"id": "579017", "revid": "98629", "url": "https://gl.wikipedia.org/wiki?curid=579017", "title": "Mary-Claire King", "text": "Mary-Claire King, nada en 1946, \u00e9 unha xenetista estadounidense. \u00c9 profesora da Universidade de Washington onde se dedica \u00e1 investigaci\u00f3n sobre a xen\u00e9tica e as s\u00faas interacci\u00f3ns de influencias xen\u00e9ricas e ambientais nas condici\u00f3ns de vida dos seres humanos, en condici\u00f3ns como o VIH, o lupus, a xordeira hereditaria, o cancro de mama e o cancro do ovario. King \u00e9 co\u00f1ecida por tres grandes logros:\nTraxectoria.\nKing comezou a s\u00faa carreira cunha licenciatura en matem\u00e1ticas (\"cum laude\") aos 19 anos e completou o seu doutoramento en 1973 na Universidade de California, Berkeley, California, en xen\u00e9tica e epidemiolox\u00eda, despois de que o seu titor Allan Wilson a convencese de cambiar as matem\u00e1ticas pola xen\u00e9tica.\nNa s\u00faa investigaci\u00f3n de doutoramento en Berkeley (1973), demostrou mediante an\u00e1lises comparativas de prote\u00ednas que os chimpanc\u00e9s e os humanos eran xeneticamente id\u00e9nticos nun 99%. A s\u00faa conclusi\u00f3n convulsionou a opini\u00f3n p\u00fablica da \u00e9poca, e revolucionou a biolox\u00eda evolutiva, sendo hoxe de co\u00f1ecemento com\u00fan.\nO traballo de King apoiaba a hip\u00f3tese de Allan Wilson de que os chimpanc\u00e9s e os humanos diverx\u00edan na rama evolutiva hai tan pouco como cinco mill\u00f3ns de anos, e tanto King como Wilson suxeriron que a regulaci\u00f3n xen\u00e9tica probablemente fose a causa das diferenzas significativas entre as d\u00faas especies., a suxesti\u00f3n que desde ent\u00f3n foi asumida por outros investigadores.\nKing completou a s\u00faa formaci\u00f3n posdoutoral na Universidade de California, San Francisco (UCSF), e despois converteuse en profesora de xen\u00e9tica e epidemiolox\u00eda na Universidade de California, Berkeley, onde traballou de 1976 a 1995.\nEn 1990 King demostrou que un s\u00f3 xene do cromosoma 17, m\u00e1is tarde co\u00f1ecido como BRCA1, era responsable de varios cancros de mama e de ovario (entre o 5-10% de todos os casos de cancro de mama poden ser hereditarios). O descubrimento do \"xene do cancro de mama\" revolucionou o estudo doutras moitas enfermidades, e cambiou unha posici\u00f3n xeral entre os cient\u00edficos en contra das s\u00faas hip\u00f3teses sobre a existencia dunha relaci\u00f3n entre a xen\u00e9tica e algunhas enfermidades humanas complexas. Ata ent\u00f3n, a xen\u00e9tica estivera ligada a algunhas enfermidades moi espec\u00edficas, como a enfermidade de Huntington, a fibrose qu\u00edstica e a anemia falciforme, pero os cient\u00edficos eran esc\u00e9pticos sobre a utilidade da xen\u00e9tica en enfermidades m\u00e1is com\u00fans, que inclu\u00edan m\u00e1is factores xen\u00e9ticos e ambientais.\nA t\u00e9cnica que King desenvolveu para identificar BRCA1 demostrou ser valiosa para estudar moitas outras enfermidades, e a propia King identificou a BRCA2.\nDesde 1990, traballa en colaboraci\u00f3n con cient\u00edficos de todo o mundo para identificar as causas xen\u00e9ticas da xordeira e da perda auditiva. En 1997, o grupo logrou clonar o primeiro xene non relacionado coa s\u00edndrome de xordeira. Seguiu traballando con cient\u00edficos como Karen Avraham en Israel e Moien Kanaan nos Territorios Palestinos, co fin de dar exemplo de cooperaci\u00f3n cient\u00edfica internacional. A xordeira hereditaria \u00e9 com\u00fan en Palestina, polo que hai unha gran poboaci\u00f3n para comprender mellor a s\u00faa xen\u00e9tica.\nKing tam\u00e9n traballou no Proxecto Xenoma humano, que ten como obxectivo establecer distinci\u00f3ns entre individuos para comprender mellor a evoluci\u00f3n e a historia migratoria.\nKing permaneceu en Berkeley ata 1995, cando foi contratada como profesora de investigaci\u00f3n da Sociedade Americana do Cancro na Universidade de Washington.\nTraballo de dereitos humanos.\nMary-Claire King aplicou por primeira vez os seus co\u00f1ecementos xen\u00e9ticos ao traballo en materia de dereitos humanos en 1984, cando ela e o seu laboratorio comezaron a traballar coas Avoas da Praza de Maio na Arxentina, utilizando a xen\u00e9tica dental para identificar aos desaparecidos, un m\u00e9todo que permitiu identificar a m\u00e1is de 114 nenos apropiados durante a ditadura 1976-1983. Estes nenos foron secuestrados polos militares e rexistrados con cambios de identidade mediante certificados de nacemento ou adopci\u00f3n simulada, polo que para que recuperen a s\u00faa identidade \u00e9 necesario acreditar incuestionablemente a s\u00faa filiaci\u00f3n biol\u00f3xica.\nAs avoas de Praza de Maio recorreron a Mary-Claire King, quen desenvolveu unha t\u00e9cnica de identificaci\u00f3n de \"av\u00f3s\", mediante o ADN mitocondrial e os marcadores xen\u00e9ticos HLA tomados de mostras dentais. O caso que abriu a admisi\u00f3n desta proba foi o de Paula Logares en 1984. As t\u00e9cnicas desenvolvidas por King tam\u00e9n foron utilizadas para identificar a m\u00e1is de 750 nenos e adultos masacrados na localidade do Mozote, no Salvador.\nKing traballou cun gran n\u00famero de organizaci\u00f3ns de dereitos humanos, como Physicians for Human Rights e Amnist\u00eda Internacional, para identificar aos desaparecidos en pa\u00edses como a Arxentina, Chile, Costa Rica, O Salvador, Guatemala, Hait\u00ed, Honduras, M\u00e9xico, Ruanda, etc. os Balc\u00e1ns (Croacia e Serbia) e Filipinas. O seu laboratorio tam\u00e9n produciu identificaci\u00f3n de ADN para o ex\u00e9rcito dos Estados Unidos e os tribunais internacionais de dereitos humanos.\nKing tam\u00e9n traballou con Ralph Nader estudando os efectos dos pesticidas nos agricultores, antes de completar o seu traballo de doutoramento con Allan Wilson. King tam\u00e9n apoiou a non discriminaci\u00f3n das mulleres e as minor\u00edas sexuais no campo da ciencia, e criticou a patente dos descubrimentos xen\u00e9ticos.\nPremios e honras.\nEntre os numerosos premios e reco\u00f1ecementos obtidos por King est\u00e1n:"}
{"id": "579022", "revid": "5863", "url": "https://gl.wikipedia.org/wiki?curid=579022", "title": "Luis Ferrer Balsebre", "text": ""}
{"id": "579023", "revid": "5863", "url": "https://gl.wikipedia.org/wiki?curid=579023", "title": "Lu\u00eds Ferrer i Balsebre", "text": ""}
{"id": "579028", "revid": "1888", "url": "https://gl.wikipedia.org/wiki?curid=579028", "title": "Antonio Souto Mosteiro", "text": "Antonio Souto Mosteiro, nado cara a 1890 e finado en Melide o 2 de novembro de 1966, foi un pol\u00edtico galego.\nTraxectoria.\nFoi nomeado alcalde de Melide en maio de 1934, cesando en decembro dese ano. Volveu ser nomeado alcalde de Melide a finais de xaneiro de 1936, cesando no cargo en marzo dese ano. Finou en Melide o 2 de novembro de 1966.\nReco\u00f1ecementos.\nUnha r\u00faa de Melide leva o seu nome.\nVida persoal.\nFoi pai de Andr\u00e9s, Roc\u00edo, Manuel e Edelmira Souto Sampedro. Casou en segundas nupcias con Socorro Puga Puga e foi pai de Mar\u00eda e Concepci\u00f3n Souto Puga."}
{"id": "579030", "revid": "5863", "url": "https://gl.wikipedia.org/wiki?curid=579030", "title": "Sabino Fuci\u00f1os Buj\u00e1n", "text": "Sabino Fuci\u00f1os Buj\u00e1n, finado en Melide o 4 de maio de 1977, foi un pol\u00edtico galego.\nTraxectoria.\nFillo de Inocencio Fuci\u00f1os Quint\u00e1s. Na II Rep\u00fablica foi concelleiro de Melide e primeiro tenente alcalde. Logo da morte do alcalde, o seu pai Inocencio Fuci\u00f1os, foi elixido alcalde de Melide o 15 de marzo de 1933. Permaneceu no cargo ata o 2 de maio de 1934. Finou en Melide o 4 de maio de 1977.\nReco\u00f1ecementos.\nUnha r\u00faa de Melide leva o seu nome.\nVida persoal.\nCasou con Mar\u00eda Rivas Buide e foi pai de Luis, Mar\u00eda, Inocencia, Mercedes e Inmaculada Fuci\u00f1os Rivas."}
{"id": "579031", "revid": "45576", "url": "https://gl.wikipedia.org/wiki?curid=579031", "title": "Ligueiro", "text": ""}
{"id": "579041", "revid": "23204", "url": "https://gl.wikipedia.org/wiki?curid=579041", "title": "Osvaldo Moles", "text": "Osvaldo Moles, nado en Santos o 14 de marzo de 1913 e finado en S\u00e3o Paulo o 14 de maio de 1967, foi un escritor, xornalista e locutor de radio brasileiro. Foi un dos principais da radio brasileira dos anos '50 e '60.\nTraxectoria.\nNacido en Santos en 1913, os seus antepasados \u200b\u200beran inmigrantes italianos.\nCo\u00f1eceu aos modernistas e a M\u00e1rio de Andrade, comezando a s\u00faa carreira xornal\u00edstica no \"Di\u00e1rio Nacional\". En S\u00e3o Paulo, escribiu para \"Correio Paulistano\".\nEn 1937 participa na fundaci\u00f3n de \"R\u00e1dio Tupi\" en S\u00e3o Paulo e en 1941 co\u00f1ece a Adoniran Barbosa. En 1940, a prensa de S\u00e3o Paulo p\u00faxolle os alcumes de \"o millonario creador de programas\". Xunto a Barbosa escribiu moitos textos de canci\u00f3ns, por exemplo Tiro ao \u00c1lvaro e Joga a chave.\nMorreu en 1967 por suicidio e a prensa, como era costume na ditadura, silenciou o feito. Este silencio da prensa contribu\u00edu a que o seu traballo fose exclu\u00eddo ata hoxe."}
{"id": "579043", "revid": "5132", "url": "https://gl.wikipedia.org/wiki?curid=579043", "title": "North Division (NFC)", "text": ""}
{"id": "579044", "revid": "5863", "url": "https://gl.wikipedia.org/wiki?curid=579044", "title": "Blockchain", "text": ""}
{"id": "579056", "revid": "5863", "url": "https://gl.wikipedia.org/wiki?curid=579056", "title": "Alberto \u00c1lvarez-Ins\u00faa", "text": ""}
{"id": "579057", "revid": "88215", "url": "https://gl.wikipedia.org/wiki?curid=579057", "title": "Copa do Xeneral\u00edsimo de f\u00fatbol 1956/57", "text": ""}
{"id": "579058", "revid": "88215", "url": "https://gl.wikipedia.org/wiki?curid=579058", "title": "Copa do Rei de f\u00fatbol 1956/57", "text": ""}
{"id": "579059", "revid": "23204", "url": "https://gl.wikipedia.org/wiki?curid=579059", "title": "Vila Bulsa", "text": "Vila Bulsa \u00e9 a vivenda subterr\u00e1nea dos hobbits Bilbo e Frodo Bulseiro nas novelas de fantas\u00eda \"O hobbit\" e \"O Se\u00f1or dos Aneis\" de J. R. R. Tolkien. De al\u00ed parten Bilbo e Frodo nas s\u00faas aventuras, e ambos os dous volven para ela, durante un tempo. Constit\u00fae o punto inicial dos arcos narrativos principais nas novelas e, ao regresaren os hobbits a ela, tam\u00e9n representa un punto final da trama en cada caso. \nTolkien describ\u00edase a si mesmo como un hobbit ag\u00e1s pola estatura. Alg\u00fans acad\u00e9micos sinalan que Vila Bulsa \u00e9 unha visi\u00f3n do fogar ideal de Tolkien e, nos seus detalles, unha descrici\u00f3n do seu car\u00e1cter. Peter Jackson constru\u00edu en Nova Zelandia un set de rodaxe moi elaborado, inclu\u00edda unha Vila Bulsa moi detallada, para a s\u00faa trilox\u00eda cinematogr\u00e1fica.\nDescrici\u00f3n.\nJ. R. R. Tolkien.\n\"O hobbit\" comeza cunha das \"primeiras frases m\u00e1is c\u00e9lebres da literatura\":\nOs protagonistas d\u2019\"O hobbit\" e \"O Se\u00f1or dos Aneis\", Bilbo e Frodo Bulseiro, viv\u00edan en Vila Bulsa, un luxoso \"smial\" ou burato-hobbit, escavado no Outeiro na parte norte da vila de Hobbiton na Caderna Oeste da Comarca. Tolkien fixo debuxos de Vila Bulsa e Hobbiton. A s\u00faa acuarela titulada \"The Hill: Hobbiton-across-the Water\" amosa o exterior e o campo circundante. Tolkien fixo varios bosquexos en lapis e tinta nesta materia, definindo gradualmente as que ser\u00edan a localizaci\u00f3n e arquitectura definitivas de Vila Bulsa.\nOutro dos debuxos de Tolkien, \"The Hall at Bag-End, Residence of B. Baggins Esquire\", representa o interior, con elementos do s\u00e9culo XX como un reloxo de parede e un bar\u00f3metro. Menci\u00f3nase outro reloxo no cap\u00edtulo 2 d\u2019\"O hobbit\", cando o Mago Gandalf informa a Bilbo dunha mensaxe do anano Thorin Escudo de Carballo: \u00ab\u2014Se limpases a repisa atopar\u00edas isto baixo o reloxo \u2014dixo Gandalf, entreg\u00e1ndolle a Bilbo unha nota (escrita, por suposto, no seu propio papel)\u00bb. O bar\u00f3metro menci\u00f3nase nos borradores de Tolkien para \"O hobbit\".\nPeter Jackson.\nPeter Jackson fixo constru\u00edr un elaborado set de rodaxe na granxa de ovellas Alexander en Matamata, Nova Zelandia, para a s\u00faa trilox\u00eda cinematogr\u00e1fica \"The Lord of the Rings\". Inclu\u00eda un mu\u00ed\u00f1o de auga, a pousada O Drag\u00f3n Verde, e varios buratos-hobbit, as\u00ed como Vila Bulsa nun pequeno outeiro, cun xard\u00edn. Jackson dixo que o set daba a impresi\u00f3n de que se pod\u00eda abrir a porta verde redonda de Vila Bulsa e atopar dentro a Bilbo Bulseiro.\nChad Chisholm e colaboradores, na s\u00faa recensi\u00f3n do filme de Jackson de 2012 \"\" para \"Mallorn\", escriben que Jackson mostra con humor como os ananos irrompen de s\u00fapeto no pequeno fogar de Bilbo e lle baleiran a despensa, ofrecendo unha especie de contrapunto c\u00f3mico aos perigos da escuridade.\nAn\u00e1lise.\nOrixe no mundo real.\nO acad\u00e9mico literario e cinematogr\u00e1fico Steven Woodward e mais o historiador especializado en arquitectura Kostis Kourelis suxiren que Tolkien puido basear os seus buratos-hobbit nas casas con cuberta de c\u00e9spede, como as de Keldur.\nPersonaxe derivado da arquitectura.\nTolkien afirmaba ser un hobbit, e os acad\u00e9micos concordan en que en moitos aspectos se asemellaba a estes seres, pois gozaba da boa comida, a xardinar\u00eda, o tabaco de pipa e a vida nun fogar familiar e confort\u00e1bel. \u00abBag End\u00bb (Vila Bulsa no orixinal en ingl\u00e9s) era o nome real da casa de Jane Neave, t\u00eda de Tolkien, na vila de Dormston, en Worcestershire. Tolkien describe Vila Bulsa como un lugar no que, en palabras do acad\u00e9mico experto en Tolkien Thomas Honegger, \u00aba maior\u00eda dos lectores vese fortemente tentada a p\u00f3r as s\u00faas imaxinarias pantuflas e acomodarse diante dun anaco de pastel e un t\u00e9\u00bb. Honegger argumenta que os lugares desempe\u00f1an unha funci\u00f3n crucial n\u2019\"O Se\u00f1or dos Aneis\", e que a funci\u00f3n do burato-hobbit seguro \u00e9 definir o car\u00e1cter dos \u00ab\"hol-bytlan\" (habitantes de buratos), ante todo seres sedentarios que sofren dunha profunda aversi\u00f3n a viaxar f\u00f3ra da Comarca\u00bb. Para eles, escribe Honegger, \u00abViaxar ao estranxeiro enm\u00e1rcase no mesmo \u00e1mbito c\u00e1s aventuras\u00bb, citando o comentario de Bilbo n\u2019\"O hobbit\": \u00abCousas desagradables, encordiantes e inc\u00f3modas! Fan chegar tarde \u00e1 cea!\u00bb\nO \"English Dialect Dictionary\" de Joseph Wright, que abrangue o per\u00edodo 1898-1905, recolle unha entrada para \"hobman\", unha das moitas orixes pos\u00edbeis da palabra \"hobbit\", que di: \u00abCada home-elfo ou hobman ti\u00f1a a s\u00faa morada, \u00e1 que lle pu\u00f1a nome\u00bb. O especialista en Tolkien Michael Livingston comenta que, partindo disto, resulta doado \u00ablembrar o hobbit semellante a un home, amigo dos elfos e habitante dun burato, o Sr. Bilbo de Vila Bulsa, contratado polos ananos, seres non moi distintos, para cometer un roubo\u00bb.\nA acad\u00e9mica literaria Johanna Brooke escribe en \"Journal of Tolkien Research\" que o personaxe de Bilbo Bulseiro pode inferirse da arquitectura de Vila Bulsa, ao igual que os hobbits en xeral poden deducirse da s\u00faa preferencia por vivir en buratos. Suxire que Vila Bulsa \u00e9 un edificio pertencente ao movemento Arts and Crafts, acorde \u00e1s ideas do dese\u00f1ador William Morris, entre outros, no per\u00edodo comprendido entre 1880 e 1920. Segundo Brooke, certos elementos como os paneis de parede, os azulexos e as alfombras poder\u00edan ser perfectamente produtos fabricados por Morris &amp; Co., e o opulento burato-hobbit indica claramente que Bilbo \u00e9 de clase media. A s\u00faa localizaci\u00f3n no cumio do Outeiro \u00abpon de manifesto unha maior altura f\u00edsica e social c\u00e1 dos propietarios dos demais buratos\u00bb, porque, como escribiu Tolkien no pr\u00f3logo d\"'O Se\u00f1or dos Aneis\", \u00abnon era doado atopar lugares axeitados para constru\u00edr eses longos e ramificados t\u00faneles\u00bb.\nBrooke menciona a afirmaci\u00f3n de Tolkien de que, de feito, \u00abs\u00f3 os m\u00e1is ricos e os m\u00e1is pobres\u00bb eran quen de perpetuar a pr\u00e1ctica hobbit de vivir en buratos: os pobres, segundo di Tolkien, pod\u00edan ter \u00abtobos do tipo m\u00e1is primitivo... cunha soa fiestra ou ningunha\u00bb. Vila Bulsa representa un marcado contraste con estes tobos, pois os seus mellores cuartos ti\u00f1an \u00abxanelas redondas fondamente cavadas\u00bb. Brooke comenta que Tolkien amosa esta dicotom\u00eda en \"The Hill: Hobbiton-across-the-Water\", onde Vila Bulsa presenta varias fiestras, mentres que os buratos-hobbit situados m\u00e1is abaixo (na Travesa da Bulsada) ti\u00f1an menos. Outros indicios de riqueza e clase son as comodidades t\u00edpicas da era vitoriana, como o comedor, as m\u00faltiples despensas e os gardarroupas. Estes elementos poder\u00edan sinalar, segundo escribe Brooke, que o propietario de Vila Bulsa \u00e9 \u00abautocompracente, dado ao luxo excesivo, c\u00f3modo de m\u00e1is e mesmo un pouco vaidoso\u00bb, se ben, por contra, o espazo dedicado a colgar moitos chapeus e gab\u00e1ns suxire que para el \u00e9 importante acoller calorosamente os seus invitados. Brooke cita o comentario de Morris de que \u00aba clase traballadora non pode pagar unha vivenda dese\u00f1ada por un arquitecto; as coelleiras de tama\u00f1o mediano son para a clase media\u00bb, sinalando que, coa menci\u00f3n das coelleiras, \u00abse axusta perfectamente a Vila Bulsa\u00bb.\nA cart\u00f3grafa Karen Wynn Fonstad creou un plano de Vila Bulsa, no que presenta a s\u00faa visi\u00f3n da c\u00f3moda distribuci\u00f3n da vivenda, con moitas adegas e despensas, al\u00e9n de varias chemineas, partindo dos indicios ofrecidos por Tolkien n\u2019\"O hobbit\" e \"O Se\u00f1or dos Aneis\". Segundo o seu plano, Vila Bulsa ten 40 metros de longo e at\u00e9 15 metros de ancho, escavados no Outeiro. Honegger escribe que o traballo de Fonstad contribu\u00edu de xeito substancial a outorgar \u00e1 Terra Media unha \u00abexistencia independente\u00bb.\nUnha soa entrada.\nO acad\u00e9mico especializado en Tolkien Tom Shippey escribe que \u00abBag End\u00bb, o nome orixinal en ingl\u00e9s, \u00e9 unha traduci\u00f3n directa do termo franc\u00e9s \"cul-de-sac\" (\u00abfondo de saco\u00bb), algo que describe como \u00abun xiro absurdo... un detalle de \u2018snobismo franc\u00f3filo\u2019, empregado en Inglaterra para se referir a unha canella sen sa\u00edda, unha r\u00faa cunha soa entrada; tam\u00e9n comenta que os franceses usan \"impasse\" para dicir o mesmo. Existe unha interpretaci\u00f3n das viaxes de Bilbo e Frodo como carreiros, porque ambas as d\u00faas comezan e rematan en Vila Bulsa. Segundo Don D. Elgin, a canci\u00f3n \"A Walking Song\" de Tolkien, que aparece repetidas veces baixo diversas formas n\u2019\"O Se\u00f1or dos Aneis\" a medida que avanza a historia, \u00e9 \u00abunha canci\u00f3n sobre os cami\u00f1os que contin\u00faan adiante at\u00e9, por fin, volveren \u00e1s cousas familiares que co\u00f1ecen de sempre\u00bb.\nA residencia m\u00e1is cobizada.\nO xornalista Matthew Dennison compara o degoxo de Lobelia Sacovila-Bulseiro de se mudar para Vila Bulsa co apego da arist\u00f3crata Vita Sackville-West, de nome semellante, ao fogar da s\u00faa familia Knole House, que non foi quen de herdar. Shippey sost\u00e9n que os Bulseiro e os Sacovila-Bulseiro son \u00abopostos vencellados\u00bb, porque o contrario dun burgu\u00e9s \u00e9 un saqueador, algu\u00e9n que entra ilegalmente nos fogares dos burgueses, e n\u2019\"O hobbit\" p\u00eddeselle a Bilbo que se converta en saqueador para se coar no cubil do drag\u00f3n Smaug. Sinala que o nome \u00abSacovila-Bulseiro\u00bb (Sackville-Baggins no orixinal ingl\u00e9s) elixido para a rama snob da familia Bulseiro \u00e9 unha chanza filol\u00f3xica, porque \"Sac[k]-ville\" se pode traducir como a forma francesa de \u00abVila Saco\u00bb, outra tentativa de reforzar o status burgu\u00e9s da familia \u00abfrancofonizando\u00bb o seu apelido.\nContrastes con lugares afastados.\nO historiador Joseph Loconte escribiu que Tolkien estabelecera un contraste entre a Vila Bulsa aprac\u00edbel e serena de Frodo e a escuridade e a destruci\u00f3n industrialista da Isengarda do mago Saruman. Loconte equipara isto co contraste de C. S. Lewis, membro dos Inklings ao igual que Tolkien, no seu libro infantil de 1950 \"The Lion, the Witch and the Wardrobe\", entre o encantador e humilde fogar do matrimonio Beaver e a x\u00e9lida opulencia do palacio da Bruxa Branca. Na opini\u00f3n de Loconte, ambos os autores \u00abreintroducen na imaxinar\u00eda popular unha visi\u00f3n cristi\u00e1 da esperanza nun mundo atormentado pola d\u00fabida e a desilusi\u00f3n\u00bb.\nHonegger remarca un contraste diferente, entre dous debuxos de Tolkien: por unha banda, a representaci\u00f3n de Vila Bulsa en \"The Hall at Bag End\", \u00abo espazo acolledor pero angosto dun burato-hobbit coa paisaxe igualmente limpa e definida da Comarca como fondo\u00bb, e, pola outra, \"The Forest of Lothl\u00f3rien in Spring\", que presenta \u00abningures en particular, sen\u00f3n un espazoso clareiro nun bosque cheo de luz, que evoca unha apertura resgardada\u00bb. Honegger suxire que, se a Comarca \u00e9 un \u00abpara\u00edso pequeno-burgu\u00e9s illado e remoto\u00bb, ent\u00f3n Lothl\u00f3rien \u00e9 un \u00abpara\u00edso transcendental ou idealizado\u00bb. Amais, os confort\u00e1beis buratos-hobbit da Comarca contrastan coa natureza ind\u00f3mita do Bosque Vello, a id\u00edlica Valfendido e mesmo coa que fora a \u00abterra prometida\u00bb dos ananos, Moria. Honegger argumenta que isto tam\u00e9n \u00e9 aplic\u00e1bel ao tempo: mentres que Vila Bulsa e a Comarca est\u00e1n no presente, o Bosque Vello, Valfendido e Lothl\u00f3rien representan viaxes ao pasado.\nEstra\u00f1eza.\nVila Bulsa recibe estra\u00f1as visitas \u2013Gandalf e os ananos\u2013, fac\u00e9ndoa parecer un \u00absito estra\u00f1o\u00bb, nas palabras do personaxe Ted Areeiro, quen engade \u00abe a s\u00faa xente m\u00e1is a\u00ednda\u00bb. Bilbo e Frodo tam\u00e9n acaban sendo considerados como estra\u00f1os. Bilbo \u00e9 \u00abmoi rico e moi peculiar\u00bb, en gran parte porque semella non avellentar, pero tam\u00e9n porque viaxou f\u00f3ra da Comarca e volveu cambiado. David LaFontaine escribe en \"The Gay and Lesbian Review Worldwide\" que Bilbo \u00e9 un \u00absolteiro empedernido\u00bb que nunca tivera unha \u00abrelaci\u00f3n rom\u00e1ntica\u00bb con ningunha muller, e que vive s\u00f3 no \u00abluxoso e agrad\u00e1bel espazo\u00bb de Vila Bulsa, \u00abilustrando a sensibilidade art\u00edstica do hobbit\u00bb. LaFontaine comenta que Tolkien admira o \u00abestilo de vida infrecuente de Bilbo... case chegando \u00e1 envexa\u00bb. Para LaFontaine, a descrici\u00f3n que ofrece Tolkien da \u00abestra\u00f1eza\u00bb de Bilbo p\u00f3dese interpretar como unha representaci\u00f3n dun home homosexual.\nParodia.\nA novela par\u00f3dica \"Bored of the Rings\" de 1969, escrita polos fundadores de \"National Lampoon\", Henry Beard e Douglas Kenney, b\u00farlase do regreso a casa de Frodo trala s\u00faa perigosa aventura en Vila Bulsa, con estas palabras: \u00abfoi directo para a s\u00faa quenti\u00f1a cheminea e deixouse caer na cadeira. P\u00faxose a cavilar sobre os anos de exquisito aburrimento que lle agardaban. Se cadra poder\u00eda empezar a xogar ao Scrabble\"."}
{"id": "579060", "revid": "22795", "url": "https://gl.wikipedia.org/wiki?curid=579060", "title": "Anhima cornuta", "text": "Anhima cornuta \u00e9 unha especie de ave anseriforme da familia dos an\u00edmidos, a \u00fanica inclu\u00edda no x\u00e9nero \"Anhima\".\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1760 polo Mathurin Jacques Brisson.\nEspecie.\nA especie descibiuna Linneo en 1766 baixo o nome de \"Palamedea cornuta\".\nNotas taxon\u00f3micas.\nEsta especie xa era co\u00f1ecida no s\u00e9culo XVII, e foi descrita en 1766 polo naturalista sueco Carl Linnaeus na duod\u00e9cima edici\u00f3n do seu \"Systema Naturae\", co nome binomial \"Palamedea cornuta\".\nA especie \u00e9 hoxe a \u00fanica situada no x\u00e9nero \"Anhima\", que foi creado polo zo\u00f3logo franc\u00e9s Mathurin Jacques Brisson en 1760.\nO ep\u00edteto espec\u00edfico \"cornuta\" \u00e9 a palabra latina para \"cornudo\". \nO naturalista alem\u00e1n Georg Marcgrave utilizara o nome latino \"Anhima\" en 1648 para esta especie na s\u00faa \"Historia naturalis Brasiliae\". \nH\u00e1bitat e distribuci\u00f3n.\nH\u00e1bitat.\nVive ao bordo da auga nas selvas de Am\u00e9rica Central e do Sur. \nDistribuci\u00f3n.\nPropia de Suram\u00e9rica, amplamente estendida, as s\u00faas poboaci\u00f3ns ocupan boa parte de Colombia, Venezuela, Brasil, Ecuador, Per\u00fa, as G\u00fcianas e Bolivia. Probabelmente extinguida en Trinidad e Tobago. \nA pesar de ter diminu\u00eddo localmente, segue estendida e \u00e9 bastante com\u00fan en xeral. A s\u00faa \u00e1rea de dispersi\u00f3n no Brasil parece que se expandiu nos \u00faltimos anos.\nCaracter\u00edsticas.\n\"Anhima cornuta\" \u00e9 unha ave moi grande, de 84 a 95 cm de lonxitude e 3,5 kg de masa corporal, cun pequeno pico parecido ao dunha gali\u00f1a. As partes superiores, a cabeza e o peito son de cor negra, con manchas brancas na crista, na gorxa e nas \u00e1s coberteiras. Hai unha longa estrutura espi\u00f1enta que se proxecta cara a adiante desde a crista. Esta estrutura \u00e9 \u00fanica entre as aves e non deriva dunha pluma sen\u00f3n que \u00e9 unha estrutura cornificada que est\u00e1 lixeiramente unida ao cranio e que crece continuamente mentres se rompe a mi\u00fado na s\u00faa punta. Isto d\u00e1lle o seu nome a esta especie. Ten as patas moi longas e tres dedos grandes en cada unha. O ventre e as coberteiras debaixo das \u00e1s son brancas. Ten dous espor\u00f3ns afiados nas s\u00faas \u00e1s, e os p\u00e9s s\u00f3 est\u00e1n parcialmente palmados.\nComportamento.\nAdoitan andar en parellas ou pequenos grupos familiares. Constr\u00fae ni\u00f1os flotantes nos esteiros e descansa sobre \u00e1rbores altas. Pasa a maior parte do tempo pastando sobre a vexetaci\u00f3n flotante ou descansando sobre a copa das \u00e1rbores, desde onde emite sons guturais que lle serven para demarcar o seu territorio.\nTenden a agruparse, pero son na s\u00faa maior parte semisociais, e son bastante sedentarios.\nAlimentaci\u00f3n.\nComo ave herb\u00edvora representa, xunto coas aves frux\u00edvoras, gran\u00edvoras e nectar\u00edvoras, o nivel dos consumidores primarios da cadea tr\u00f3fica nas chairas colombovenezolanas. Alim\u00e9ntase de diferentes partes das plantas: brotes, follas tenras, ra\u00edces, flores e froitos.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, considerando que esta especie ten unha \u00e1rea de distribuci\u00f3n extremadamente grande e, polo tanto, non se aproxima aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n, e a pesar de que a tendencia da poboaci\u00f3n parece ser decrecente, non se cre que o descenso sexa o suficientemente r\u00e1pido como para achegarse aos limiares de vulner\u00e1bel segundo o criterio de tendencia da poboaci\u00f3n. O tama\u00f1o da poboaci\u00f3n pode ser de moderadamente pequeno a grande, pero non se cre que se achegue aos limiares de vulner\u00e1bel baixo o criterio do tama\u00f1o da poboaci\u00f3n. Por estes motivos a especie \u00e9 avaliada como \"LC\" (pouco preocupante)."}
{"id": "579061", "revid": "22795", "url": "https://gl.wikipedia.org/wiki?curid=579061", "title": "Anhima", "text": ""}
{"id": "579065", "revid": "88215", "url": "https://gl.wikipedia.org/wiki?curid=579065", "title": "Copa do Xeneral\u00edsimo de f\u00fatbol 1958/59", "text": "A Copa do Xeneral\u00edsimo de f\u00fatbol 1958/59 foi a 57\u00aa edici\u00f3n do torneo. A competici\u00f3n comezou o 21 de decembro de 1958 e conclu\u00edu o 21 de xu\u00f1o de 1959 coa final no estadio Santiago Bernab\u00e9u en Madrid. O campi\u00f3n foi o FC Barcelona, que sumou o seu 14\u00ba t\u00edtulo ao derrotar na final ao Granada por 4-1."}
{"id": "579068", "revid": "89787", "url": "https://gl.wikipedia.org/wiki?curid=579068", "title": "Jhumpa Lahiri", "text": "Jhumpa Lahiri, nada en 1967, \u00e9 unha escritora estadounidense de orixe india (os seus pais eran de Bengala). A\u00ednda que naceu en Londres, viviu nos Estados Unidos desde que os seus pais se mudaron al\u00ed en 1969, cando ti\u00f1a dous anos. As s\u00faas orixes adoitan reflectirse na s\u00faa obra, que trata sobre a convivencia de culturas, especialmente entre as comunidades indias e occidentais. O seu primeiro libro, \"Emotion Performer\", ga\u00f1ou o Premio Pulitzer de ficci\u00f3n en 2000, o PEN/Hemingway Award e unha distinci\u00f3n do \"New York Times\"."}
{"id": "579070", "revid": "65337", "url": "https://gl.wikipedia.org/wiki?curid=579070", "title": "Medio d\u00f3lar Franklin", "text": "O medio d\u00f3lar Franklin \u00e9 unha moeda de prata co valor facial de medio d\u00f3lar cu\u00f1ada pola Casa da Moeda dos Estados Unidos entre 1948 e 1963, que presenta como motivo central do seu anverso o busto do pai fundador Benjamin Franklin e no reverso a Camp\u00e1 da Liberdade, cunha pequena aguia ao seu lado.\nA moeda cu\u00f1ouse cunha aliaxe do 90 % de prata nas cecas de Filadelfia (sen marca de ceca), Denver (D) e San Francisco (S), cunha tiraxe total de m\u00e1is de 460 mill\u00f3ns de exemplares.\nA daquela directora da \"US Mint\", Nellie Tayloe Ross, era unha admiradora da figura hist\u00f3rica de Franklin e quer\u00eda renderlle tributo nunha moeda. Para tal efecto, en 1947 encargoulle ao gravador xefe da casa da moeda, John R. Sinnock, que preparase os cu\u00f1os para unha moeda de medio d\u00f3lar na honra de Franklin. Como Sinnock faleceu en maio de 1947, o seu dese\u00f1o viuse completado polo seu sucesor como gravador xefe, Gilroy Roberts. A casa da moeda presentou os dese\u00f1os \u00e1 Comisi\u00f3n de Belas Artes dos Estados Unidos para recadar o seu ditame e, malia non ser este enteiramente positivo, mantiv\u00e9ronse os dese\u00f1os orixinais de Sinnock e Roberts.\nLogo do lanzamento \u00e1 circulaci\u00f3n desta moeda en abril de 1948, a \"US Mint\" recibiu a acusaci\u00f3n de que as iniciais JRS de Sinnock no truncamento do ombreiro de Franklin supu\u00f1an unha homenaxe velada ao ditador sovi\u00e9tico Josef Stalin \u2014a\u00ednda que este non ti\u00f1a un segundo nome que comezase por R\u2014. Non se fixo ning\u00fan cambio ao respecto e a ceca p\u00fablica estadounidense respondeu que as letras eran simplemente as iniciais do artista \u2014a mesma acusaci\u00f3n xurdira xa coa aparici\u00f3n dos dez centavos co busto de Roosevelt en 1946, igualmente obra de Sinnock\u2014.\nA moeda cu\u00f1ouse con regularidade desde 1948 ata 1963. A partir de 1964 foi substitu\u00edda polo co\u00f1ecido como medio d\u00f3lar Kennedy, emitido na honra do presidente asasinado John F. Kennedy. A\u00ednda que a moeda segue a ter legalmente a consideraci\u00f3n de curso legal, tanto o seu valor no mercado do coleccionismo como o propio valor da prata que cont\u00e9n \u20148,37 d\u00f3lares en decembro de 2021\u2014 exceden amplamente o seu valor nominal.\nAntecedentes e inicio.\nA admiraci\u00f3n que a directora da \"US Mint\", Nellie Tayloe Ross, sent\u00eda cara \u00e1 figura de Benjamin Franklin levouna \u00e1 necesidade de homenaxealo coa s\u00faa presenza nunha moeda dos Estados Unidos. En 1933, o gravador xefe Sinnock creara xa unha medalla coa imaxe de Franklin, o que \u00e9 probable que espertase en Ross o seu desexo. No seu momento, Franklin opux\u00e9rase \u00e1 colocaci\u00f3n de retratos nas moedas do pa\u00eds; el prefer\u00eda a inclusi\u00f3n de proverbios dos que a poboaci\u00f3n que utilizaba as moedas puidese tirar proveito a trav\u00e9s da reflexi\u00f3n. Nunha entrevista de 1948, Ross indicou que Franklin s\u00f3 co\u00f1ec\u00eda a monarqu\u00eda brit\u00e1nica viva mediante a s\u00faa representaci\u00f3n nas moedas e que era presumible que pensase de xeito diferente sobre unha rep\u00fablica que honra a figura dun fundador falecido. De feito, Franklin poder\u00eda estar m\u00e1is desgustado polo dese\u00f1o do reverso. Como dixo o investigador numism\u00e1tico Jonathan Tepper: \"Se Benjamin Franklin soubese que aparec\u00eda nun medio d\u00f3lar xunto a unha aguia, \u00e9 moi probable que se anoxase bastante, xa que el detestaba este animal, ao que se refer\u00eda adoito como preeiro; como era un home pr\u00e1ctico, Franklin colocou o pavo salvaxe como ave nacional\".\nUnha lei de 1890 prohib\u00eda a substituci\u00f3n dunha moeda sen a intervenci\u00f3n do Congreso dos EEUU, a non ser que xa levase en circulaci\u00f3n como m\u00ednimo 25 anos desde a s\u00faa primeira emisi\u00f3n. O anterior medio d\u00f3lar da \"Liberdade cami\u00f1ando\" e a moeda de 10 centavos \"Mercury\" emit\u00edranse por vez primeira en 1916, polo que poder\u00edan ser substitu\u00eddas libremente sen a intervenci\u00f3n do Congreso a partir de 1940.\nOs funcionarios da \"US Mint\" consideraron ent\u00f3n a posibilidade de p\u00f3r a Franklin na moeda de 10 centavos de 1941, mais este proxecto foi arquivado por mor da gran demanda de moedas que sufriu a casa da moeda cando os Estados Unidos entraron na segunda guerra mundial. Durante a guerra, a ceca p\u00fablica pensou na posibilidade de engadir un ou varios valores faciais novos na moeda nacional, e Sinnock preparou un dese\u00f1o de Franklin en previsi\u00f3n dunha nova emisi\u00f3n, que non se chegou a producir. A moeda de dez centavos \u2014co\u00f1ecida como \"dime\"\u2014 foi redese\u00f1ada en 1946 para representar o presidente ca\u00eddo Franklin D. Roosevelt, que estivera relacionado estreitamente coa ONG \"March of Dimes\". O dese\u00f1o da Liberdade cami\u00f1ando era visto como anticuado polos funcionarios da \"US Mint\", e a \u00fanica outra moeda que se cu\u00f1aba e que poder\u00eda ser substitu\u00edda era o centavo co busto de Lincoln. Mais Abraham Lincoln segu\u00eda a ser unha figura moi querida e Ross non quer\u00eda ser a responsable de eliminalo da moeda estadounidense.\nDese\u00f1o.\nAs\u00ed as cousas, en 1947, Ross pediulle a Sinnock que realizase un dese\u00f1o para un medio d\u00f3lar con Franklin como protagonista, e o gravador xefe adaptou o seu dese\u00f1o anterior da medalla para o anverso desta moeda, para o que se baseara nun busto de Franklin creado por Jean-Antoine Houdon. Pola s\u00faa banda, Sinnock baseou o seu dese\u00f1o para o reverso no do medio d\u00f3lar conmemorativo do sesquicentenario da Independencia dos Estados Unidos, que el mesmo creara en 1926 coa Camp\u00e1 da Liberdade como motivo principal.\nO escritor numism\u00e1tico Don Taxay descubriu m\u00e1is tarde que Sinnock baseara a s\u00faa Camp\u00e1 da Liberdade nun esbozo de John Frederick Lewis. Sinnock faleceu en maio de 1947, antes de conclu\u00edr o dese\u00f1o do reverso, polo que este tivo que ser completado polo novo gravador xefe, Gilroy Roberts.\nDo mesmo xeito que o traballo de Sinnock nos dez centavos de Roosevelt, o retrato est\u00e1 dese\u00f1ado con li\u00f1as sinxelas, con Franklin vestido cun traxe de \u00e9poca. A pequena aguia \u00e1 dereita da camp\u00e1 do reverso engadiuse con posterioridade ao dese\u00f1o inicial, cando os funcionarios da casa da moeda se decataron de que a Lei da Moeda de 1873 esix\u00eda que aparecese unha aguia en todas as moedas dos Estados Unidos cun valor facial superior aos dez centavos.\nA Casa da Moeda dos Estados Unidos solicitou o preceptivo ditame da Comisi\u00f3n de Belas Artes, \u00e1 que se lle proporcionou un molde en chumbo do anverso e unha representaci\u00f3n do reverso, que Don Taxay sup\u00f3n que debeu ser un modelo en xeso. O 1 de decembro de 1947, o presidente da comisi\u00f3n, Gilmore Clarke, escribiulle \u00e1 directora Ross para lle comunicar que non ti\u00f1an obxecci\u00f3n ningunha sobre o anverso, que reco\u00f1ec\u00edan como \"un bo traballo de Sinnock\"; no entanto, acerca do reverso...:\nO numism\u00e1tico Paul Green sinalou m\u00e1is tarde: \"Ao longo dos anos, \u00e9 probable que houbese a\u00ednda m\u00e1is xogos de palabras e declaraci\u00f3ns despectivas se se intentase representar a camp\u00e1 sen ningunha fenda\". A Comisi\u00f3n de Belas Artes propuxo a creaci\u00f3n dun concurso de dese\u00f1o baixo os seus auspicios. As s\u00faas opini\u00f3ns, que s\u00f3 ti\u00f1an car\u00e1cter consultivo, foron rexeitadas polo Tesouro e a nova moeda foi aprobada polo secretario desta instituci\u00f3n, John W. Snyder, o que Taxay atrib\u00fae \u00e1 falta de vontade de desacreditar a Sinnock.\nLanzamento e produci\u00f3n.\nO 7 de xaneiro de 1948, o Tesouro emitiu un comunicado de prensa anunciando a nova moeda de medio d\u00f3lar. A desaprobaci\u00f3n da Comisi\u00f3n de Belas Artes non se inclu\u00edu neste comunicado e no seu lugar indic\u00e1base que o dese\u00f1o fora unha idea de Ross e que este recibira a \"entusiasta aprobaci\u00f3n\" do secretario Snyder. O comunicado salientaba a reputaci\u00f3n de Franklin como aforrador e expresaba a esperanza de que o medio d\u00f3lar servise como recordatorio de que o di\u00f1eiro sobrante deber\u00eda utilizarse para adquirir bonos e selos de aforro. Franklin converteuse na quinta persoa \u2014e a primeira non presidente\u2014 en ser honrada cunha emisi\u00f3n de moeda estadounidense de curso legal, despois de Lincoln, Roosevelt, George Washington e Thomas Jefferson.\nNun discurso pronunciado co gallo da presentaci\u00f3n do dese\u00f1o en xaneiro de 1948, Ross indicou que se lle instara a colocar o busto de Franklin na moeda dun c\u00e9ntimo, pola s\u00faa asociaci\u00f3n co proverbio \"un centavo aforrado \u00e9 un centavo ga\u00f1ado\". E ante isto, Ross arg\u00fc\u00edu: \"Estar\u00e1n de acordo, creo, en que a peza de medio d\u00f3lar, ao ser m\u00e1is grande e de prata, se presta moito m\u00e1is a producir un efecto impresionante\". O 29 de abril de 1948, un d\u00eda antes do lanzamento da moeda, Ross celebrou unha cea para 200 persoas no Instituto Franklin de Filadelfia, na que cada invitado recibiu como agasallo un medio d\u00f3lar Franklin cunha tarxeta asinada por ela.\nAs novas moedas de novo d\u00f3lar pux\u00e9ronse en circulaci\u00f3n por vez primeira no mediod\u00eda do 30 de abril de 1948, aniversario da toma de posesi\u00f3n de George Washington como presidente dos Estados Unidos en 1789. Pux\u00e9ronse ao dispor do p\u00fablico nun posto situado nas escaleiras do edificio da delegaci\u00f3n do Tesouro de Nova York, por parte de empregados do \"Franklin Savings Bank\" vestidos con traxes da \u00e9poca da Revoluci\u00f3n Americana.\nNo ambiente de paranoia antisovi\u00e9tica que se viv\u00eda na \u00e9poca nos Estados Unidos, a moeda de dez centavos Roosevelt creada por Sinnock xa creara queixas dalg\u00fans cidad\u00e1ns que consideraban que as iniciais de John Sinnock no anverso da moeda fac\u00edan referencia realmente a Josif Stalin e foran colocadas al\u00ed por alg\u00fan infiltrado do Kremlin dentro da \"US Mint\". Realmente as iniciais, colocadas no truncamento do busto de Franklin, non eran JS, sen\u00f3n JRS \u2014de John Ray Sinnock\u2014, mais a\u00ednda as\u00ed a casa da moeda seguiu a recibir queixas no mesmo sentido coa moeda de medio d\u00f3lar, \u00e1s que respondeu co que o historiador numism\u00e1tico Walter Breen cualificou como \"indignados desmentidos oficiais\". Segundo o \"The New York Times\": \"A xente escribiu esixindo saber como a casa da moeda descubrira que Stalin ti\u00f1a un segundo nome\". Outro rumor xurdido coa aparici\u00f3n desta moeda foi que o \"o\" pequeno da palabra \"of\" era un erro, polo que as moedas ser\u00edan retiradas. Este rumor tivo unha vida m\u00e1is curta que o de Stalin.\nLogo do asasinato de John F. Kennedy o 22 de novembro de 1963, o Congreso e a Casa da Moeda dos EEUU mobiliz\u00e1ronse axi\u00f1a para autorizar e producir un novo medio d\u00f3lar na s\u00faa homenaxe. Coa autorizaci\u00f3n desta nova moeda, co\u00f1ecida como \"medio d\u00f3lar Kennedy\", o 30 de decembro de 1963, a serie do medio d\u00f3lar Franklin chegou \u00e1 s\u00faa fin. Walter Breen informou do rumor da existencia de d\u00f3lares Franklin datados en 1964, probablemente producidos nunha tiraxe de proba para comprobar os cu\u00f1os con esa data, mais o feito \u00e9 que non se chegou a co\u00f1ecer a especie f\u00edsica de ning\u00fan destes esp\u00e9cimes.\nEn total cu\u00f1\u00e1ronse arredor de 453 mill\u00f3ns de exemplares do medio d\u00f3lar Franklin destinadas \u00e1 circulaci\u00f3n ordinaria, mais outros 15.886.955 en acabamento \"proof\" para o coleccionismo numism\u00e1tico.\nColeccionismo.\nO medio d\u00f3lar Franklin cu\u00f1ouse en cantidades relativamente pequenas nos seus primeiros anos, xa que a s\u00faa demanda era limitada debido \u00e1 superabundancia de medios d\u00f3lares do tipo \"Liberdade cami\u00f1ando\" en circulaci\u00f3n. Este foi o motivo de que na Ceca de Denver non se cu\u00f1ase nin un s\u00f3 exemplar en 1955 nin en 1956, para acomodar a oferta \u00e1 demanda da moeda. Pola s\u00faa banda, a Ceca de San Francisco pechou en 1955 e non reabriu ata 1965. En 1957, coa mellora das condici\u00f3ns econ\u00f3micas, a demanda das pezas comezou a aumentar. A partir de 1962 cu\u00f1\u00e1ronse tiraxes moi superiores, o que supuxo o inicio dun grande aumento da demanda, que culminar\u00eda coa grande escaseza de moedas de 1964. Hoxe non hai ningunha data rara do medio d\u00f3lar Franklin, xa que mesmo no caso das de tiraxes m\u00e1is baixas houbo moitos exemplares que se gardaron no seu momento. A partir de 1950, a \"US Mint\" comezou a emitir na Ceca de Filadelfia tiraxes desta moeda con acabamento especial \"proof\" \u2014fondo espello e relevo mate\u2014, en cantidades inferiores, polo que acadan un prezo superior no mercado numism\u00e1tico actual. Cu\u00f1\u00e1ronse arredor de 468 mill\u00f3ns de exemplares de medio d\u00f3lar Franklin, inclu\u00eddas tanto as \"proof\" como as de acabamento ordinario.\nUnicamente existen 35 modelos diferentes da moeda, tendo en conta as diferenzas de data e marca de ceca, o que a converte nun obxecto de coleccionismo relativamente econ\u00f3mico. A maiores, existen pequenas variantes de cu\u00f1o que espertan o interese dos coleccionistas. A m\u00e1is co\u00f1ecida \u00e9 a co\u00f1ecida como \"Bugs Bunny\", de 1955, causada por un encontro dos cu\u00f1os de ambas as faces, que fai que as \u00e1s da aguia do reverso repercuta nunha marca na boca de Franklin, que pode lembrar os dentes prominentes dun coello.\nA calidade dos medios d\u00f3lares diminu\u00edu na segunda metade da d\u00e9cada de 1950, por mor da deterioraci\u00f3n da matriz a partir da cal se elaboraban os novos cu\u00f1os. Nun intento inicial para a mellora da calidade das pezas, na casa da moeda fix\u00e9ronse lixeiras modificaci\u00f3ns nos dese\u00f1os dos cu\u00f1os e nos anos 1958 e 1959 cu\u00f1\u00e1ronse exemplares tanto co cu\u00f1o orixinal (\"tipo I\") como co cu\u00f1o reaxustado (\"tipo II\"). Unha diferenza apreciable entre ambos os tipos \u00e9 o n\u00famero de plumas longas da cola da aguia do reverso: catro no tipo I e s\u00f3 tres no tipo II. Das moedas cu\u00f1adas na Ceca de Filadelfia, corresponden ao tipo II entre o 5 % e o 10 % das datadas en 1958 e arredor do 70 % das de 1959. Pola s\u00faa banda, todas as cu\u00f1adas na Ceca de Denver nestes anos corresponden ao tipo I. Os gravadores da casa da moeda gravaron novamente a matriz mestra antes de comezar a cu\u00f1axe de 1960, co que a calidade das moedas mellorou considerablemente a partir dese ano.\nEnt\u00e9ndese como un medio d\u00f3lar Franklin particularmente ben cu\u00f1ado aquel en que se aprecien completas e ben delimitadas as sete li\u00f1as da parte inferior da camp\u00e1 do reverso, as\u00ed como os tres guechos de cabelo \u00e1 dereita da orella de Franklin, no busto do anverso. Moitos dos exemplares foron danados pola fricci\u00f3n dentro dos rolos en que as moedas se empaquetan para a s\u00faa distribuci\u00f3n, e os seus efectos fanse notar principalmente na fazula de Franklin e no centro da Camp\u00e1 da Liberdade.\nConsonte as tiraxes, as datas clave nesta serie son 1948, 1949-S, 1953 e 1955. \u00c1 marxe das cantidades cu\u00f1adas, moitos medios d\u00f3lares Franklin acabaron fund\u00edndose, polo prezo da prata que conte\u00f1en, o que fai que algunhas datas sexan m\u00e1is raras, independente da cantidade de exemplares cu\u00f1ados.\nTiraxes anuais.\nNa seguinte t\u00e1boa refl\u00edctense as tiraxes anuais do medio d\u00f3lar Franklin en cada unha das tres casas de moeda onde se produciu:"}
{"id": "579072", "revid": "25871", "url": "https://gl.wikipedia.org/wiki?curid=579072", "title": "Chauna", "text": "Chauna \u00e9 un x\u00e9nero de aves anseriformes, un dos dous integrados na familia dos an\u00edmidos.\nComprende d\u00faas especies que habitan en zonas h\u00famidas temperadas e c\u00e1lidas de Am\u00e9rica do Sur.\nTaxonom\u00eda.\nDescrici\u00f3n.\nO x\u00e9nero \"Chauna\" foi descrito no ano 1811 polo zo\u00f3logo alem\u00e1n Johann Karl Wilhelm Illiger.\nNota taxon\u00f3mica.\nSendo unhna especie monot\u00edpica no momento da s\u00faa descrici\u00f3n, a especie tipo \u00e9 \"Parra chavaria\" (hoxe denominada \"Chauna chavaria\"), taxon que fora descrito por Linneo en 1766.\u200b \nEtimolox\u00eda.\nO nome cient\u00edfico \"Cauyna\" deriva do grego antigo \u03c7\u03b1\u1fe6\u03bd\u03bf\u03c2 \"kha\u0169nos\", \"esponxoso\", \"brando\", en alusi\u00f3n \u00e1 consistencia \"branda\" destas aves. \nSin\u00f3nimos.\nAdemais de polo seu nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nEspecies.\nO x\u00e9nero comprendce d\u00faas especies:\nCaracter\u00edsticas.\nSon aves grandes e voluminosas, cunha pequena cabeza peluda, patas longas e p\u00e9s grandes que s\u00f3 est\u00e1n parcialmente palmados. Te\u00f1en grandes espor\u00f3ns nas s\u00faas \u00e1s, que usan en pelexas polas parellas e en disputas territoriais. \"Chauna torquata\" \u00e9 en xeral bastante com\u00fan e \u00e1s veces consid\u00e9rase unha praga, xa que ataca os cultivos e compite coas aves de granxa pola comida. Pola contra, \"Chauna chavaria\", \u00e9 relativamente rara e, polo tanto, consid\u00e9rase \"case ameazada\"."}
{"id": "579080", "revid": "98629", "url": "https://gl.wikipedia.org/wiki?curid=579080", "title": "Percy Jackson's greek heroes", "text": "Percy Jackson's greek heroes (Percy Jackson e os heroes gregos) \u00e9 unha colecci\u00f3n de contos curtos sobre doce heroes importantes da Antiga Grecia contado desde o punto de vista de Percy Jackson e escrito por Rick Riordan.\nResumo.\nNeste libro Percy narra as historias m\u00e1is importantes de doce heroes gregos, intoducidas por unha intruducci\u00f3n e rematadas cun ep\u00edlogo."}
{"id": "579081", "revid": "98629", "url": "https://gl.wikipedia.org/wiki?curid=579081", "title": "Picard\u00edas", "text": "Un picard\u00edas \u00e9 un camis\u00f3n ou negligee curto, sen mangas e holgado, destinado a roupa de noite para mulleres. \u00c1s veces ten copas formadas chamadas bralette para o escote cunha saia adxunta e solta que cae normalmente entre o embigo e a parte superior da coxa. A prenda adoita estar adornada con encaixes, volantes, apliques, plumas, lazos e cintas, opcionalmente con tirantes. \u00c1s veces est\u00e1 feito de tecido transparente ou transl\u00facido como nailon, gasa ou seda.\nHistoria.\nA creaci\u00f3n do camis\u00f3n s\u00faper curto atrib\u00faese \u00e1 dese\u00f1adora de lencer\u00eda estadounidense Sylvia Pedlar, que os produciu en 1942 en resposta \u00e1 escaseza de tecidos durante a segunda guerra mundial. A\u00ednda que os seus dese\u00f1os pasaron a ser co\u00f1ecidos en ingl\u00e9s como \"babydolls\" (picard\u00edas), a Pedlar non lle gustaba o nome e non o usou.\nO nome foi popularizado pola pel\u00edcula de 1956 \"Baby Doll\", protagonizada por Carroll Baker no papel principal como unha lolita de 19 anos. Isto marcou o inicio da duradeira popularidade do estilo para adultos. Os pixamas de picard\u00edas dos anos 50 ata os 60 consist\u00edan nunha parte superior e unha parte inferior folgada e curta con cintura e pernas el\u00e1sticas. Na d\u00e9cada de 1970 ata a d\u00e9cada de 1990, a parte inferior de flores substitu\u00eduse por calz\u00f3ns m\u00e1is axustados con cintura e pernas el\u00e1sticas. As versi\u00f3ns m\u00e1is recentes dos pixamas picard\u00edas eliminaron o el\u00e1stico nas pernas, sendo os fondos ou pantal\u00f3ns curtos ou pantal\u00f3ns de claqu\u00e9.\nAs picard\u00edas convert\u00e9ronse nunha parte destacada do aspecto de \"kinderwhore\" a principios e mediados da d\u00e9cada de 1990, debido \u00e1 popularidade de artistas de riot Grrrl e grunge como Courtney Love e Kat Bjelland.\nEstilos contempor\u00e1neos.\nOs picard\u00edas consid\u00e9ranse agora un artigo erotizado de roupa para adultos, moitas veces clasificado como unha forma de lencer\u00eda. Os picad\u00edas para adultos son bastante diferentes dos picard\u00edas infant\u00eds, expo\u00f1en totalmente as pernas da muller, e alg\u00fans estilos tam\u00e9n enfatizan ou expo\u00f1en deliberadamente os peitos. O vestido adoita venderse como un conxunto con bragas a xogo, xa que un picard\u00edas t\u00edpico \u00e9 o suficientemente curto como para que a roupa interior sexa visible se se usa. Os estilos da mesma lonxitude pero non destinados a salientar o atractivo sexual ch\u00e1manse \u00e1s veces camis\u00f3ns curtos.\nOs picard\u00edas est\u00e1n dispo\u00f1ibles nunha variedade suficientemente ampla de estilos para que moitos vendedores polo mi\u00fado de lencer\u00eda consideren os picard\u00edas un departamento distinto. Os picard\u00edas modernos adoitan variar considerablemente dos estilos dos anos 60 e 70. Os negliges picard\u00edas desde os anos 50 ata principios dos 80 son agora artigos vintage de colecci\u00f3n. Alg\u00fans picad\u00edas \u00e1brense por diante e semellan unha toga ou bata.\nOs vestidos curtos de roupa de d\u00eda dun estilo similar ch\u00e1manse \u00e1s veces \"vestidos picard\u00edas\". Alg\u00fans estilos son similares ao que levan alg\u00fans nenos, e por bonecos dese\u00f1ados como beb\u00e9s. A bata ou top \u00e9 o suficientemente curto como para que os cueiros poidan cambiarse facilmente. Unha orixe alternativa para o estilo pode ser as camisetas curtas e as capas de cama con encaixe das d\u00e9cadas de 1930 e 1940.\nNo s\u00e9culo XXI, os picard\u00edas fix\u00e9ronse populares como lencer\u00eda nupcial. Son m\u00e1is econ\u00f3micos que un cors\u00e9 de noiva e moitas veces ofrecen unha maior variedade de dese\u00f1os e cores."}
{"id": "579082", "revid": "5863", "url": "https://gl.wikipedia.org/wiki?curid=579082", "title": "Mar\u00eda Estela Est\u00e9vez Barreiro", "text": ""}
{"id": "579083", "revid": "5863", "url": "https://gl.wikipedia.org/wiki?curid=579083", "title": "Alba Caride Costas", "text": ""}
{"id": "579084", "revid": "25871", "url": "https://gl.wikipedia.org/wiki?curid=579084", "title": "Camisola", "text": "Unha camisola \u00e9 unha roupa interior sen mangas que adoitan usar as mulleres, que normalmente se estende ata a cintura. A camisola adoita estar feita de sat\u00e9n, nailon, seda ou algod\u00f3n.\nDefinici\u00f3n hist\u00f3rica.\nHistoricamente, \"camisola\" refer\u00edase a chaquetas de varios tipos, inclu\u00edndo sobrecamisas (usadas baixo un xub\u00f3n ou corpi\u00f1o), neglig\u00e9es para mulleres, e chaquetas de manga que usan os homes.\nUso moderno.\nNo uso moderno, unha camisola \u00e9 unha camisa solta, roupa interior sen mangas que cobre a parte superior do corpo pero \u00e9 m\u00e1is curta que unha camisa. Unha camisola normalmente est\u00e9ndese ata a cintura pero \u00e1s veces c\u00f3rtase para deixar ao descuberto o abdome, ou est\u00e9ndese para cubrir toda a rexi\u00f3n p\u00e9lvica. As camisolas est\u00e1n fabricadas con materiais lixeiros, xeralmente a base de algod\u00f3n, ocasionalmente sat\u00e9n ou seda, ou tecidos el\u00e1sticos como licra, nailon ou spandex.\nUnha camisola adoita ter \"tirantes\" finos e p\u00f3dese levar sobre un apertador ou sen el. Desde 1989, algunhas camisolas ve\u00f1en cun apertador con aros incorporado ou outro soporte que elimina a necesidade dun suxeitador entre as que prefiren non usalo. A partir da d\u00e9cada de 2000, as camisolas sonn utilizadas como roupa de exterior."}
{"id": "579086", "revid": "5863", "url": "https://gl.wikipedia.org/wiki?curid=579086", "title": "Jovino Gonz\u00e1lez Comesa\u00f1a", "text": ""}
{"id": "579088", "revid": "1131", "url": "https://gl.wikipedia.org/wiki?curid=579088", "title": "\u00d3scar Reboiras", "text": ""}
{"id": "579090", "revid": "35560", "url": "https://gl.wikipedia.org/wiki?curid=579090", "title": "Bus de datos", "text": ""}
{"id": "579101", "revid": "15490", "url": "https://gl.wikipedia.org/wiki?curid=579101", "title": "National Gallery de Washington", "text": ""}
{"id": "579102", "revid": "88215", "url": "https://gl.wikipedia.org/wiki?curid=579102", "title": "Final da Copa do Xeneral\u00edsimo de f\u00fatbol 1958/59", "text": "A final da Copa do Xeneral\u00edsimo de f\u00fatbol 1958/59 foi a 57\u00aa final desde a creaci\u00f3n da competici\u00f3n. Tivo lugar o 21 de xu\u00f1o de 1959 no estadio Santiago Bernab\u00e9u, en Madrid, e foi disputada entre o Barcelona e o Granada. O Barcelona levantou o trofeo por 14\u00aa vez na s\u00faa historia, tras ga\u00f1ar por 4-1.\nAntecedentes.\nFoi a 18\u00aa final de Copa do FC Barcelona, que contaba naquel momento con 13 t\u00edtulos no seu haber. Regresaba a unha final dous anos despois da \u00faltima, cando derrotara ao Espanyol no estadio de Montju\u00efc na final da edici\u00f3n de 1957. O Granada, pola contra, disputaba por primeira vez e \u00fanica vez na s\u00faa historia unha final.\nO Barcelona chegou \u00e1 final despois de eliminar a Murcia, Sporting de Gij\u00f3n, Betis e Real Madrid, e goleou por senllos 6-0 a asturianos e andaluces. O Granada pola s\u00faa banda deixou no cami\u00f1o a Elche, C\u00e1diz, Plus Ultra e Valencia, conseguindo tam\u00e9n amplas goleadas, como un 8-1 sobre o Elche e un 6-0 sobre o C\u00e1diz."}
{"id": "579109", "revid": "5863", "url": "https://gl.wikipedia.org/wiki?curid=579109", "title": "Manrique Fern\u00e1ndez V\u00e1zquez", "text": ""}
{"id": "579110", "revid": "5863", "url": "https://gl.wikipedia.org/wiki?curid=579110", "title": "Homosexualidade na historia", "text": ""}
{"id": "579111", "revid": "5863", "url": "https://gl.wikipedia.org/wiki?curid=579111", "title": "Historia da homosexualidade", "text": ""}
{"id": "579112", "revid": "85894", "url": "https://gl.wikipedia.org/wiki?curid=579112", "title": "Sanga, Cabanas, O Vicedo", "text": "Sanga \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental."}
{"id": "579113", "revid": "85894", "url": "https://gl.wikipedia.org/wiki?curid=579113", "title": "A Penela, Mosende, O Vicedo", "text": "A Penela \u00e9 un lugar da parroquia de Mosende, no concello lugu\u00e9s do Vicedo, na comarca da Mari\u00f1a Occidental."}
{"id": "579114", "revid": "85894", "url": "https://gl.wikipedia.org/wiki?curid=579114", "title": "Castro Bo, Mosende, O Vicedo", "text": "Castro Bo \u00e9 un lugar da parroquia de Mosende, no concello lugu\u00e9s do Vicedo, na comarca da Mari\u00f1a Occidental."}
{"id": "579115", "revid": "85894", "url": "https://gl.wikipedia.org/wiki?curid=579115", "title": "Umeiros, Mosende, O Vicedo", "text": "Umeiros \u00e9 un lugar da parroquia de Mosende, no concello lugu\u00e9s do Vicedo, na comarca da Mari\u00f1a Occidental."}
{"id": "579116", "revid": "85894", "url": "https://gl.wikipedia.org/wiki?curid=579116", "title": "O Xurbal, Mosende, O Vicedo", "text": "O Xurbal \u00e9 un lugar da parroquia de Mosende, no concello lugu\u00e9s do Vicedo, na comarca da Mari\u00f1a Occidental."}
{"id": "579117", "revid": "85894", "url": "https://gl.wikipedia.org/wiki?curid=579117", "title": "A Barreira, San Miguel de Negradas, O Vicedo", "text": "A Barreira \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579118", "revid": "85894", "url": "https://gl.wikipedia.org/wiki?curid=579118", "title": "Monte de Insua, San Miguel de Negradas, O Vicedo", "text": "Monte de Insua \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579119", "revid": "85894", "url": "https://gl.wikipedia.org/wiki?curid=579119", "title": "Alpuxarras, San Miguel de Negradas, O Vicedo", "text": "Alpuxarras \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579120", "revid": "85894", "url": "https://gl.wikipedia.org/wiki?curid=579120", "title": "A \u00c1spera, San Miguel de Negradas, O Vicedo", "text": "A \u00c1spera \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579121", "revid": "85894", "url": "https://gl.wikipedia.org/wiki?curid=579121", "title": "Chelo, San Miguel de Negradas, O Vicedo", "text": "Chelo \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579122", "revid": "85894", "url": "https://gl.wikipedia.org/wiki?curid=579122", "title": "A Fonte, San Miguel de Negradas, O Vicedo", "text": "A Fonte \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579123", "revid": "98629", "url": "https://gl.wikipedia.org/wiki?curid=579123", "title": "Manuel Pertegaz", "text": "Manuel Pertegaz Ib\u00e1\u00f1ez, nado en Olba (Provincia de Teruel) o 18 de maio de 1918 e finado en Barcelona o 30 de agosto de 2014, foi un dese\u00f1ador e modisto espa\u00f1ol.\nTraxectoria.\nCon dez anos mudouse coa familia a Barcelona e en 1930 abandonou o colexio para comezar a traballar nunha xastrer\u00eda. A s\u00faa carreira foi mete\u00f3rica e en 1942, con s\u00f3 25 anos, abriu a primeira casa de modas de alta costura nunha entreplanta da Avinguda Diagonal. En 1948 abriu a s\u00faa primeira tenda en Madrid, na esquina da r\u00faa Hermosilla con Vel\u00e1zquez, e viaxou a Par\u00eds.\nComezou a ser co\u00f1ecido internacionalmente cando marchou a Estados Unidos en 1954 xunto a Valentino, Pierre Cardin, Pierre Balmain e as irm\u00e1s Fontana, entre outros. Presentou a s\u00faa colecci\u00f3n en Nova York, Boston, Atlanta e Filadelfia. Ese mesmo ano os seus traxes empezaron a venderse nas mellores tendas do pa\u00eds americano. Foi o primeiro dese\u00f1ador espa\u00f1ol que vendeu os seus dese\u00f1os na Quinta Avenida de Manhattan.\nEn 1951 realizou os dese\u00f1os do vestiario para o filme Alba de Am\u00e9rica que se realizan na xastrar\u00eda de Humberto Cornejo.\nEn 1957 trasladou os seus sal\u00f3ns de Madrid ao Paseo da Castellana. Ese mesmo ano Christian Dior morreu subitamente dun infarto. En Par\u00eds fal\u00e1base de Pertegaz como pos\u00edbel sucesor, mais el declinou o ofrecemento, do mesmo xeito que o seu compa\u00f1eiro de profesi\u00f3n Elio Berhanyer. Os seus traxes export\u00e1ronse a Inglaterra, Su\u00edza e o Canad\u00e1. As s\u00faas colecci\u00f3ns present\u00e1ronse no Cairo, Venecia, Londres, Santiago de Chile e Copenhague. \nEn 1960 asistiu \u00e1 primeira gala da moda europea celebrada en M\u00e9xico. En 1961 dese\u00f1ou e confeccionou o vestido de noiva da actriz Carmen Sevilla, alcumada \"a Noiva de Espa\u00f1a\", e mesmo se realizou un NO-DO para inmortalizar o evento. En 1964 asistiu \u00e1 Feira Universal de Nova York e o ano seguinte creou o perfume \"Diagonal\".\nEn 1968 inaugurou a primeira das s\u00faas cinco tendas de roupa en Espa\u00f1a. Medalla de Ouro da Cidade de Nova Orle\u00e1ns. En 1969 os seus sal\u00f3ns madrile\u00f1os quedaron de novo pequenos e trasladounos a un palacete do barrio de El Viso. Nos seus talleres de Barcelona e Madrid traballaban xa 700 persoas.\nEn 1969 a cantante espa\u00f1ola Salom\u00e9 luciu un vestido da s\u00faa firma no Festival da Canci\u00f3n de Eurovisi\u00f3n, no que resultou ga\u00f1adora. O dese\u00f1o, de 14 quilos de peso, estaba realizado en porcelana con flocos. En 1970 imp\u00faxose o \"pr\u00eat-\u00e0-porter\" e Pertegaz realizou a s\u00faa primeira colecci\u00f3n de \u00abboutique\u00bb. Viaxou a San Antonio (Texas, Estados Unidos) e presentou a s\u00faa colecci\u00f3n na Gala de Espa\u00f1a, con Joan Crawford como convidada de honra.\nEn 1974 viaxou a S\u00e3o Paulo convidado pola C\u00e1mara de Comercio. Creou en 1975 o perfume \"Muy Pertegaz\". Pechou os seus sal\u00f3ns de Madrid e as li\u00f1as de \"pret-\u00e0-porter\" e de accesorios contin\u00faan en Barcelona. En 1980 viaxou ao Xap\u00f3n convidado pola C\u00e1mara da Moda e a M\u00e9xico con motivo da inauguraci\u00f3n dun novo establecemento de El Palacio de Hierro. En 1982 presentou o seu terceiro perfume, \"Sport\".\nEn 1992 vestiu a modelo estadounidense Pat Cleveland como \"Dama do Paraugas\" na cerimonia da inauguraci\u00f3n dos Xogos Ol\u00edmpicos de Barcelona. En 1997 creou a s\u00faa primeira colecci\u00f3n para home e o ano seguinte pechou o desfile de moda que, con motivo do d\u00eda de Espa\u00f1a, se presentou na Expo 98 en Lisboa. En 2000 seguiu a\u00ednda a traballar e a supervisar as li\u00f1as que se comercializan co seu nome, tanto dentro como f\u00f3ra de Espa\u00f1a.\nVestiu durante moitos anos a Mar\u00eda Teresa Salisachs Rowe, a esposa de Juan Antonio Samaranch, finada en 2000.\nEn 2004 confeccionou o traxe nupcial da ra\u00ed\u00f1a Letizia.\nO 30 de agosto de 2014 finou en Barcelona aos 96 anos de idade.\nEstilo.\nA finais da d\u00e9cada de 1960 intu\u00edu que a moda \u00eda sufrir un cambio, de a\u00ed a s\u00faa fama de precursor. Ver o musical \"Hair\" deulle unha pista desa revoluci\u00f3n inminente.\nTam\u00e9n o cinema tivo sobre el unha not\u00e1bel influencia. As\u00ed, percibiu que o filme \"Bonnie and Clyde\" crear\u00eda unha moda peculiar.\nDurante o seu maior apoxeo, vestiu a esposa de Francisco Franco, Carmen Polo, e a s\u00faa filla, Carmen Franco y Polo. Entre outras, vestiu as actrices Paulette Goddard e Ava Gardner. Algunhas clientas foron tam\u00e9n amigas s\u00faas, como Audrey Hepburn, Jacqueline Kennedy, Marisa Berenson, Mar\u00eda Teresa Bertrand, Aline Griffith, Carmen Sevilla ou a ra\u00ed\u00f1a em\u00e9rita Sof\u00eda."}
{"id": "579124", "revid": "23204", "url": "https://gl.wikipedia.org/wiki?curid=579124", "title": "Faixa", "text": "Unha faixa \u00e9 unha prenda de base que se adapta \u00e1 forma que rodea a parte inferior do torso, que se estende por debaixo das cadeiras e que se usa a mi\u00fado para dar forma ou como apoio. P\u00f3dese usar por motivos est\u00e9ticos ou m\u00e9dicos. En deportes ou tratamentos m\u00e9dicos, p\u00f3dese usar unha faixa como peza de compresi\u00f3n. Esta prenda base feminina substitu\u00edu o cors\u00e9 en popularidade, e \u00e1 s\u00faa vez foi superada en maior medida polas pantimedias nos anos 60.\nEvoluci\u00f3n do cors\u00e9.\nDurante a d\u00e9cada de 1890, a silueta e o uso do cors\u00e9 comezaron a cambiar. F\u00edxose m\u00e1is longo e en forma de S, con m\u00e1is \u00e9nfase no control da cintura e da parte superior das coxas. A roupa base m\u00e1is nova estendeuse desde a cintura ata as cadeiras e o est\u00f3mago. O termo faixa comezou a utilizarse para identificar este tipo de roupa interior na \u00e9poca da primeira guerra mundial. Por esta \u00e9poca, introduc\u00eduse o el\u00e1stico de goma. As mulleres agora modelaban os seus corpos con dous novos tipos de bases, a faixa el\u00e1stica bidireccional e o apertador tipo copa, ambos m\u00e1is c\u00f3modos que o seu predecesor, o cors\u00e9 de varillas..\nAs faixas estaban constru\u00eddas con tecido elasticizado e \u00e1s veces suxeitabanse con peches de gancho e ollo. Na d\u00e9cada de 1960, o modelo xa tradicional m\u00e1is longo non se adaptaba aos novos estilos. Dese\u00f1ouse unha faixa panty m\u00e1is compacta para po\u00f1er coas saias m\u00e1is curtas.\nAs pantimedias non s\u00f3 eran m\u00e1is c\u00f3modas que as faixas, sen\u00f3n que non fac\u00edan falta ligueiros para soster as medias.\n1960 e posteriores.\nEn 1970, a faixa subtitu\u00eduse polo uso de pantimedias). Os pantys substitu\u00edron as faixas na maior\u00eda das mulleres que usaban a faixa como medio para soster as medias, por\u00e9n, moitas usuarias de faixas continuaron usando unhas faixas curtas enriba das medias/pantimedias para estilizar a figura. A finais da d\u00e9cada de 1970, aquelas que quer\u00edan estilizar a figura ti\u00f1an a opci\u00f3n de \"control superior\" dos pantys, onde a secci\u00f3n superior dos pantys ti\u00f1a unha maior proporci\u00f3n de licra de elastina para ofrecer certo control da figura.\nEn 1968, na protesta feminista contra Miss Am\u00e9rica, as manifestantes tiraron simbolicamente unha serie de produtos femininos nun \"cubo de lixo da Liberdade\". Estes inclu\u00edron faixas, que estaban entre os elementos que os manifestantes chamaron \"instrumentos de tortura feminina\" e equipamentos do que percib\u00edan como feminidade.\nRoupa moldeadora hoxe.\nAs faixas e os \"moldeadores de corpos\" a\u00ednda son usados \u200b\u200bpolas mulleres para dar forma \u00e1 s\u00faa figura cunha prenda. De feito, o s\u00e9culo XXI viu un gran rexurdir do uso de prendas moldeadoras, especialmente coa chegada de novos tecidos e o dese\u00f1o sen costuras, de xeito que as prendas moldeadoras modernas son substancialmente m\u00e1is c\u00f3modas que as prendas de corseter\u00eda do s\u00e9culo anterior. Algunhas destas pezas de roupa poden incorporar un apertador, unha combinaci\u00f3n co\u00f1ecida tradicionalmente como corselet. Spanx \u00e9 un exemplo de roupa moldeadora contempor\u00e1nea."}
{"id": "579137", "revid": "85894", "url": "https://gl.wikipedia.org/wiki?curid=579137", "title": "Francos, San Miguel de Negradas, O Vicedo", "text": "Francos \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental.\nToponimia.\nSegundo Nicandro Ares de \"Francos\" di J.M. Piel que ten un dobre significado, o de individuos procedentes da Francia ou o de homes libres, al\u00e9n de descendentes dun home chamado \"Franco\"."}
{"id": "579138", "revid": "85894", "url": "https://gl.wikipedia.org/wiki?curid=579138", "title": "A G\u00e1ndara, San Miguel de Negradas, O Vicedo", "text": "A G\u00e1ndara \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579139", "revid": "85894", "url": "https://gl.wikipedia.org/wiki?curid=579139", "title": "A Gatariza, San Miguel de Negradas, O Vicedo", "text": "A Gatariza \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579140", "revid": "89787", "url": "https://gl.wikipedia.org/wiki?curid=579140", "title": "Pantal\u00f3n de claqu\u00e9", "text": "Os pantal\u00f3ns de claqu\u00e9, tam\u00e9n co\u00f1ecidos como pantal\u00f3ns curtos de corte lateral ou pantal\u00f3ns curtos de baile, son unha forma de lencer\u00eda dese\u00f1ada para mulleres, de aspecto similar \u00e1s bragas francesas. Como o nome indica, son un tipo de shorts, xa que cobren a zona p\u00e9lvica e a parte superior das pernas. O nome prov\u00e9n dos pantal\u00f3ns curtos que levaban os bailar\u00edns de claqu\u00e9 durante a d\u00e9cada de 1930 mentres practicaban as s\u00faas rutinas. Os pantal\u00f3ns de claqu\u00e9 est\u00e1n feitos principalmente de encaixe, seda, cetim, poli\u00e9ster, raion e gasa de algod\u00f3n. Alg\u00fans pares poden estar adornados con volantes.\nOs pantal\u00f3ns tipo claqu\u00e9 par\u00e9cense moito a pantal\u00f3ns curtos deportivos, permiten liberdade de movemento e p\u00f3dense usar como roupa exterior sobre outros tipos de roupa interior (por exemplo, g-string), pero \u00fasanse principalmente como roupa interior ou de lecer. Desde a distancia, os pantal\u00f3ns de claqu\u00e9 p\u00f3dense confundir cunha media combinaci\u00f3n.\nOs pantal\u00f3ns de claqu\u00e9 xeralmente colgan soltos ao redor do corpo. Por este motivo, foron perdendo popularidade ante as versi\u00f3ns m\u00e1is delgadas de roupa interior desde mediados do s\u00e9culo XX, xa que a roupa interior solta non se mestura con vestidos que abrazan a figura, e especialmente con pantal\u00f3ns. Outra prenda, semellante aos pantal\u00f3ns tipo claqu\u00e9 pero m\u00e1is axustados ao corpo, son as bragas ou os shorts. Un culotte \u00e9 semellante aos pantal\u00f3ns de claqu\u00e9, pero m\u00e1is longos na perna."}
{"id": "579141", "revid": "85894", "url": "https://gl.wikipedia.org/wiki?curid=579141", "title": "Marcos, San Miguel de Negradas, O Vicedo", "text": "Marcos \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579142", "revid": "85894", "url": "https://gl.wikipedia.org/wiki?curid=579142", "title": "O Morgall\u00f3n, San Miguel de Negradas, O Vicedo", "text": "O Morgall\u00f3n \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579143", "revid": "85894", "url": "https://gl.wikipedia.org/wiki?curid=579143", "title": "O Mosteiro, San Miguel de Negradas, O Vicedo", "text": "O Mosteiro \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579144", "revid": "85894", "url": "https://gl.wikipedia.org/wiki?curid=579144", "title": "Muro Novo, San Miguel de Negradas, O Vicedo", "text": "Muro Novo \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579145", "revid": "85894", "url": "https://gl.wikipedia.org/wiki?curid=579145", "title": "Noche, San Miguel de Negradas, O Vicedo", "text": "Noche \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579146", "revid": "85894", "url": "https://gl.wikipedia.org/wiki?curid=579146", "title": "A Poceira, San Miguel de Negradas, O Vicedo", "text": "A Poceira \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579147", "revid": "85894", "url": "https://gl.wikipedia.org/wiki?curid=579147", "title": "O Redondo, San Miguel de Negradas, O Vicedo", "text": "O Redondo \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579148", "revid": "85894", "url": "https://gl.wikipedia.org/wiki?curid=579148", "title": "Salgueiros, San Miguel de Negradas, O Vicedo", "text": "Salgueiros \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579149", "revid": "85894", "url": "https://gl.wikipedia.org/wiki?curid=579149", "title": "O Xurbal, San Miguel de Negradas, O Vicedo", "text": "O Xurbal \u00e9 un lugar da parroquia de San Miguel de Negradas, no concello lugu\u00e9s do Vicedo, na comarca da Mari\u00f1a Occidental."}
{"id": "579151", "revid": "23204", "url": "https://gl.wikipedia.org/wiki?curid=579151", "title": "Camis\u00f3n", "text": "Un camis\u00f3n, \u00e9 unha peza de roupa de noite que colga solta, e adoitan usar mulleres e nenas. Un camis\u00f3n est\u00e1 feito de algod\u00f3n, seda, sat\u00e9n ou nailon e pode estar decorado con encaixes apliques ou bordados no peito e dobladillos.\nUn camis\u00f3n pode ter calquera escote, e pode ter mangas de calquera tipo, ou non ter mangas, e calquera tirante ou estilo de costas. A lonxitude dun camis\u00f3n pode variar das cadeiras ata o chan. Un camis\u00f3n curto p\u00f3dese chamar \"picard\u00edas\", dependendo do estilo. A ca\u00edda (de arriba a abaixo) do camis\u00f3n de noite pode variar desde practicamente recto ata a ca\u00edda de c\u00edrculo completo, como o vestido Olga. Un camis\u00f3n de noite p\u00f3dese usar como camis\u00f3n ou como enagua completa. Os camis\u00f3ns p\u00f3dense usar cunha roupa exterior a xogo, unha toga, gasa bata ou ma\u00f1anita, para que sexan apropiadas para recibir convidados.\nHistoria.\nPrimeiros camis\u00f3ns.\nO \"Dicionario de Historia da Moda\" destaca o uso do termo \"camison\" xa en 1530, cando o ling\u00fcista franc\u00e9s John Palsgrave traduce \"sloppe\" a camis\u00f3n no seu propio libro. Non obstante, non hai indicaci\u00f3n de se o termo se refer\u00eda a roupa de durmir ou a unha peza de roupa cun prop\u00f3sito diferente. Ademais, hai poucas evidencias dunha roupa determinada para durmir antes do s\u00e9culo XVI. Os retratos europeos da Idade Media suxiren que os homes e mulleres normalmente durm\u00edan espidos, \u00e1s veces cun Gorro de durmir. Alg\u00fans historiadores suxiren que a falta de rexistro de antiga roupa de durmir d\u00e9bese a actitudes sociais. A roupa de durmir era considerada como un asunto privado dentro dos fogares, ata que se popularizou.\nOs camis\u00f3ns modernos orix\u00ednanse a partir das camisas para durmir dos homes ou dos camis\u00f3ns de noite das mulleres que se remontan ao s\u00e9culo XVI. As camisolas e os camis\u00f3ns de noite adoitaban ser s\u00f3 camisas de d\u00eda ou roupa interior e eran pezas sen forma ata os nocellos con distintos colos. Os camis\u00f3ns semellaban t\u00fanicas, usadas por ambos os sexos durante s\u00e9culos en Exipto e Roma. Adoitaban estar feitos de li\u00f1o branco para ser facilmente lavados e absorbentes. Nobres e Se\u00f1ores, por\u00e9n, levaban camis\u00f3ns bordados.\nNon foi ata finais do s\u00e9culo XVII cando a roupa de durmir desenvolveu a s\u00faa propia identidade en Europa Occidental, e as mulleres de clase m\u00e1is alta comezaron a usar batas semellantes a camis\u00f3ns exclusivamente para a cama. Os camis\u00f3ns adquiriron m\u00e1is forma cando apareceu a negligee en Francia a principios do s\u00e9culo XVIII. A negligee adoitaba facerse con tecido suave e transparente e era m\u00e1is axustada na cintura, pero a\u00ednda quedaba frouxa para ser confortable. Tam\u00e9n era un sinal de riqueza e consid\u00e9rase a primeira roupa de noite feminina que se utilizou amplamente e un predecesor do camis\u00f3n moderno. Segundo os historiadores Willet e Phillis Cunnington, s\u00f3 se fixeron pequenos axustes nos camis\u00f3ns ata finais do s\u00e9culo XIX por mor das actitudes sociais; os adornos de encaixe ou dese\u00f1os m\u00e1is axustados foron vistos \"como un sinal de depravaci\u00f3n que \u00eda en contra dos m\u00e1is altos principios de prudencia na dama inglesa\".\nCamis\u00f3ns como batas: s\u00e9culos XVIII e principios do XIX.\nAntes de finais do s\u00e9culo XIX, o termo \"camis\u00f3n\" non se refer\u00eda a roupa de durmir sen\u00f3n a roupa informal. O camis\u00f3n era unha \"versi\u00f3n dunha bata moderna\" e adoitaba usarse na casa ou en ocasi\u00f3ns nas que non era necesario un traxe formal. Esta prenda era en realidade un Banyan, unha t\u00fanica en forma de camiseta adoptada polos brit\u00e1nicos procedentes da India, pero que se co\u00f1eceu como \"camison de noite\", bata ou \"bata de ma\u00f1\u00e1\" na \u00e9poca a principios de 1700 debido ao seu car\u00e1cter casual.\nOs camis\u00f3ns, ou batas, eran usados \u200b\u200bprincipalmente polos homes. As variaci\u00f3ns inglesas do camis\u00f3n ou bata foron influenciadas por vestidos similares da India, Xap\u00f3n e Oriente Medio. A principios do s\u00e9culo XVIII, o estilo kimono f\u00edxose popular. Era frouxo e encaixaba sobre os homes coma un abrigo. O vestido \"consiste en dous anchos de tea cosidos no centro cara atr\u00e1s ata o pescozo, onde se une a un pequeno rect\u00e1ngulo de tecido para formar o escote. Cada ancho de tea cae sobre os ombreiros para crear a parte frontal do vestido. Anchos adicionais de tea forman as mangas. P\u00f3dense coser inserci\u00f3ns en forma de V nas costuras laterais para obter m\u00e1is plenitude.\"\nOs camis\u00f3ns fac\u00edanse normalmente de algod\u00f3n ou seda (damasco, brocado, veludo, tafet\u00e1 e sat\u00e9n) ou la con forros de cetim ou corda de la\u00fade nunha cor brillante e contrastada. O material \u00a0var\u00eda segundo o tempo e a persoa que levaba o vestido. Nas estaci\u00f3ns m\u00e1is fr\u00edas, os camis\u00f3ns ter\u00edan forros de pel. O comercio de Europa con Asia desde os s\u00e9culos XVI ao XVIII provocou a chegada de tecidos e estilos estranxeiros que se utilizaron para camis\u00f3ns en Europa Occidental e Am\u00e9rica. As aportaci\u00f3ns ex\u00f3ticas popularizaron o camis\u00f3n, especialmente no estilo kimono ou banyan. A historiadora da moda Patricia Cunningham tam\u00e9n suxeriu que \"o corte do camis\u00f3no pode derivar de caftans persas e turcos\".\nOs camis\u00f3ns ou batas tam\u00e9n aumentaron en demanda debido aos retratos e \u00e1s implicaci\u00f3ns de status. A peza vese nos retratos dos s\u00e9culos XVII e XVIII. \"A adopci\u00f3n do camis\u00f3n polos ingleses pode datar do s\u00e9culo XVI cando Henrique VIII usaba o que parece ser un caft\u00e1n isl\u00e1mico con peche de sapo para un retrato de Holbein\". Cunningham sinala as pinturas \"The Apothecary's Shop\" (1752) e \"The Concert\" (1741) que \"ilustran a aparente idoneidade do vestido tanto para ocasi\u00f3ns profesionais como sociais\".\nS\u00e9culos XIX e XX.\nDe 1840 a 1900 realiz\u00e1ronse cambios estil\u00edsticos nos escotes, colos, mangas, corpi\u00f1os e peches dos camis\u00f3ns. \"Adornos como volantes, escotes, cintas, encaixes, abalorios, calados e bordados a mi\u00fado eng\u00e1dense aos escotes, colos, corpi\u00f1os, mangas, pu\u00f1os e saias\". O camis\u00f3n de noite tradicional substitu\u00eduse por pixamas no mundo occidental cando se adoptou da India en 1870. O pixama converteuse de cami\u00f1o nun elemento esencial no garda-roupa dos homes debido \u00e1 s\u00faa comodidade e connotaci\u00f3ns ex\u00f3ticas. O pixama feminino presentouse en 1886 e era unha combinaci\u00f3n de camis\u00f3n e pantal\u00f3ns \"que requir\u00eda 4 \u00bd yardas de tecido de calico ou flanela. A parte superior ti\u00f1a un colo alto e unha parte frontal abotoada, e hab\u00eda volantes nos pulsos e nos xeonllos\". A dese\u00f1adora francesa Coco Chanel foi a primeira en lanzar unha li\u00f1a de atractivos pixamas femininos que aumentaron a s\u00faa popularidade.\nA pesar da introduci\u00f3n do pixama, a popularidade do camis\u00f3n creceu drasticamente na d\u00e9cada de 1920. Entre 1920 e 1940, os camis\u00f3ns non curvaban o corpo sen\u00f3n que o envolv\u00edan en li\u00f1a recta. Isto atrib\u00faese en gran medida \u00e1 dese\u00f1adora francesa Madeleine Vionnet que rexeitou os cors\u00e9s e se fixo famosa por \"cortar as teas ao bies\". Os seus estilos acentuaban as curvas \u00e1 vez que proporcionaban fluidez e confort. Durante este tempo, os camis\u00f3ns tam\u00e9n pasaron do uso dom\u00e9stico aos eventos de moda. En 1933, a creadora de tendencias Mary d'Erlanger levou un camis\u00f3n escotado por diante e por detr\u00e1s para un baile en Nova York popularizando a elegancia do estilo. Este estilo, agora co\u00f1ecido como \"vestido combinaci\u00f3n\", rexurdiu na d\u00e9cada de 1990. A mediados do s\u00e9culo XIX houbo m\u00e1is camis\u00f3ns feitos a medida, con saias completadas con corpi\u00f1os que abrazan a figura, reflectindo as tendencias da \u00e9poca. Na d\u00e9cada de 1960, os camis\u00f3ns diversific\u00e1ronse completamente, en variedade de lonxitudes, patr\u00f3ns e tecidos.\nS\u00e9culo XXI.\nNo s\u00e9culo XXI, os camis\u00f3ns son usados principalmente polas mulleres. Os estilos de camis\u00f3ns modernos com\u00fans est\u00e1n feitos de algod\u00f3n, cetim, seda ou encaixe e te\u00f1en detalles bordados ou encaixes con tirantes finos. Os camis\u00f3ns te\u00f1en diferentess variaci\u00f3ns. M\u00e1is longos, os camis\u00f3ns de algod\u00f3n adoitan denominarse \"camisones vitorianos\", xa que foron influenciados por estilos similares a finais do s\u00e9culo XIX. Os camis\u00f3ns m\u00e1is curtos son as \"picard\u00edas\", que xeralmente son de encaixe e seda cun escote en V. Outras variaci\u00f3ns son o camis\u00f3n \"estilo camisa\" ou o camis\u00f3n \"combinaci\u00f3n\".\nPopularidade.\nNos retratos durante os s\u00e9culos XVII e XVIII, os membros de clase alta da sociedade adoitaban pousar cos seus camis\u00f3ns, ou roupa informal de d\u00eda, para confortar e mostrar o seu exotismo. Cando o camis\u00f3n redefin\u00eduse como roupa de durmir no s\u00e9culo XX, alcanzou novos niveis de popularidade entre as mulleres a medida que os estilos se fac\u00edan m\u00e1is favorecedores e entrou no mundo da moda."}
{"id": "579156", "revid": "5863", "url": "https://gl.wikipedia.org/wiki?curid=579156", "title": "Manuel Pertegaz Ib\u00e1\u00f1ez", "text": ""}
{"id": "579157", "revid": "98629", "url": "https://gl.wikipedia.org/wiki?curid=579157", "title": "Carta aos g\u00e1latas", "text": "A Carta aos g\u00e1latas \u00e9 unha ep\u00edstola paulina que forma parte do Novo Testamento da Biblia cristi\u00e1. Nesta carta, Paulo de Tarso, nunha linguaxe ardorosa e directa, reaf\u00edrmase na tese de que a salvaci\u00f3n do cristi\u00e1n \u00e9 un don de Deus que se obt\u00e9n pola fe en Cristo e non polo cumprimento da lei mosaica. Esta idea, tam\u00e9n presente na posterior Carta aos romanos, tivo renovada influencia durante a Reforma protestante de Marti\u00f1o Lutero. Ademais, a Carta aos g\u00e1latas aporta datos autobiogr\u00e1ficos sobre Paulo de Tarso. \nAutor e data.\nPaulo de Tarso foi un ap\u00f3stolo do cristianismo nas d\u00e9cadas posteriores \u00e1 morte de Xes\u00fas de Nazaret. A\u00ednda que inicialmente perseguira aos cristi\u00e1ns, converteuse a esta relixi\u00f3n logo dun accidente. Paulo de Tarso, que tivera unha formaci\u00f3n helen\u00edstica, centrou as s\u00faas predicaci\u00f3ns en Grecia e Asia Menor e as s\u00faas interpretaci\u00f3ns da mensaxe de Xes\u00fas resultaron moi influentes no cristianismo posterior. \nA\u00ednda que nos Feitos dos Ap\u00f3stolos c\u00edtase que Paulo de Tarso atravesou \u00e1 Galacia nas s\u00faas viaxes, a s\u00faa presenza al\u00f3 \u00e9 descrita polo mi\u00fado polo propio ap\u00f3stolo nesta misiva. Do seu relato der\u00edvase que Paulo cruzou a rexi\u00f3n do g\u00e1latas na segunda viaxe das s\u00faas pr\u00e9dicas, contra o ano 50, cando unha enfermidade obrigouno a parar e repousar durante un tempo. Sendo ben acollido polos g\u00e1latas, Paulo evanxelizounos.\nA Carta aos g\u00e1latas \u00e9 escrita entre o 54 e o 56 posiblemente dende \u00c9feso. O obxectivo \u00e9 rebater \u00e1s ensinanzas que predicadores xudaizantes difund\u00edan entre os g\u00e1latas. Esta raz\u00f3n foi tam\u00e9n a que motivou a escrita doutras cartas paulinas e amosa as dificultades do cristianismo temper\u00e1n para diferenciarse do xudaismo. \nDestinatarios.\nA diferenza das outras cartas paulinas, esta non \u00e9 unha misiva escrita \u00e1 comunidade de cristi\u00e1ns dunha cidade concreta, sen\u00f3n que est\u00e1 dirixida \"\u00e1s igrexas de Galacia\". Para alg\u00fans estudosos isto \u00e9 indicativo de que naquela rexi\u00f3n exist\u00edan grupos cristi\u00e1ns dispersos pero relacionados. \nOs g\u00e1latas eran un pobo celta que se instalaron no interior de Anatolia no s\u00e9culo III a.C. Orixinalmente moi belicosos, recibiron a influencia dos gregos e foron conquistados por Roma arredor do ano 25 a.C. Baixo a s\u00faa dominaci\u00f3n, creouse a provincia de Galacia, que, ademais dos territorios g\u00e1latas, inclu\u00eda \u00e1 Pisidia. \u00c9 as\u00ed que existe a hip\u00f3tese de que os destinatarios da carta non ser\u00edan propiamente os g\u00e1latas, sen\u00f3n os cristi\u00e1ns de Antioqu\u00eda de Pisidia, mais esta conxectura non \u00e9 segura. \nOs g\u00e1latas foron pag\u00e1ns ata que cara o ano 50, segundo a propia ep\u00edstola e os Feitos dos Ap\u00f3stolos, Paulo de Tarso levou o cristianismo. Pouco despois, \u00e1 Galacia chegaron predicadores xudaizantes dende Xerusal\u00e9n que cuestionaron a autoridade de Paulo e que lles fixeron crer que deb\u00edan circuncidarse para poder ser considerados parte do Pobo de Deus. \nEstilo.\nA Carta aos g\u00e1latas foi escrita en koin\u00e9 grega cun estilo en\u00e9rxico e vehemente, recriminando \u00e1s veces alg\u00fans cuestionamentos dos que ten co\u00f1ecemento. Na negaci\u00f3n da necesidade da circuncisi\u00f3n para os cristi\u00e1ns, Paulo amosa o seu fondo co\u00f1ecemento da Tora, mentres que refuta as d\u00fabidas sobre a s\u00faa persoa describindo a s\u00faa traxectoria vital. Deste xeito, \u00e9 considera como a misiva m\u00e1is persoal das por el escritas. A argumentaci\u00f3n pode resultar complexa pois segue os esquemas propios das discusi\u00f3ns rab\u00ednicas mais senta as bases das teses que retomar\u00e1 e perfilar\u00e1 na Carta aos romanos (escrita entre o 57 e o 58) sobre a salvaci\u00f3n.\nEstrutura.\nAl\u00e9n da partes formais da ep\u00edstola (sa\u00fados e despedida) esta carta conta con d\u00faas partes centrais: unha primeira parte autobiogr\u00e1fica coa que se defende do cuestionamento dos predicadores xudeizantes, e unha segunda parte, de car\u00e1cter doutrinal, na que presenta a salvaci\u00f3n pola fe e que ser\u00e1 de novo abordada nunha terceira parte na que anima \u00e1 vivir deste xeito. \nDoutrina.\nPaulo de Tarso dedica a primeira parte da Carta a expor como el, que rexeitara o cristianismo e perseguira aos seus crentes, acabou por mudar ao comprender que a salvaci\u00f3n non estaba no xudaismo sen\u00f3n nas ensinanzas de Xes\u00fas de Nazaret. Posteriormente, xustifica que \u00e9 a fe no Se\u00f1or o que permite a salvaci\u00f3n e non as obras. Para validar esta afirmaci\u00f3n presenta o caso de Abraham do que afirma que \"\"fiou en Deus e iso valeulle a xustificaci\u00f3n\".\" Posteriormente, continua considerando que a lei mosaica foi dada para identificar o pecado mentres non se produc\u00eda a vinda do mes\u00edas. Tras Xes\u00fas, a fe \u00e9 o elemento clave: o crente \u00e9 libre para vivir segundo as ensinanzas de Cristo.\nEdici\u00f3ns en galego.\nAo abeiro do Concilio Vaticano II (1962-1965), a Igrexa Cat\u00f3lica autorizou o emprego de linguas vern\u00e1culas na liturxia, facendo necesaria a traduci\u00f3n da Biblia \u00e1 lingua galega. Deste xeito, a editorial SEPT publicou en 1989 unha traduci\u00f3n da Biblia dende as linguas orixinais que foi merecente do Premio Nacional de Traduci\u00f3n de Espa\u00f1a de 1990. Nesa edici\u00f3n, a Carta aos g\u00e1latas foi traducida por Xes\u00fas Ferro Ruibal."}
{"id": "579159", "revid": "65337", "url": "https://gl.wikipedia.org/wiki?curid=579159", "title": "Medio d\u00f3lar Kennedy", "text": "O medio d\u00f3lar Kennedy \u00e9 unha moeda estadounidense de curso legal cu\u00f1ada por vez primeira en 1964 pola Casa da Moeda dos Estados Unidos.\nConcibiuse como unha homenaxe ao 35\u00ba presidente do pa\u00eds, John F. Kennedy, e a s\u00faa creaci\u00f3n foi autorizada polo Congreso dos EEUU pouco despois dun mes do seu asasinato en novembro de 1963. \nO uso de obras anteriores dos gravadores xefe da casa da moeda Gilroy Roberts e Frank Gasparro posibilitou unha r\u00e1pida preparaci\u00f3n dos cu\u00f1os e a produci\u00f3n da nova moeda comezou xa en xaneiro de 1964.\nA primeira versi\u00f3n deste medio d\u00f3lar, realizada en prata, comezou a ser acaparada xa desde o seu lanzamento en marzo de 1964, tanto polos coleccionistas como polas persoas que quer\u00edan un recordo do finado presidente, polo que a \"US Mint\" decidiu aumentar a s\u00faa produci\u00f3n, a\u00ednda que rara vez chegou a verse en circulaci\u00f3n. As continuas subas do prezo da prata provocaron un aumento do acaparamento: moitos dos d\u00f3lares Kennedy dese primeiro ano fund\u00edronse polo seu contido de metal nobre. As pezas datadas a partir de 1965 viron reducido o seu contido en prata do 90 % inicial ao 40 % \u2014s\u00f3 un revestimento de prata\u2014, mais a\u00ednda con este cambio a moeda seguiu a ter pouca circulaci\u00f3n. Finalmente, en 1971 acabou por eliminarse por completo o contido en prata desta moeda e incrementouse a s\u00faa produci\u00f3n, o que motivou un lixeiro aumento do seu uso por parte da poboaci\u00f3n. \nEn 1975 e 1976 cu\u00f1ouse un dese\u00f1o especial da moeda de curso legal para conmemorar o Bicentenario dos Estados Unidos. Ademais da emisi\u00f3n est\u00e1ndar para a circulaci\u00f3n, cu\u00f1ouse tam\u00e9n unha tiraxe especial con revestimento de prata destinada ao coleccionismo. Tam\u00e9n en paralelo \u00e1 emisi\u00f3n regular, en 1992 comezaron a producirse cu\u00f1axes para introducir nos estoxos de presentaci\u00f3n para os coleccionistas cun contido do 90 % de prata. E finalmente, en 2014 emitiuse unha versi\u00f3n especial do medio d\u00f3lar Kennedy, non circulante, cun 99,99 % de ouro.\nA\u00ednda que a maior\u00eda das entidades bancarias dispo\u00f1en dunha ampla subministraci\u00f3n de moedas circulantes de medio d\u00f3lar, o seu uso segue a ser limitado. A produci\u00f3n dos medios d\u00f3lares para a circulaci\u00f3n xeral det\u00edvose en 2001, e entre 2002 e 2020 a s\u00faa cu\u00f1axe limitouse a satisfacer a demanda dos coleccionistas, que deb\u00edan adquirilo cun sobreprezo a trav\u00e9s da tenda da Casa da Moeda. Finalmente, a partir de 2021 retomouse a s\u00faa produci\u00f3n para a s\u00faa posta en circulaci\u00f3n ordinaria.\nInicio.\nConcepci\u00f3n da idea.\n\u00c1s poucas horas do asasinato de John F. Kennedy o 22 de novembro de 1963, a directora da Casa da Moeda dos Estados Unidos, Eva Adams, chamou o gravador xefe, Gilroy Roberts, para o informar de que xa se estaba a considerar seriamente a posibilidade de representar a Kennedy nunha das moedas de prata de maior valor facial: a dun d\u00f3lar, a de medio d\u00f3lar ou a dun cuarto de d\u00f3lar. Adams contactou novamente con Roberts o 27 de novembro para dar v\u00eda libre ao proxecto, e indicoulle que a vi\u00fava do defunto presidente, Jacqueline Kennedy, prefer\u00eda que se representase no medio d\u00f3lar, en substituci\u00f3n do dese\u00f1o anterior, o medio d\u00f3lar Franklin, xa que non quer\u00eda que George Washington deixase de aparecer no cuarto de d\u00f3lar.\nPor mor do axustado do tempo \u2014a cu\u00f1axe da moeda deb\u00eda comezar en xaneiro de 1964\u2014, Roberts optou por modificar o busto de Kennedy que creara para o anverso da s\u00faa medalla presidencial, producida pola \"US Mint\", en tanto que Frank Gasparro comezou a modificar o reverso que creara para a devandita medalla presidencial. Tanto o dese\u00f1o de Roberts como do de Gasparro foran aprobados por Kennedy. Roberts reun\u00edrase co propio Kennedy no seu d\u00eda para lle amosar os primeiros modelos da medalla e, a\u00ednda que non consta que o presidente lle dese a s\u00faa opini\u00f3n, Roberts decidira facer alg\u00fans cambios logo da entrevista co presidente.\nLogo da produci\u00f3n dos primeiros exemplares de proba na \"US Mint\", Jacqueline e Robert F. Kennedy foron invitados a velos. A vi\u00fava apreciou os dese\u00f1os, a\u00ednda que suxeriu que se modificase lixeiramente o cabelo e que se utilizase unha figura de corpo enteiro ou de medio corpo, en lugar do busto de perfil, ao que Roberts contestou que non hab\u00eda tempo para cambios dese calibre, por mor das limitaci\u00f3ns de tempo, e tam\u00e9n que consideraba que o perfil esquerdo lle dar\u00eda \u00e1 moeda un aspecto m\u00e1is atractivo.\nO dese\u00f1o do reverso de Frank Gasparro para este medio d\u00f3lar tam\u00e9n estivo influ\u00eddo pola experiencia que adquiriu ao dese\u00f1ar a medalla de agradecemento do presidente Kennedy. En 1962, Kennedy mandara cu\u00f1ar 300 medallas de agradecemento na Casa da Moeda de Filadelfia, que posteriormente foron presentadas durante a s\u00faa viaxe do 23 de xu\u00f1o ao 2 de xullo de 1963 \u00e1 Rep\u00fablica Federal Alem\u00e1, \u00e1 Alema\u00f1a Oriental, a Irlanda, ao Reino Unido, a Italia e \u00e1 Cidade do Vaticano. O dese\u00f1o do reverso da medalla de agradecemento de Kennedy representa un selo presidencial m\u00e1is grande e detallado que o que dese\u00f1ara para a medalla presidencial. A localizaci\u00f3n da iniciais FG, de Gasparro, \u00e9 tam\u00e9n similar \u2014baixo a gadoupa dereita da aguia\u2014, tanto na medalla de agradecemento como na moeda de medio d\u00f3lar.\nProceso lexislativo.\nA lei esix\u00eda a aprobaci\u00f3n por parte do Congreso para calquera cambio dunha moeda que non levase m\u00e1is de 25 anos en circulaci\u00f3n, que era o caso do medio d\u00f3lar Franklin vixente. A principios de decembro, o representante dem\u00f3crata por Texas Henry Gonzalez presentou o proxecto de lei para que Kennedy puidese aparecer no novo medio d\u00f3lar. O 10 de decembro, o novo presidente, Lyndon Johnson, apoiou a solicitude de creaci\u00f3n da nova moeda e pediu que se aprobase axi\u00f1a para posibilitar que a s\u00faa cu\u00f1axe comezase en xaneiro de 1964. Johnson declarou que as numerosas cartas recibidas nese sentido enviadas pola cidadan\u00eda o convenceran para estar de acordo co proxecto. O proxecto de lei para a autorizaci\u00f3n do novo medio d\u00f3lar na honra de Kennedy foi aprobado o 30 de decembro de 1963. \nLanzamento e produci\u00f3n.\nNo momento da s\u00faa aprobaci\u00f3n xa se estaba a traballar na confecci\u00f3n dos cu\u00f1os e os primeiros estaban xa en disposici\u00f3n de comezar a cu\u00f1ar o 2 de xaneiro de 1964, e inicialmente s\u00f3 se produciron uns poucos exemplares de proba. As primeiras moedas de medio d\u00f3lar Kennedy destinadas \u00e1 s\u00faa posta en circulaci\u00f3n cu\u00f1\u00e1ronse na Casa da Moeda de Denver o 30 de xaneiro de 1964, e a semana seguinte incorporouse \u00e1 produci\u00f3n da moeda a Casa da Moeda de Filadelfia. O 11 de febreiro de 1964 tivo lugar unha primeira cu\u00f1axe cerimonial tanto en Denver como en Filadelfia.\nAcollemento inicial.\nO Tesouro dos Estados Unidos puxo as moedas ao dispor da poboaci\u00f3n a partir do 24 de marzo de 1964. Era tanta a expectaci\u00f3n que se formou unha ringleira dunha maz\u00e1 nos portelos do Departamento do Tesouro en Washington para facerse con algunha das 70.000 moedas que se distribu\u00edron noese lote inicial. Malia a limitaci\u00f3n de 40 exemplares por persoa, nun s\u00f3 d\u00eda as moedas xa se acabaran e a ringleira segu\u00eda a medrar. Igualmente, os bancos en Boston e en Filadelfia racionaron a subministraci\u00f3n da nova moeda, mais a\u00ednda as\u00ed esgotaron as s\u00faas existencias en s\u00f3 medio d\u00eda. A distribuci\u00f3n en Nova York non comezou ata o d\u00eda seguinte e al\u00ed tam\u00e9n se impuxo o racionamento, para desgusto do xefe do departamento de moeda da compa\u00f1\u00eda \"Gimbels\", o maior comerciante do sector nesa cidade, que esperaba poder vender as moedas cunha prima para o seu beneficio.\nA nova moeda de medio d\u00f3lar f\u00edxose tam\u00e9n popular en pouco tempo no estranxeiro. O subsecretario de Estado para Asuntos Africanos, G. Mennen Williams distribu\u00edu exemplares nunha envoltura de pl\u00e1stico entre os presidentes e os ministros de Asuntos Exteriores das naci\u00f3ns do continente africano, e entre os embaixadores estadounidenses que prestaban servizo al\u00ed, co fin de \"ga\u00f1ar amigos para os Estados Unidos en \u00c1frica\". \nNo ambiente de paranoia antisovi\u00e9tica que caracterizaba a \u00e9poca, pouco despois do lanzamento da moeda, a Casa da Moeda de Denver comezou a recibir queixas de que o medio d\u00f3lar Kennedy amosaba o s\u00edmbolo da fouce e o martelo no truncamento do busto de Kennedy. En resposta, Roberts declarou que a parte do dese\u00f1o en cuesti\u00f3n non era outra cousa que o monograma constitu\u00eddo polas iniciais estilizadas do seu nome e o seu apelido (GR).\nA Casa da Moeda dos EEUU cu\u00f1ou medios d\u00f3lares Kennedy en grandes cantidades nun intento de satisfacer a enorme demanda. O Tesouro planeara inicialmente emitir 91 mill\u00f3ns de moedas en 1964, mais axi\u00f1a aumentou esta cantidade a 141 mill\u00f3ns. Con todo, o anuncio \u00e1 poboaci\u00f3n deste incremento non conseguiu que se visen m\u00e1is moedas en circulaci\u00f3n \u2014xa que a poboaci\u00f3n as atesouraba\u2014 nin que baixase o seu prezo no mercado secundario. A finais de novembro a \"US Mint\" cu\u00f1ara xa aproximadamente 160 mill\u00f3ns de pezas, mais a moeda segu\u00eda sen se ver na circulaci\u00f3n: os prezos da prata estaban a aumentar e a poboaci\u00f3n segu\u00eda a atesourar as moedas. Coa esperanza de que a produci\u00f3n de m\u00e1is moedas con data de 1964 contrarrestase a especulaci\u00f3n con elas, o Tesouro solicitou e recibiu autorizaci\u00f3n do Congreso para manter esa data en moedas que se producisen en 1965. Finalmente, cu\u00f1\u00e1ronse case 430 mill\u00f3ns de moedas datadas en 1964, unha cantidade maior que a do total cu\u00f1ado para a circulaci\u00f3n nos 16 anos que estivo en circulaci\u00f3n o anterior medio d\u00f3lar Franklin.\nEstas operaci\u00f3ns de cu\u00f1axe estaban a esgotar rapidamente as existencias de prata no Tesouro e os prezos, ademais, estaban a subir ata tal punto que a principios de xu\u00f1o unha moeda de dez centavos conti\u00f1a xa prata por valor de 9,33 centavos a prezos de mercado. O 3 de xu\u00f1o de 1965, o presidente Johnson anunciou un plan para eliminar a prata das moedas de dez centavos e dun cuarto de d\u00f3lar, en favor dunha estrutura de n\u00facleo de cobre ba\u00f1ado cunha capa de cupron\u00edquel, para manter o seu aspecto abrancazado. \nCambios da aliaxe base.\nO Congreso aprobou en xullo a nova Lei da moeda de 1965, que impu\u00f1a os cambios na composici\u00f3n anunciados por Johnson no seu plan. Segundo ela, o medio d\u00f3lar Kennedy manter\u00eda tam\u00e9n o seu aspecto prateado, por mor dunha capa exterior que a recubrir\u00eda, cun 80 % de prata e un 20 % de cobre; en tanto que o seu n\u00facleo pasar\u00eda a estar composto por unha aliaxe do 21 % de prata e un 79 % de cobre. \u00c9 dicir que o medio d\u00f3lar pasar\u00eda de ter un 90% de prata na s\u00faa composici\u00f3n total a unicamente o 40 %. \nA partir do 1 de agosto de 1966, a Casa da Moeda dos Estados Unidos comezou a cu\u00f1ar as pezas coa data dese ano, retomando a pr\u00e1ctica habitual de inicicar en cada peza a data do ano en curso. Malia a proclamaci\u00f3n da fin da escaseza de existencias da moeda, os medios d\u00f3lares Kennedy segu\u00edan a verse moi pouco na circulaci\u00f3n, xa que \u00e1 continuaci\u00f3n do acaparamento por parte da poboaci\u00f3n se lle engad\u00eda un descenso na produci\u00f3n, co Tesouro pouco proclive a gastar m\u00e1is das existencias de prata da naci\u00f3n nunha moeda que realmente case non circulaba. Segundo o comerciante de moedas e autor numism\u00e1tico Q. David Bowers:\nEn maio de 1969, o Tesouro solicitou autorizaci\u00f3n para eliminar totalmente o contido de prata do medio d\u00f3lar, cambi\u00e1ndoo pola mesma composici\u00f3n de cobre e cupron\u00edquel que se estaba a usar para as moedas de 10 centavos e dun cuarto de d\u00f3lar. Do mesmo xeito, o Tesouro pediu tam\u00e9n autorizaci\u00f3n para crear unha nova moeda dun d\u00f3lar co busto de Eisenhower coa mesma composici\u00f3n, coa esperanza de que con esta medida se reintroducise na circulaci\u00f3n unha moeda con ese valor, ausente durante d\u00e9cadas desde a desaparici\u00f3n do d\u00f3lar Peace. \nMalia o apoio do presidente Richard Nixon, alg\u00fans representantes republicanos rexeitaron inicialmente esta proposta, xa que non v\u00edan con bos ollos a idea de representar un personaxe como Dwight D. Eisenhower nunha moeda de metal com\u00fan. A discusi\u00f3n mant\u00edvose durante m\u00e1is dun ano antes de que o presidente Nixon asinase o proxecto de lei o 31 de decembro de 1970, polo que se autorizaba a produci\u00f3n do d\u00f3lar Eisenhower e se eliminaba o contido do 40 % de prata do medio d\u00f3lar Kennedy. \nEn 1971, o primeiro ano en que se cu\u00f1ou o medio d\u00f3lar en metal com\u00fan, sen rastro de prata, a s\u00faa presenza na circulaci\u00f3n era tan escasa que alg\u00fans bancos e empresas retiraran das s\u00faas caixas e m\u00e1quinas expendedoras a ra\u00f1ura destinada \u00e1 introduci\u00f3n desta moeda. As previsi\u00f3ns da Casa da Moeda eran de que o regreso do medio d\u00f3lar \u00e1 circulaci\u00f3n ser\u00eda espectacular co cambio na composici\u00f3n met\u00e1lica da moeda, mais apenas se observou un aumento moderado. En xullo de 1971, a daquela directora da \"US Mint\", Mary Brooks, revelou que o Tesouro ti\u00f1a almacenados 200 mill\u00f3ns de medios d\u00f3lares cu\u00f1ados coa nova aliaxe, mais que os bancos comerciais amosaban un escaso interese por solicitalos. \"Non podo entender que a poboaci\u00f3n non queira utilizalos\", dixo Brooks. A directora tam\u00e9n explicou que se calculaba que a poboaci\u00f3n acaparara durante os anos anteriores m\u00e1is de mil mill\u00f3ns de moedas de medio d\u00f3lar de prata, e que por ese motivo non estaba afeita a ver unha moeda dese valor en circulaci\u00f3n.\nEmisi\u00f3n do Bicentenario (1976).\nO 5 de marzo de 1973, Brooks anunciou que a Casa da Moeda dos Estados Unidos solicitar\u00eda novos dese\u00f1os tanto para o d\u00f3lar Eisenhower como para o medio d\u00f3lar Kennedy, co gallo de conmemorar o bicentenario dos Estados Unidos, en 1976. \nO 18 de outubro, o presidente Nixon asinou a Lei p\u00fablica 93-127, que prev\u00eda novos dese\u00f1os para os reversos de ambas as moedas e prescrib\u00eda que estes ter\u00edan que ser emblem\u00e1ticos da conmemoraci\u00f3n do Bicentenario. Xa que logo, a \"US Mint\" convocou un concurso aberto a todos os artistas estadounidenses que quixesen participar. O dese\u00f1o presentado por Seth G. Huntington, que representaba unha imaxe da fachada do \"Independence Hall\", foi o escollido para o reverso desta versi\u00f3n extraordinaria do medio d\u00f3lar Kennedy. \nTodos os medios d\u00f3lares producidos en 1975 e 1976 amosan no seu anverso a dobre data 1776-1976 e no reverso o novo dese\u00f1o creado por Huntington. O 1 de xullo de 1975 anunciouse o lanzamento das novas moedas conmemorativas de medio d\u00f3lar, das que se cu\u00f1aron m\u00e1is de 521 mill\u00f3ns para a s\u00faa posta en circulaci\u00f3n. O 29 de xu\u00f1o de 1976, a \"US Mint\" anunciou o cesamento definitivo da cu\u00f1axe destas moedas conmemorativas.\nDadas as elevadas tiraxes das moedas do Bicentenario, os anos seguintes a cantidade de moedas de medio d\u00f3lar diminu\u00edu. No entanto, en 1979, a nova directora da \"US Mint\", Stella B. Hackel, indicou que a ceca p\u00fablica manter\u00eda a emisi\u00f3n da moeda, e engadiu: \"realmente non cremos que se utilicen moitos medios d\u00f3lares no comercio, a\u00ednda que a algunha parte van, as\u00ed que algu\u00e9n debe querelos\". Naquel momento cu\u00f1\u00e1ranse m\u00e1is de 2.500 mill\u00f3ns de moedas de medio d\u00f3lar Kennedy desde 1964, m\u00e1is que todos os emitidos con anterioridade. O columnista numism\u00e1tico de \"The New York Times\", Ed Reiter, suxeriu que o acaparamento dos medios d\u00f3lares continuara mesmo despois de comezar a cu\u00f1arse con metal b\u00e1sico, o que segu\u00eda a explicar a s\u00faa escasa presenza na circulaci\u00f3n. O boom da prata de 1979-1980 supuxo un grande aumento na cantidade de vendas, as\u00ed como a destruci\u00f3n de moitos dos medios d\u00f3lares Kennedy de prata que foran atesourados entre 1964 e 1969. Os prezos r\u00e9cord deste metal provocaron unha masiva refundici\u00f3n de moedas, especialmente de d\u00f3lares e medios d\u00f3lares, dado o seu contido met\u00e1lico.\nCesamento temporal da cu\u00f1axe.\nA cu\u00f1axe do d\u00f3lar Kennedy continuou durante o que restaba de s\u00e9culo XX e as s\u00faas tiraxes mantiv\u00e9ronse relativamente estables, tanto na Ceca de Filadelfia como na de Denver, ata 1987, ano en que non se cu\u00f1ou ning\u00fan exemplar destinado \u00e1 s\u00faa posta en circulaci\u00f3n; o Tesouro acumulara nos seus almac\u00e9ns a produci\u00f3n de dous anos, polo que resultaba innecesario manter a cu\u00f1axe. A demanda da moeda diminu\u00edu e os casinos \u2014lugares onde si que se utilizaban adoito\u2014 comezaron a producir cada vez m\u00e1is fichas de cincuenta centavos para as utilizar no canto das moedas de medio d\u00f3lar. Como as tiraxes segu\u00edan a ser baixas, a partir de 2002, o medio d\u00f3lar Kennedy deixou de producirse para a circulaci\u00f3n comercial, e as bolsas e os rolos con pezas de cada emisi\u00f3n anual pasaron a adquirirse na Casa da Moeda, cunha prima por riba do seu valor nominal. No entanto, en 2021 retomouse a s\u00faa cu\u00f1axe para a circulaci\u00f3n e retom\u00e1ronse as v\u00edas habituais de distribuci\u00f3n, elimin\u00e1ndose o seu sobrecusto.\nEmisi\u00f3ns do 50 aniversario.\nEn xaneiro de 2014, unha empresa privada en nome da Casa da Moeda dos Estados Unidos comezou a facer enquisas a posibles clientes acerca das opci\u00f3ns para unha emisi\u00f3n especial en conmemoraci\u00f3n do 50 aniversario da creaci\u00f3n do medio d\u00f3lar Kennedy. \nEn xullo, a Casa da Moeda anunciou publicamente os seus plans para a emisi\u00f3n de sete moedas de medio d\u00f3lar Kennedy con data de 2014 en conmemoraci\u00f3n do seu quincuax\u00e9simo aniversario: \nTodos os medios d\u00f3lares de 2014 conmemorativos do 50 aniversario da moeda est\u00e1n cu\u00f1ados cun relevo m\u00e1is sobresaliente que o das emisi\u00f3ns ordinarias. As versi\u00f3ns en metal com\u00fan e en prata levan a data normal no anverso (2014), mais a versi\u00f3n cu\u00f1ada en ouro amosa a dobre data que indica a conmemoraci\u00f3n: 1964-2014. \nA versi\u00f3n de ouro foi p\u00faxose \u00e1 venda con motivo da convenci\u00f3n numism\u00e1tica celebrada en Rosemont, Illinois, o 5 de agosto de 2014, organizada pola \"American Numismatic Association\", en virtude dun acordo establecido entre esta instituci\u00f3n e a Casa da Moeda dos Estados Unidos.\nPrevisi\u00f3ns de redese\u00f1o.\nA Lei de Redese\u00f1o de Moedas Coleccionables Circulantes de 2020 (Lei p\u00fablica 116-330) permite un redese\u00f1o do medio d\u00f3lar Kennedy para 2026, coincidindo coa celebraci\u00f3n do 250 aniversario dos Estados Unidos. Entre 2027 e 2030 prevese que haxa un dese\u00f1o diferente do reverso cada ano, que represente os deportes paral\u00edmpicos. O anverso poder\u00e1 ser redese\u00f1ado en 2027 e, despois de 2030, seguir\u00e1 a levar o rostro de Kennedy.\nColeccionismo.\nVariantes e series para coleccionistas.\nBardante os anos 1965 a 1967, cada ano emit\u00edronse moedas para coleccionistas, con acabamento \"proof\" \u2014fondo espello e relevo mate\u2014, na mesma aliaxe que a da emisi\u00f3n ordinaria para a circulaci\u00f3n. As primeiras versi\u00f3ns \"proof\" do d\u00f3lar Kennedy cu\u00f1\u00e1ronse xa a principios de xaneiro de 1964. Estes primeiros exemplares amosaban os cabelos de Kennedy no anverso dun xeito particularmente acentuado. Est\u00edmase que se cu\u00f1aron arredor de 100.000 moedas con esta caracter\u00edstica, e logo modificouse para o resto da tiraxe de case catro mill\u00f3ns de moedas \"proof\" nese primeiro ano de emisi\u00f3n. \nPor mor da escaseza de moedas, o Departamento do Tesouro anunciou que non se cu\u00f1ar\u00edan exemplares \"proof\" en 1965 e no seu lugar cu\u00f1ar\u00edanse unhas series especiais para satisfacer as demandas dos coleccionistas. As moedas destas series, producidas na Casa da Moeda de San Francisco, cu\u00f1\u00e1ronse sen marca de ceca a principios de 1966, con cu\u00f1os moi pu\u00eddos que amosaban a data de 1965, e tam\u00e9n se cu\u00f1aron series similares coas datas de 1966 e 1967. Co\u00f1\u00e9cense alg\u00fans medios d\u00f3lares de 1966 destas series especiais da Casa da Moeda que carecen das iniciais de Frank Gasparro (FG) no reverso, aparentemente debido a un cu\u00f1o que fora demasiado pu\u00eddo. A produci\u00f3n do primeiro ano vendeuse en envoltorios de pl\u00e1stico brando, en tanto que as emisi\u00f3ns de 1966 e de 1967 se comercializaron seladas en caixi\u00f1as de pl\u00e1stico duro. En 1968 retom\u00e1ronse as cu\u00f1axes con acabamento \"proof\", producidas unicamente na Casa da Moeda de San Francisco, xa coa marca de ceca \"S\" engadida, e present\u00e1ronse encapsuladas de pl\u00e1stico duro para a s\u00faa comercializaci\u00f3n.\nEn 1973, o Congreso autorizou as versi\u00f3ns de prata para coleccionistas do d\u00f3lar Kennedy do Bicentenario, e en abril de 1975 a \"US Mint\" comezou a cu\u00f1alas. As moedas do Bicentenario cu\u00f1adas en cobre revestido de cupron\u00edquel inclu\u00edronse nas series completas de presentaci\u00f3n acabamento \"proof\" de 1975 e 1976, en tanto que as s\u00faas hom\u00f3logas revestidas de prata se venderon en series de tres moedas. Desde 1992, a Casa da Moeda cu\u00f1ou tam\u00e9n medios d\u00f3lares Kennedy en prata de 900 mil\u00e9simas, para os inclu\u00edr nas series especiais de prata con acabamento \"proof\". En 1998 cu\u00f1\u00e1ronse algunhas pezas en prata cun acabamento especial mate, para as inclu\u00edr no denominado \"Kennedy Collectors Set\", xunto co d\u00f3lar de prata conmemorativo de Robert F. Kennedy; emit\u00edronse entre 62.000 e 64.000 destas moedas na Casa da Moeda de San Francisco. De 2005 a 2010, as moedas inclu\u00eddas nos xogos de presentaci\u00f3n das series anuais recibiron un acabamento mate, que as diferencia das pezas distribu\u00eddas en bolsas e en rolos.\nAdemais da variedade dos cabelos acentuados, outra das variedantes que recibe un maior interese por parte dos coleccionistas por mor da s\u00faa rareza \u00e9 o medio d\u00f3lar inclu\u00eddo nun conxunto especial da Casa da Moeda de 1964. Localiz\u00e1ronse aproximadamente unha ducia de exemplares ao longo da d\u00e9cada de 2000 e presentan un acabamento satinado e coas li\u00f1as de cu\u00f1axe particularmente ben definidas. Tr\u00e1tase da variante m\u00e1is rara co\u00f1ecida do medio d\u00f3lar Kennedy non debida a un erro de cu\u00f1axe. Os exemplares desta variante adoitan acadar cantidades importantes no mercado do coleccionismo; un deles vendeuse en 2016 por 47.000 d\u00f3lares.\nOs medios d\u00f3lares non destinados \u00e1 s\u00faa posta en circulaci\u00f3n, como os de acabamento \"proof\", poden chegar a entrar, ocasionalmente, en circulaci\u00f3n, e forman parte tam\u00e9n do interese dos coleccionistas. Estas pezas co\u00f1\u00e9cense no \u00e1mbito anglosax\u00f3n coas siglas NIFC, de \"Not Intended For Circulation\" (\"Non destinado \u00e1 circulaci\u00f3n\").\nEn 2019 inclu\u00eduse un medio d\u00f3lar Kennedy con acabamento \"proof\" inverso como parte dun conxunto especial, xunto cunha moeda de medio d\u00f3lar do 50 aniversario do Apollo 11. O medio d\u00f3lar Kennedy deste conxunto tivo unha tiraxe de 100.000 exemplares."}
{"id": "579177", "revid": "25871", "url": "https://gl.wikipedia.org/wiki?curid=579177", "title": "BT-4", "text": "BT-4 \u00e9 a designaci\u00f3n dun motor foguete desenvolvido por IHI Aerospace e usado polas naves HTV e Cygnus.\nCaracter\u00edsticas.\nO motor BT-4 usa hidracina e tetr\u00f3xido de nitr\u00f3xeno como propelentes, inxectados a presi\u00f3n na c\u00e1mara de combusti\u00f3n. Foi desenvolvido orixinalmente para ser usado na sonda LUNAR-A, finalmente cancelada. \u00dasase tam\u00e9n nos buses de sat\u00e9lites A2100 e GeoStar-2. O propulsor foi dese\u00f1ado base\u00e1ndose no sistema de control de actitude do foguete N-1, unha versi\u00f3n dos foguetes Delta constru\u00edda baixo licenza no Xap\u00f3n nos anos 1970."}
{"id": "579178", "revid": "4817", "url": "https://gl.wikipedia.org/wiki?curid=579178", "title": "BugSat-1", "text": "BugSat-1, alcumado como Tita, \u00e9 un sat\u00e9lite artificial arxentino lanzado o 19 de xu\u00f1o de 2014 mediante un foguete Dnepr (foguete) desde o cosm\u00f3dromo de Yasny en Dombarovsky.\nCaracter\u00edsticas.\nBugSat-1 era un demostrador tecnl\u00f3xico para estudar a viabilidade da constelaci\u00f3n de sat\u00e9lites \u00d1uSat de observaci\u00f3n terrestre, dese\u00f1ados pola compa\u00f1\u00eda arxentina Satellogic S.A.. Cunha masa de 22 kg e unhas dimensi\u00f3ns de 275 x 500 x 500 mm, o sat\u00e9lite probou unha serie de tecnolox\u00edas para a nova constelaci\u00f3n, levando a bordo tres antenas, unha c\u00e1mara de resoluci\u00f3n media, un receptor GPS, unha radio UHF e unha radio en banda C. BugSat-1 transmit\u00eda de manera peri\u00f3dica paquetes AX.25 para a comunidade de radioafeccionados na banda UHF."}
{"id": "579179", "revid": "4817", "url": "https://gl.wikipedia.org/wiki?curid=579179", "title": "BugSat 1", "text": ""}
{"id": "579180", "revid": "22795", "url": "https://gl.wikipedia.org/wiki?curid=579180", "title": "Plectropterinae", "text": ""}
{"id": "579183", "revid": "23204", "url": "https://gl.wikipedia.org/wiki?curid=579183", "title": "Enagua", "text": "Unha enagua \u00e9 unha roupa interior de muller que se usa debaixo dun vestido ou saia. Unha enagua de corpo enteiro e unha combinaci\u00f3n ou viso que pende dos ombreiros, xeralmente por medio dunhas tiras estreitas, e est\u00e9ndese dende o peito ata o longo da saia de moda. Da cintura colga unha enagua. \nFinalidades.\nas enagas serven para varios prop\u00f3sitos. Axudan a que un vestido ou saia colgue correctamente, especialmente cando a adherencia est\u00e1tica pode facer que o vestido se enrolle arredor das pernas da usuaria. Protexen a pel de rozaduras contra tecidos grosos como como a la, pola contra, se a peza exterior est\u00e1 feita de tecido fino, unha enagua prot\u00e9xea da transpiraci\u00f3n P\u00f3dese usar unha combianaci\u00f3n para abrigarse, especialmente se o vestido ou a saia son lixeiro e delgado, mentres que en climas moi c\u00e1lidos ou h\u00famidos, p\u00f3dese desexar unha enagua feita enteiramente de algod\u00f3n. Adoitan usarse enaguas para evitar que se vexan prendas interiores \u00edntimas como bragas ou un apertador. Tam\u00e9n se pode usar unha enagua para evitar que a silueta das pernas se vexa a trav\u00e9s da roupa cando se est\u00e1 diante dunha fonte de luz brillante.\nTipos.\nAs enaguas enc\u00f3ntranse en d\u00faas grandes categor\u00edas. Unha combinaci\u00f3n, que pende dos ombreiros por tiras que se estenden ata a parte superior da zona do peito, cunha saia debaixo do busto. As combinaci\u00f3n ve\u00f1en nunha variedade de lonxitudes, alg\u00fanhas est\u00e9ndense ata a parte superior da coxa, alg\u00fanhas ata xusto por enriba dos xeonllos ou xusto por debaixo dos xeonllos, mentres que outras baixan xusto por riba dos nocellos.\nUnha engua, ou \"viso\", f\u00edxase ao corpo arredor da cintura por medio dunha cintura el\u00e1stica. A enagua tam\u00e9n est\u00e1 dispo\u00f1ible nas mesmas lonxitudes que a combinaci\u00f3n mencionado anteriormente. As enaguas que se estenden ata un pouco por riba do nocello adoitan chamarse enaguas formais ou \"maxi enaguas\". As \"Mini enaguas\" son outra opci\u00f3n de tama\u00f1o para as enaguas. Present\u00e1ronse por primeira vez na d\u00e9cada de 1960 para usar baixo unha minisaia. American Maid fabricaba este tipo de enaguas que ti\u00f1an ventilaci\u00f3ns e unha cremalleira traseira ademais da cintura el\u00e1stica. Estas enaguas estaban feitas de metade nailon e metade de dacr\u00f3n poli\u00e9ster. Como alternativa \u00e1 combianaci\u00f3n, p\u00f3dese usar unha enagua cunha camisola a xogo para proporcionar unha cobertura total.\nTam\u00e9n hai prendas semellantes dese\u00f1adas para ser usadas debaixo de pantal\u00f3ns finos ou de cores claras, chamadas \"pantal\u00f3ns\" ou \"pettipants\". Ademais dos pantal\u00f3ns, tam\u00e9n se pode levar un pettipant debaixo dun vestido ou da saia, e como os calcet\u00edns, est\u00e1n feitos principalmente de nailon ou como unha capa de luxo, en seda.\nDecoraci\u00f3n e tecido.\nMoitas enaguas te\u00f1en encaixes florais no dobladillo, as ventilaci\u00f3ns ou as fendas laterais. Alg\u00fans das enaguas m\u00e1is antigas te\u00f1en decoraci\u00f3n, como bolboretas ou flores cosidas no tecido da enagua, e tam\u00e9n presentan unha presilla \u00e1 petina da enagua.\nA gran maior\u00eda das enaguas modernas est\u00e1n feitos enteiramente de nailon, mentres que outras est\u00e1n feitos de poli\u00e9ster, raion, acetato, seda ou nalg\u00fans casos algod\u00f3n. A\u00ednda as\u00ed, hai outros feitos de mesturas, e a etiqueta da peza pode dicir, por exemplo, \"40% nailon, 35% raion, 25% poli\u00e9ster\". As enagua de nailon adoitan ser brillantes en aparencia e son moi suaves ao tacto, mentres que as enaguas de poli\u00e9ster poden ser incluso m\u00e1is brillantes cunha sensaci\u00f3n real esvarad\u00eda, especialmente os charmeuse ou \"sat\u00e9n\". A\u00ednda que as enaguas charmeuse te\u00f1en un atractivo visual moi atractivo, non son tan duradeiras como as enaguas de nailon e adoitan rasgarse con moita facilidade, especialmente cando est\u00e1n molladas.\nA maior\u00eda das enaguas realizadas desde finais do s\u00e9culo XX son sinxelas e carentes de detalles. As decoraci\u00f3ns intricadas e os dese\u00f1os de encaixe est\u00e1n case completamente ausentes das enaguas modernas.\nHistoria.\nAs enaguas feitos na d\u00e9cada de 1940 estaban feitas principalmente de rai\u00f3n debido ao esforzo b\u00e9lico. A finais da d\u00e9cada de 1940 comezaron a aparecer no mercado alg\u00fanhas enaguas de nailon, e a gran maior\u00eda das enaguas fabricadas na d\u00e9cada de 1950 eran de nailon. Na d\u00e9cada de 1960 ofrec\u00edanse as enaguas nunha variedade de cores moito maior, inclu\u00edndo enaguas multicores. Tam\u00e9n se puxeron a disposici\u00f3n enaguas cun dese\u00f1o de estampado floral. Algunhas das marcas de enaguas m\u00e1is co\u00f1ecidas do pasado son: Lorraine, Dior, Velrose, Shadowline, Wondermaid, Warner's, Kayser, Maidenform e Van Raalte. Hai fabricantes de roupa interior ben establecidos a\u00ednda en funcionamento hoxe en d\u00eda, como Vanity Fair, Vassarette, Oysho e Sliperfection.\nCo auxe do athleisure e do vestir c\u00f3modo, as enaguas foron menos usados, porque eran innecesarios coa roupa popular."}
{"id": "579184", "revid": "98629", "url": "https://gl.wikipedia.org/wiki?curid=579184", "title": "Plectropterus gambensis", "text": "Plectropterus gambensis \u00e9 unha especie de ave anseriforme da familia dos an\u00e1tidos, a \u00fanica da subfamilia dos plectropterinos. \nTaxonom\u00eda.\nDescrici\u00f3n.\nA especie foi descrita en 1766 por Linneo na 12\u00aa edici\u00f3n do seu \"Systema Naturae\", baixo o nome de \"Anas gambiensis\".\nSin\u00f3nimo.\nAdemais de polo seu nome actualmente v\u00e1lido, a especie co\u00f1eceuse tam\u00e9n polo sin\u00f3nimo:\nSubespecies.\nReco\u00f1\u00e9cense d\u00faas subespecies:\nCaracter\u00edsticas.\n\u00c9 un ganso grande, propio de \u00c1frica, que pesa entre os 4 e os 6 kg.\nRelacionado cos membros da subfamilia dos tadorninos (e moitas clasificaci\u00f3ns consid\u00e1rano dentro dela), pero presenta varios trazos anat\u00f3micos que para alg\u00fans son suficientes para encadralo nunha subfamilia propia. \nUnha caracter\u00edstica destac\u00e1bel \u00e9 a presenza de dous espor\u00f3ns aguzados e rectos no bordo anterior das \u00e1s cos que pode golpear e defenderse.\nDistribuci\u00f3n.\nOcupa a interfase de ecosistemas terrestres e acu\u00e1ticos da \u00c1frica subsahariana.\nAmeazas.\nA especie est\u00e1 ameazada pola caza incontrolada (o descenso da s\u00faa poboaci\u00f3n en Botsuana atribu\u00eduse \u00e1 caza f\u00f3ra das \u00e1reas protexidas). A especie \u00e9 cazada e comercializada nos mercados de medicina tradicional en Nixeria.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, colnsidrando que esta especie ten unha \u00e1rea de distribuci\u00f3n extraordinariamrente grande e quj, polo tanto, non se aproxima aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n, que a tendencia poboacional parece estar en aumento e, polo tanto, a especie non se achega aos limiares de vulner\u00e1bel segundo o criterio de tendencia poboacional, e que o tama\u00f1o da poboaci\u00f3n \u00e9 moi grande e, polo tanto, non se aproxima aos limiares de vulner\u00e1bel segundo o criterio do tama\u00f1o da poboaci\u00f3n, cualifica o status da especie como \"LC\" (pouco preocupamte)."}
{"id": "579187", "revid": "22795", "url": "https://gl.wikipedia.org/wiki?curid=579187", "title": "Plectropterinos", "text": ""}
{"id": "579189", "revid": "22795", "url": "https://gl.wikipedia.org/wiki?curid=579189", "title": "Plectropterus", "text": ""}
{"id": "579190", "revid": "88215", "url": "https://gl.wikipedia.org/wiki?curid=579190", "title": "Nemesio Mart\u00edn", "text": "Nemesio Mart\u00edn Montejo, m\u00e1is co\u00f1ecido como Neme, nado en Sanch\u00f3n de la Sagrada, Salamanca, o 31 de decembro de 1939 e finado en Salamanca o 20 de outubro de 2022, foi un futbolista e adestrador espa\u00f1ol que xogaba como dianteiro. Futbolista hist\u00f3rico do Pontevedra, no que militou oito tempadas, \u00e9 o m\u00e1ximo goleador do club na Primeira Divisi\u00f3n con 35 goles, as\u00ed como o \u00fanico futbolista en vestir a camiseta da selecci\u00f3n espa\u00f1ola mentres militaba no equipo pontevedr\u00e9s. Como adestrador dirixiu principalmente equipos da Segunda Divisi\u00f3n B durante as d\u00e9cadas de 1980 e 1990.\nTraxectoria.\nComo futbolista.\nInicios no Salamanca.\nComezou a xogar ao f\u00fatbol como porteiro nun equipo da falanxista OJE, ingresando m\u00e1is tarde no equipo xuvenil da UD Salamanca, onde se reconverteu a dianteiro, xogando dende ent\u00f3n como interior ou extremo. Linotipista de profesi\u00f3n, tras pasar polo filial subiu en 1962 ao primeiro equipo do Salamanca, co que debutou en partido oficial o 11 de novembro dese ano, nun encontro da Segunda Divisi\u00f3n fronte ao Basconia no Campo do Calvario, marcando o seu primeiro gol. Menos dun mes despois, no seu terceiro partido na categor\u00eda, conseguiu o seu primeiro triplete, diante do Sabadell. Foi o m\u00e1ximo goleador do equipo esa tempada e maila seguinte, con 10 tantos en cada unha delas.\nPontevedra.\nTralo descenso do Salamanca, deixou o equipo e asinou co Pontevedra despois de ser sometido a proba nun partido amigable en Redondela no que marcou tres goles. Titular indiscutible no equipo de Marcel Domingo, marcou 20 goles proclamouse campi\u00f3n do Grupo 1 da Segunda Divisi\u00f3n esa mesma tempada, ascendendo as\u00ed \u00e1 Primeira Divisi\u00f3n. Disputou o seu primeiro partido na m\u00e1xima categor\u00eda na primeira xornada da tempada 1965/66 ante o M\u00e1laga na Rosaleda, formando dianteira xunto con Mart\u00edn Esperanza, Ceresuela, Vallejo e Odriozola. No seguinte encontro anotou os seus dous primeiros tantos en Primeira, batendo por d\u00faas veces ao hist\u00f3rico porteiro Iribar na vitoria por 3-0 sobre o Athletic de Bilbao en Pasar\u00f3n. Marcou un total de 14 goles na s\u00faa primeira tempada na categor\u00eda, na que o equipo rematou s\u00e9timo, e conseguiu facerlle goles a catro dos cinco primeiros clasificados na liga (Real Madrid, Barcelona, Zaragoza e Athletic).\nNa tempada 1966/67 conseguiu contra o Barcelona o seu gol m\u00e1is famoso, o que lle deu ao Pontevedra a s\u00faa \u00fanica vitoria no Camp Nou (0-1). Xogou cinco anos consecutivos en Primeira, marcando 35 goles na categor\u00eda, m\u00e1is que ning\u00fan outro futbolista na historia do club. A campa\u00f1a 1969/70 foi a derradeira do equipo galego en Primeira e despois do descenso e de militar outro ano na categor\u00eda de bronce, Neme regresou en 1971 ao Salamanca, nun intercambio de xogadores entre ambos clubs que inclu\u00edu o pase do porteiro Aguinaga ao club salmantino e do defensa Ge\u00f1upi ao Pontevedra.\nDespois dun ano en Salamanca volveu en 1972 ao Pontevedra, co que disputou unha \u00faltima tempada sumando 36 partidos m\u00e1is, sen poder evitar o descenso \u00e1 Terceira Divisi\u00f3n. Xogou un total de 234 encontros co club granate, nos que marcou 75 goles. Mant\u00edvose como o m\u00e1ximo goleador hist\u00f3rico do Pontevedra durante tres d\u00e9cadas, ata que foi superado por Pablo Couto primeiro e por Charles despois, ocupando na actualidade a terceira praza na t\u00e1boa anotadora do club.\nAlbacete.\nEn 1973 fichou polo Albacete, no que militou durante tres tempadas (d\u00faas en Rexional Preferente e outra en Terceira Divisi\u00f3n), marcando 47 goles en 89 partidos.\nSelecci\u00f3n nacional.\nEn outubro de 1965 foi convocado polo seleccionador espa\u00f1ol Jos\u00e9 Villalonga para dous encontros internacionais fronte a Irlanda, correspondentes \u00e1 clasificaci\u00f3n para o Mundial de 1966. Non chegou a debutar coa selecci\u00f3n espa\u00f1ola neses dous partidos pero si o fixo no seguinte, un amigable contra Inglaterra no estadio Santiago Bernab\u00e9u o 8 de decembro. Saltou ao campo como substituto de Lapetra, convert\u00e9ndose as\u00ed no primeiro salmantino en xogar coa selecci\u00f3n e no \u00fanico xogador en facelo mentres militaba no Pontevedra.\nComo adestrador.\nTrala s\u00faa retirada como futbolista foi adestrador, comezando a s\u00faa carreira no B\u00e9jar. A continuaci\u00f3n foi contratado polo Salamanca para a tempada 1980/81 da Primeira Divisi\u00f3n, pero foi destitu\u00eddo despois de s\u00f3 11 xornadas, nas que acumulou nove derrotas e dous empates. Trala s\u00faa sa\u00edda do club unionista fichou polo Manchego, ao que dirixiu ata 1983 en Terceira Divisi\u00f3n. Nos seguintes anos dirixiu nove equipos diferentes, todos eles na Segunda Divisi\u00f3n B. Entre eles adestrou o Pontevedra e o Albacete, nos que xa militara como xogador, e tivo un segundo paso polo banco do Salamanca, co que se proclamou campi\u00f3n do Grupo 1 da Segunda B na tempada 1991/92."}
{"id": "579191", "revid": "98629", "url": "https://gl.wikipedia.org/wiki?curid=579191", "title": "Blonde (filme de 2022)", "text": "Blonde \u00e9 un filme estadounidense de 2022 escrito e dirixido por Andrew Dominik. Bas\u00e9ase na novela hom\u00f3nima de 2000 escrita por Joyce Carol Oates. O filme \u00e9 unha versi\u00f3n ficticia da vida e a carreira da actriz estadounidense Marilyn Monroe, interpretada por Ana de\u00a0Armas. O elenco est\u00e1 composto por Adrien Brody, Bobby Cannavale, Xavier Samuel e Julianne Nicholson.\n\"Blonde\" estreouse o 28 de setembro de 2022 a trav\u00e9s de Netflix, onde conta con versi\u00f3n substitulada en galego."}
{"id": "579193", "revid": "23204", "url": "https://gl.wikipedia.org/wiki?curid=579193", "title": "Oddballs (serie de televisi\u00f3n)", "text": "Oddballs \u00e9 unha serie de televisi\u00f3n estadounidense-canadense de animaci\u00f3n creada por James Rallison e Ethan Banville para Netflix. A serie est\u00e1 baseada na canle de YouTube de Rallison, TheOdd1sOut. Foi producida por Netflix Animation e Atomic Cartoons. \nA serie estreouse en Netflix o 7 de outubro de 2022, onde conta con versi\u00f3n dobrada e subtitulada en galego. A serie conta con doce episodios de 17-20 minutos de duraci\u00f3n na s\u00faa primeira tempada."}
{"id": "579194", "revid": "98629", "url": "https://gl.wikipedia.org/wiki?curid=579194", "title": "Stictonetta naevosa", "text": "Stictonetta naevosa \u00e9 unha especie de ave da orde dasanseriforme e familia dos an\u00e1tidos, a \u00fanica da subfamilia dos estictonetinos.\nTaxonom\u00eda.\nSubfamilia.\nA subfamilia creouna en 1950 o zo\u00f3logo alem\u00e1n, especializado en ornitolox\u00eda e entomolox\u00eda, Hans von Boetticher.\nX\u00e9nero.\nO x\u00e9nero describ\u00edrao en 1853 o qu\u00edmico, xe\u00f3logo, metal\u00farxico, naturalista, industrial e fil\u00f3sofo alem\u00e1n Carl Reichenbach.\nEspecie.\nA especie foi descrita en 1841 polo naturalista e ornit\u00f3logo ingl\u00e9s John Gould, baixo o nome de \"Anas naevosa\".\nSin\u00f3nimo do x\u00e9nero.\nAdemais de polo seu nome actualmente v\u00e1lido, o x\u00e9nero co\u00f1eceuse tam\u00e9n como:\nSin\u00f3nimos da especie.\nAdemais de polo seu nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\n\"Stictonetta naevosa\" ten unha aparencia distintiva. Caracter\u00edzanse, os adultos, por teren unha plumaxe de cor gris escuro a negra, con pequenas manchas brancas, o que lle d\u00e1 ao pato un aspecto \"pecoso\". Os p\u00e9s, as patas e o peteiro de ambos os sexos son de cor gris lousa. As cr\u00edas e os xuven\u00eds dist\u00ednguense por unha plumaxe gris clara uniforme, que perden ao redor da semana 32, cando sofren unha muda de corpo enteiro para asumir a plumaxe adulta.\nOs adultos presenta alg\u00fan dimorfismo sexual, sendo, o primeiro, o tama\u00f1o.&lt;br&gt;De media, os machos son o m\u00e1is grandes que as femias, cunha masa corporal media de entre os 700 e os 1 200 g.&lt;br&gt;As femias te\u00f1en un rango de peso s\u00f3 lixeiramente inferior, entre os 600 e e os 1 200 g.&lt;br&gt;Os dous sexos te\u00f1en unha lonxitude de 50 a 60 cm.\nEspecialmente durante a \u00e9poca de cr\u00eda, os machos caracter\u00edzanse pola base do seu pico, que adquire varios tons de vermello. Aqueles que se atopan en condici\u00f3ns reprodutivas adquiren unha cor vermella profunda, mentres que outros machos s\u00f3 poden desenvolver tons m\u00e1is claros de vermello ou, nalg\u00fans casos, non ter ningunha cor. A cor vermella profunda do bico tam\u00e9n est\u00e1 asociada coa dominaci\u00f3n, e os que te\u00f1en o vermello m\u00e1is intenso son os que prob\u00e1belmente se reproduzan coas femias do grupo.\nDistribuci\u00f3n.\nEsta ave \u00e9 end\u00e9mica de Australia. No per\u00edodo seco disp\u00e9rsanse nas zonas h\u00famidas costeiras e subcosteiras. Durante esta \u00e9poca \u00e9 com\u00fan que a poboaci\u00f3n destes patos se congregue en bandadas na mesma zona, dando a impresi\u00f3n de que son m\u00e1is com\u00fans do que realmente son.\nAmeazas.\nA poboaci\u00f3n de \"Stictonetta naevosa\" corre o risco de reducirse a\u00ednda m\u00e1is pola destruci\u00f3n do seu h\u00e1bitat, as secas e a caza. Moitas veces, a destruci\u00f3n do h\u00e1bitat e a seca poden levar a un aumento da caza, xa que a especie vese obrigada a dispersarse por zonas m\u00e1is costeiras onde pode non ser reco\u00f1ecida como especie protexida.\nDe feito, durante as \u00e9pocas de seca no interior, cando estes patos se encontran m\u00e1is preto da costa, corren o risco de ser identificadas erroneamente como especies cinex\u00e9ticas e ser cazadas polos cazadores de patos. A\u00ednda que a\u00ednda non se identificou ningunha correlaci\u00f3n entre a abundancia de \"S. naevosa\" e o esforzo cinex\u00e9tico, os plans para extraer auga do r\u00edo Paroo e Cooper's Creek, que afectar\u00edan \u00e1s inundaci\u00f3ns de pantanos interiores cr\u00edticos, constit\u00faen a maior ameaza actual; a\u00ednda que polo momento, estes plans foron abandonados, por\u00e9n, se contin\u00faan, est\u00edmase que a reduci\u00f3n resultante da calidade do h\u00e1bitat poder\u00eda provocar un descenso da poboaci\u00f3n do 20 % dentro de tres xeraci\u00f3ns (aproximadamente 15 anos).\nAcci\u00f3ns para a s\u00faa protecci\u00f3n.\nNas \u00faltimas d\u00e9cadas varias instituci\u00f3ns estableceron programas de reproduci\u00f3n para axudar a complementar a poboaci\u00f3n deste pato. Estes establecementos incl\u00faen, pero non est\u00e1n restrinxidos, a Hunter Wetlands Australia, Slimbridge Wetlands, Melbourne Zoo, Bronx Zoo, Adelaide Zoo, Healesville Sanctuary e Tidbinbilla Nature Reserve.\nO \u00e9xito destas instituci\u00f3ns foi vari\u00e1bel, e alg\u00fans non lograron establecer colonias autosuficientes.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, a\u00ednda que considera que esta especie pode ter unha \u00e1rea de distribuci\u00f3n pequena, non se cre que se achegue aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n, que a tendencia da poboaci\u00f3n parece ser flutuante e, polo tanto, a especie non se aproxima aos limiares de vulner\u00e1bel segundo o criterio de tendencia poboacional. O tama\u00f1o da poboaci\u00f3n pode ser de moderadamente pequeno a grande, pero non se cre que se aproxime aos limiares de vulner\u00e1bel baixo o criterio do tama\u00f1o da poboaci\u00f3n. Por estes motivos o status da especie \u00e9 avaliado como \"LC\" (pouco preocupante)."}
{"id": "579196", "revid": "22795", "url": "https://gl.wikipedia.org/wiki?curid=579196", "title": "Estictonetinos", "text": ""}
{"id": "579197", "revid": "98629", "url": "https://gl.wikipedia.org/wiki?curid=579197", "title": "Identidade (filme)", "text": "Identidade (en ) \u00e9 un filme estadounidense de 2003 dirixido por James Mangold a partir dun gui\u00f3n de Michael Cooney. Est\u00e1 protagonizado por John Cusack, Ray Liotta, Amanda Peet, Alfred Molina, Clea DuVall e Rebecca De Mornay."}
{"id": "579198", "revid": "23204", "url": "https://gl.wikipedia.org/wiki?curid=579198", "title": "Identity (filme de 2003)", "text": ""}
{"id": "579205", "revid": "98629", "url": "https://gl.wikipedia.org/wiki?curid=579205", "title": "Tower Heist", "text": "Torre Heist \u00e9 un filme estadounidense de 2011 dirixido por Brett Ratner, escrito por Ted Griffin e Jeff Nathanson. Bas\u00e9ase nunha historia de Bill Collage, Adam Cooper e Griffin e est\u00e1 protagonizado por Ben Stiller, Eddie Murphy, Casey Affleck, Alan Alda, Matthew Broderick, Judd Hirsch, T\u00e9a Leoni, Michael Pe\u00f1a e Gabourey Sidibe. A trama segue a empregados dun exclusivo edificio de apartamentos que perden as s\u00faas pensi\u00f3ns por mor do esquema Ponzi dun empresario de Wall Street e solicitan a axuda dun delincuente, un empresario en quebra e unha criada inmigrante para irrumpir no seu apartamento e roubarlles os cartos mentres evitan aos axentes do FBI encargados do seu caso."}
{"id": "579207", "revid": "88215", "url": "https://gl.wikipedia.org/wiki?curid=579207", "title": "Nemesio Mart\u00edn Montejo", "text": ""}
{"id": "579208", "revid": "98629", "url": "https://gl.wikipedia.org/wiki?curid=579208", "title": "Slender Man (filme)", "text": "Slender Man \u00e9 un filme estadounidense de 2018 dirixido por Sylvain White e escrito por David Birke. Bas\u00e9ase no personaxe hom\u00f3nimo. O filme est\u00e1 protagonizado por Joey King, Julia Goldani Telles, Taylor Richardson, Jaz Sinclair, Annalise Basso e Alex Fitzalan, con Javier Botet como o personaxe do t\u00edtulo.\nO desenvolvemento do filme comezou en maio de 2016, con Birke contratado para escribir o gui\u00f3n e gran parte do elenco asinando un ano despois. A rodaxe tivo lugar en Massachusetts en xu\u00f1o e xullo de 2017.\nEstreouse nos cinemas dos Estados Unidos o 10 de agosto de 2018, e recadou 52 mill\u00f3ns de d\u00f3lares. Recibiu moi malas valoraci\u00f3ns pola cr\u00edtica e Sinclair foi nomeada ao Golden Raspberry \u00e1 peor actriz secundaria."}
{"id": "579210", "revid": "23204", "url": "https://gl.wikipedia.org/wiki?curid=579210", "title": "Hot Tub Time Machine", "text": "Hot Tub Time Machine \u00e9 un filme estadounidense de 2010 dirixido por Steve Pink e protagonizado por John Cusack, Rob Corddry, Craig Robinson, Clark Duke, Crispin Glover, Lizzy Caplan e Chevy Chase. O filme estreouse nos cinemas dos Estados Unidos o 26 de marzo de 2010. Conta a historia de catro homes que viaxan ao pasado at\u00e9 o ano 1986 a trav\u00e9s de jacuzzy, e tentan atopar a maneira de regresar a 2010. A s\u00faa secuela, \"Hot Tub Time Machine 2\", estreouse o 20 de febreiro de 2015.\nEstrea.\nO filme estreouse no n\u00famero 3 da carteleira na s\u00faa fin de semana cunha recadaci\u00f3n de 14 mill\u00f3ns de d\u00f3lares en 2\u00a0754 cinemas, cunha media de 5\u00a0091 d\u00f3lares por cinema. \"Hot Tub Time Machine\" recadou 50,3 mill\u00f3ns de d\u00f3lares en Am\u00e9rica do Norte e 14,3 mill\u00f3ns m\u00e1is noutros territorios, para un total mundial de 64,6 mill\u00f3ns de d\u00f3lares sobre un orzamento de 36 mill\u00f3ns.\n\"Hot Tub Time Machine\" estreouse en DVD e Blu-ray Disc o 1 de xu\u00f1o de 2010. Tam\u00e9n se lanzou unha versi\u00f3n \"sen clasificaci\u00f3n\", co Blu-ray Disc que cont\u00e9n unha copia dixital."}
{"id": "579213", "revid": "102241", "url": "https://gl.wikipedia.org/wiki?curid=579213", "title": "Lingua obolo", "text": "A lingua obolo (ou andoni) \u00e9 unha lingua de Nixeria pertencente \u00e1 familia atl\u00e1ntico-congo. Obolo \u00e9 o nome ind\u00edxena dunha comunidade do delta oriental do r\u00edo N\u00edxer, m\u00e1is co\u00f1ecida como Andoni (a orixe deste \u00faltimo nome \u00e9 incerta). \"Obolo\" ref\u00edrese \u00e1 xente, \u00e1 lingua e \u00e1 terra."}
{"id": "579216", "revid": "23204", "url": "https://gl.wikipedia.org/wiki?curid=579216", "title": "Lingua andoni", "text": ""}
{"id": "579221", "revid": "23204", "url": "https://gl.wikipedia.org/wiki?curid=579221", "title": "Hans von Boetticher", "text": "Hans von Boetticher, nado en San Petersburgo (Imperio Ruso) o 30 de agosto de 1886 (era un dos chamados alem\u00e1ns do B\u00e1ltico) e finado en Coburgo (Baviera) o 20 de xaneiro de 1958, foi un zo\u00f3logo alem\u00e1n que traballou especialmente na ornitolox\u00eda e na entomolox\u00eda.\nTraxectoria.\nBoetticher traballou no Museo de Historia Natural de Coburgo. Varios dos seus traballos tratan sobre a taxonom\u00eda de nivel superior dos grupos de aves baseada na morfolox\u00eda, a filoxenia e a bioxeograf\u00eda.\nAlgunhas das s\u00faas outras obras incl\u00faen as que publicou sobre os pinn\u00edpedes, pero a s\u00faa especial \u00e1rea de interese inclu\u00eda patos e gansos, musof\u00e1xidos, psit\u00e1cidos, pombas e aves mari\u00f1as. Describiu os x\u00e9neros de patos suramericanos \"Amazonetta\" e \"Speculanas\". Alg\u00fans dos outros taxons de aves que el chamou como \"Galapagornis\" xa non son v\u00e1lidos.\nAlgunhas publicaci\u00f3ns.\nEntre outras, escribiu unha serie de libros sobre as familias de aves, como:\nAbreviatura.\nA abreviatura Boetticher empr\u00e9gase para reco\u00f1ecer a Hans von Boetticher como autoridade na descrici\u00f3n e taxonom\u00eda en zoolox\u00eda. "}
{"id": "579223", "revid": "48100", "url": "https://gl.wikipedia.org/wiki?curid=579223", "title": "Hospital HM Rosaleda", "text": "O Hospital HM La Rosaleda, antigo Hospital Policl\u00ednico La Rosaleda, \u00e9 un hospital de car\u00e1cter privado situado na cidade de Santiago de Compostela.\nHistoria.\nFoi idea do doutor Xerardo Fern\u00e1ndez Albor, e en 1960 comezou a s\u00faa construci\u00f3n co mecenado de Eduardo Cancelo Puga. Inaugurouse en 1964, como proxecto dos doutores Fern\u00e1ndez Albor, Eduardo Cancelo Puga, Luciano Garc\u00eda Al\u00e9n, Agust\u00edn Sixto Seco, Cabo Rey, Ferm\u00edn Bescansa Mart\u00ednez, Moreno de Orbe, Jos\u00e9 Mar\u00eda Balboa Troiteiro, Manuel Anxo Cortizo Blanco e Carlos Leira Tormo.\nCreado co nome de Hospital Policl\u00ednico La Rosaleda, mudou a denominaci\u00f3n tras adquirilo a corporaci\u00f3n HM Hospitales en 2017."}
{"id": "579225", "revid": "1131", "url": "https://gl.wikipedia.org/wiki?curid=579225", "title": "Hospital Policl\u00ednico La Rosaleda", "text": ""}
{"id": "579227", "revid": "85894", "url": "https://gl.wikipedia.org/wiki?curid=579227", "title": "O Chao, R\u00edo Barba, O Vicedo", "text": "O Chao \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579228", "revid": "85894", "url": "https://gl.wikipedia.org/wiki?curid=579228", "title": "Abez\u00e1n, R\u00edo Barba, O Vicedo", "text": "Abez\u00e1n \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579229", "revid": "85894", "url": "https://gl.wikipedia.org/wiki?curid=579229", "title": "O Canto do Muro, R\u00edo Barba, O Vicedo", "text": "O Canto do Muro \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579230", "revid": "85894", "url": "https://gl.wikipedia.org/wiki?curid=579230", "title": "Cortellas, R\u00edo Barba, O Vicedo", "text": "Cortellas \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579231", "revid": "85894", "url": "https://gl.wikipedia.org/wiki?curid=579231", "title": "A Costa, R\u00edo Barba, O Vicedo", "text": "A Costa \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579232", "revid": "85894", "url": "https://gl.wikipedia.org/wiki?curid=579232", "title": "A Cova, R\u00edo Barba, O Vicedo", "text": "A Cova \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579233", "revid": "85894", "url": "https://gl.wikipedia.org/wiki?curid=579233", "title": "Espido, R\u00edo Barba, O Vicedo", "text": "Espido \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579234", "revid": "5863", "url": "https://gl.wikipedia.org/wiki?curid=579234", "title": "Luciano (hom\u00f3nimos)", "text": "O antrop\u00f3nimo masculino Luciano pode referirse a:"}
{"id": "579235", "revid": "85894", "url": "https://gl.wikipedia.org/wiki?curid=579235", "title": "Espigueiras, R\u00edo Barba, O Vicedo", "text": "Espigueiras \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579236", "revid": "85894", "url": "https://gl.wikipedia.org/wiki?curid=579236", "title": "A Forqueta, R\u00edo Barba, O Vicedo", "text": "A Forqueta \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579237", "revid": "85894", "url": "https://gl.wikipedia.org/wiki?curid=579237", "title": "Golpeiras, R\u00edo Barba, O Vicedo", "text": "Golpeiras \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579238", "revid": "48100", "url": "https://gl.wikipedia.org/wiki?curid=579238", "title": "Adolfo Alonso Ares", "text": "Adolfo Alonso Ares, nado en Astorga en 1956, \u00e9 un poeta e pintor espa\u00f1ol.\nTraxectoria.\nAos doce anos publicou o seu primeiro poema no xornal \"La Luz de Astorga\".\nFoi alcalde de Astorga de 1987 a 1989 polo Partido Dem\u00f3crata Popular. Tam\u00e9n foi asesor de Cultura e Turismo da Deputaci\u00f3n de Le\u00f3n e dirixiu o Instituto Leon\u00e9s de Cultura entre os anos 2015 e 2019.\nObra.\nLogo da s\u00faa faceta como poeta tam\u00e9n \u00e9 un artista visual. Realizou as seguintes exposici\u00f3ns:\nRealizou traballos como comisario de exposici\u00f3ns polo Instituto Castellano y Leon\u00e9s de la Lengua e o Museo da Evoluci\u00f3n Humana, coordinador de cat\u00e1logos dos pintores: \u00c1ndr\u00e9s Viloria, \u00c1lvaro Delgado, Miguel Rodr\u00edguez-Acosta, Amalia Avia, Jos\u00e9 Hern\u00e1ndez, Eugenio Granell, Ram\u00f3n Villa, Llamas Gil, Luis Feito, Estrada e F\u00e9lix de Ag\u00fcero."}
{"id": "579239", "revid": "85894", "url": "https://gl.wikipedia.org/wiki?curid=579239", "title": "Insua, R\u00edo Barba, O Vicedo", "text": "Insua \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579240", "revid": "85894", "url": "https://gl.wikipedia.org/wiki?curid=579240", "title": "Maladas, R\u00edo Barba, O Vicedo", "text": "Maladas \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579241", "revid": "85894", "url": "https://gl.wikipedia.org/wiki?curid=579241", "title": "As Mangas, R\u00edo Barba, O Vicedo", "text": "As Mangas \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579242", "revid": "85894", "url": "https://gl.wikipedia.org/wiki?curid=579242", "title": "Montemeao, R\u00edo Barba, O Vicedo", "text": "Montemeao \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579243", "revid": "85894", "url": "https://gl.wikipedia.org/wiki?curid=579243", "title": "Os Navallos, R\u00edo Barba, O Vicedo", "text": "Os Navallos \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579244", "revid": "85894", "url": "https://gl.wikipedia.org/wiki?curid=579244", "title": "A Pardi\u00f1eira, R\u00edo Barba, O Vicedo", "text": "A Pardi\u00f1eira \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579245", "revid": "85894", "url": "https://gl.wikipedia.org/wiki?curid=579245", "title": "O Regal, R\u00edo Barba, O Vicedo", "text": "O Regal \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579246", "revid": "85894", "url": "https://gl.wikipedia.org/wiki?curid=579246", "title": "O Rego dos Bois, R\u00edo Barba, O Vicedo", "text": "O Rego dos Bois \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579247", "revid": "85894", "url": "https://gl.wikipedia.org/wiki?curid=579247", "title": "O Rego, R\u00edo Barba, O Vicedo", "text": "O Rego \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579248", "revid": "85894", "url": "https://gl.wikipedia.org/wiki?curid=579248", "title": "Os Sirgos, R\u00edo Barba, O Vicedo", "text": "Os Sirgos \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579249", "revid": "85894", "url": "https://gl.wikipedia.org/wiki?curid=579249", "title": "O Tellado, R\u00edo Barba, O Vicedo", "text": "O Tellado \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579250", "revid": "85894", "url": "https://gl.wikipedia.org/wiki?curid=579250", "title": "O Vilar, R\u00edo Barba, O Vicedo", "text": "O Vilar \u00e9 un lugar da parroquia de R\u00edo Barba, no concello lugu\u00e9s do Vicedo, na comarca da Mari\u00f1a Occidental."}
{"id": "579251", "revid": "85894", "url": "https://gl.wikipedia.org/wiki?curid=579251", "title": "O Pazo, San Rom\u00e1n de Vale, O Vicedo", "text": "O Pazo \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579252", "revid": "85894", "url": "https://gl.wikipedia.org/wiki?curid=579252", "title": "Cabo de Vila, San Rom\u00e1n de Vale, O Vicedo", "text": "Cabo de Vila \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579253", "revid": "85894", "url": "https://gl.wikipedia.org/wiki?curid=579253", "title": "A Costa, San Rom\u00e1n de Vale, O Vicedo", "text": "A Costa \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579254", "revid": "85894", "url": "https://gl.wikipedia.org/wiki?curid=579254", "title": "A Frader\u00eda, San Rom\u00e1n de Vale, O Vicedo", "text": "A Frader\u00eda \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579255", "revid": "85894", "url": "https://gl.wikipedia.org/wiki?curid=579255", "title": "A Lama, San Rom\u00e1n de Vale, O Vicedo", "text": "A Lama \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "579273", "revid": "5863", "url": "https://gl.wikipedia.org/wiki?curid=579273", "title": "Claude Mellan", "text": "Claude Mellan, nado en Abbeville, na Picard\u00eda, o 23 de maio de 1598 e finado en Par\u00eds o 9 de setembro de 1688 foi un pintor, debuxante e gravador franc\u00e9s.\nTraxectoria.\nO seu pai era un caldereiro de cobre. Foi aprendiz en Par\u00eds e suponse que recibiu al\u00ed as primeiras lecci\u00f3ns de Thomas de Leu ou L\u00e9onard Gauthier.\nO seu primeiro gravado datado, realizado para unha tese de teolox\u00eda presentada no Coll\u00e8ge Mathurin, indica que estivo na capital xa en 1619. Cinco anos m\u00e1is tarde marchou a Roma, grazas ao apoio de Nicolas-Claude Fabri de Peiresc. \nOs seus primeiros anos en Italia foron moi dif\u00edciles. P\u00faxose axi\u00f1a en contacto con Francesco Villamena, con quen practicou o manexo do cicel, e despois traballou con Simon Vouet. En 1626, pintou o retrato de Virginia de Vezzo, que ese mesmo ano se converteu na esposa do seu mestre Simon Vouet. Ao redor de 1630, Mellan gravou placas para a Galleria Giustiniana, dirixida por Joachim von Sandrart, quen confiou a execuci\u00f3n das placas a varios gravadores, entre eles Pieter de Bailliu, Michel Natalis, Corneille Bloemaert e Theodor Matham.\nEn 1636, Mellan deixou Roma, pasou por X\u00e9nova e regresou a Francia. Foi a Aix-en-Provence en Peiresc, onde chegou a principios de agosto. Nesta cidade, Mellan gravou tres vistas das fases da L\u00faa, observadas baixo a direcci\u00f3n de Pierre Gassendi a trav\u00e9s dun telescopio proporcionado por Galileo, utilizando a imaxe da L\u00faa proxectada sobre unha superficie branca. \nEstivo aloxado no Louvre desde 1642 e al\u00ed permaneceu at\u00e9 a s\u00faa morte. \nMorto o 9 de setembro de 1688 en Par\u00eds, foi enterrado ao d\u00eda seguinte na igrexa de Saint-Germain-l'Auxerrois. \nObras.\nAnatole de Montaiglon enumerou 400 gravados dos que chegaron at\u00e9 n\u00f3s un centenar. Gravou numerosos retratos, na s\u00faa maior\u00eda bustos, especialmente o de Girolamo Frescobaldi, organista da Bas\u00edlica de San Pedro de Roma.\nMellan tam\u00e9n foi un reco\u00f1ecido pintor no seu tempo. Perd\u00e9ronse gran parte dos seus lenzos, pero seguen sendo co\u00f1ecidos a trav\u00e9s dos seus gravados, como \"Samson et Dalila\", \"Saint Jean-Baptiste dans le d\u00e9sert\" ou \"Madeleine\" (\"Sans\u00f3n e Dalila\", \"San Xo\u00e1n Bautista no deserto\" ou \"Madeleine\").\nTam\u00e9n gravou varias escenas relixiosas, inclu\u00edndo un famoso \"Santo Rostro de Cristo no veo de Ver\u00f3nica\" feito por un \u00fanico corte en espiral que, polos seus engrosamentos, crea a imaxe. Este cicel \u00e9 considerado a obra mestra de Mellan. A placa de cobre orixinal g\u00e1rdase na calcograf\u00eda da Biblioteca Real de B\u00e9lxica en Bruxelas.\nV\u00e9xase tam\u00e9n.\nBibliograf\u00eda.\nOutros libros.\n\u00a0: documento utilizado como fonte para a redaci\u00f3n deste artigo."}
{"id": "579275", "revid": "15490", "url": "https://gl.wikipedia.org/wiki?curid=579275", "title": "\u00c1lvares Cabral", "text": ""}
{"id": "579278", "revid": "138085", "url": "https://gl.wikipedia.org/wiki?curid=579278", "title": "Monty Python", "text": "Monty Python (\u00e1s veces co\u00f1ecidos como os Pythons) foi un grupo brit\u00e1nico de seis humoristas que sintetizou en clave de humor a idiosincrasia brit\u00e1nica das d\u00e9cadas dos sesenta e setenta, composta por Graham Chapman, John Cleese, Terry Gilliam, Eric Idle, Terry Jones e Michael Palin. Do grupo unicamente Terry Gilliam non era brit\u00e1nico sen\u00f3n estadounidense.\nHistoria.\nMichael Palin e Terry Jones co\u00f1ec\u00e9ronse na Universidade de Oxford, onde ambos actuaban no grupo de teatro estudiantil \"The Oxford Revue\". John Cleese e Graham Chapman co\u00f1ec\u00e9ronse na Universidade de Cambridge. Eric Idle tam\u00e9n estaba en Cambridge mais comezou un ano despois. Cleese co\u00f1eceu a Terry Gilliam en Nova York mentres estaban de xira co seu grupo de teatro estudiantil, Cambridge University Footlights. Chapman, Cleese e Idle eran membros de Footlights, que nese tempo inclu\u00eda tam\u00e9n a Tim Brooke-Taylor, Bill Oddie e Graeme Garden (que m\u00e1is tarde formaron o grupo The Goodies), e o actor e director Jonathan Lynn, coguionista da serie \"Yes Minister\" e da s\u00faa secuela \"Yes, Prime Minister\". Mentres Idle era o presidente dos \"Footlights\" tam\u00e9n foron membro a escritora feminista Germaine Greer e o xornalista Clive James. Cons\u00e9rvanse a\u00ednda gravaci\u00f3ns dalgunhas actuaci\u00f3ns deste grupo de teatro no Pembroke College de Cambridge. \nO \u00e9xito de \"Do Not Adjust Your Set\" fixo que a ITV ofrecese a Palin, Jones, Idle e Gilliam o seu propio programa xuntos. Ao mesmo tempo a Cleese e Chapman a BBC, impresionada polo seu traballo en \"The Frost Report\" e en \"At Last The 1948 Show\" ofreceulles un programa propio. Cleese era reticente a un d\u00fao c\u00f3mico por varias raz\u00f3ns, inclu\u00edndo a suposta personalidade dif\u00edcil de Chapman. Cleese ti\u00f1a boas lembranzas do seu traballo con Palin e convidouno a unirse ao equipo. Coa serie da ITV a\u00ednda en preproduci\u00f3n, Palin aceptou e suxeriu que se unisen ao grupo Idle e Jones, que propuxeron que Gilliam se encargase de achegar animaci\u00f3ns \u00e1 serie. O grupo Monty Python foi en boa parte resultado da arela de Cleese de traballar con Palin e das circunstancias que engadiron os outros catro membros ao grupo.\nLograron a fama grazas ao seu programa de televisi\u00f3n \"Monty Python's Flying Circus\", estreado o 5 de outubro de 1969 na BBC e formada por 45 episodios repartidos en catro temporadas. O fen\u00f3meno Python desenvolveuse al\u00e9n do programa de televisi\u00f3n adquirindo un grande impacto: obras de teatros, filmes, discos, libros, un musical e mesmo linguaxes de programaci\u00f3n. A influencia do grupo na comedia comparouse coa dos Beatles na m\u00fasica\nEmitido entre 1969 e 1974, \"Flying Circus\" foi creado, escrito e interpretado polos seis membros do grupo. Estaba estruturado como un programa de \"sketches\", mais cunha t\u00e9cnica narrativa innovadora (axudada polas animaci\u00f3ns de Gilliam) que \u00eda m\u00e1is al\u00f3 do \"aceptable\" en estilo e contido. Ao seren os responsables tanto dos gui\u00f3ns e da interpretaci\u00f3n, os Python ti\u00f1a un control creativo que lles permit\u00eda experimentar formas e contidos, desfac\u00e9ndose das regras da comedia televisiva. A influencia do grupo na comedia brit\u00e1nica foi notoria durante anos, e en Norteam\u00e9rica influ\u00edron desde os int\u00e9rpretes das primeiras edici\u00f3ns de \"Saturday Night Live\" ata tendencias posteriores no humor absurdo na comedia televisiva. A palabra \"Pythonesque\" entrou no vocabulario ingl\u00e9s como sin\u00f3nimo de \"absurdo\" ou \"surrealista\".\nNunha enquisa realizada en 2005 no Reino Unido para descubrir o \"C\u00f3mico de c\u00f3micos\", tres dos seis membros de Monty Python foron votados por outros c\u00f3micos e afeccionados como tres dos 50 maiores c\u00f3micos da historia: Cleese no posto 2, Idle no 21, e Palin no 30.\nEn 2009 o grupo recibiu o premio BAFTA honor\u00edfico pola s\u00faa contribuci\u00f3n ao mundo da comedia. O premio entreg\u00e1ronllo na preestrea do documental dedicado ao finado Graham Chapman, \"\"."}
{"id": "579279", "revid": "5863", "url": "https://gl.wikipedia.org/wiki?curid=579279", "title": "Carta aos G\u00e1latas", "text": ""}
{"id": "579281", "revid": "23204", "url": "https://gl.wikipedia.org/wiki?curid=579281", "title": "Benvidos ao barrio", "text": "Benvidos ao barrio (en ) \u00e9 un filme franc\u00e9s de 2019 dirixido e coescrito por Mohamed Hamidi.\nEstreouse en galego o 12 de outubro de 2022 a trav\u00e9s da TVG."}
{"id": "579284", "revid": "47401", "url": "https://gl.wikipedia.org/wiki?curid=579284", "title": "S\u00edmbolo nacional", "text": "Un s\u00edmbolo nacional \u00e9 un s\u00edmbolo dunha entidade que se considera e se manifesta ante o mundo como unha comunidade nacional: estados soberanos mais tam\u00e9n naci\u00f3ns e pa\u00edses en estado de dependencia colonial ou doutro tipo, integraci\u00f3n federal ou mesmo comunidades etnoculturais consideradas \"nacionalidade\" a\u00ednda que non te\u00f1an autonom\u00eda pol\u00edtica.\nOs s\u00edmbolos nacionais pretenden unir o pobo creando representaci\u00f3ns visuais, verbais ou ic\u00f3nicas do pobo, dos valores, dos obxectivos ou da historia nacionais. Estes s\u00edmbolos adoitan reunirse como parte de celebraci\u00f3ns de patriotismo ou nacionalismo e est\u00e1n dese\u00f1ados para ser inclusivos e representativos de todas as persoas da comunidade nacional.\nS\u00edmbolos nacionais oficiais.\nOs s\u00edmbolos oficiais m\u00e1is habituais son:\nS\u00edmbolos non oficiais.\nEn moitos sentidos, os lugares co\u00f1ecidos dun pa\u00eds tam\u00e9n poden verse como s\u00edmbolos nacionais, as\u00ed como os artigos tradicionais de artesan\u00eda, os traxes populares, os monumentos naturais, as epopeas e os mitos nacionais, as\u00ed como s\u00edmbolos utilizados polas selecci\u00f3ns deportivas nacionais e os seus seareiros."}
{"id": "579286", "revid": "47401", "url": "https://gl.wikipedia.org/wiki?curid=579286", "title": "S\u00edmbolos nacionais", "text": ""}
{"id": "579287", "revid": "98629", "url": "https://gl.wikipedia.org/wiki?curid=579287", "title": "Igrexa de San Bartolomeu de Pontevedra", "text": "A Igrexa de San Bartolomeu \u00e9 un edificio relixioso cat\u00f3lico da cidade de Pontevedra. A igrexa foi constru\u00edda a finais do s\u00e9culo XVII en estilo barroco como lugar de culto e actividades pastorais para o colexio xesu\u00edta contiguo. A igrexa foi dedicada a San Bartolomeu cando se converteu en parroquia en 1836.\nLocalizaci\u00f3n.\nO edificio est\u00e1 situado na r\u00faa Sarmiento, preto da antiga Porta de Santa Clara - ou Rocheforte - das antigas murallas da cidade. O colexio da Compa\u00f1\u00eda de Xes\u00fas contiguo forma parte hoxe do complexo muse\u00edstico da cidade, o Museo de Pontevedra.\nHistoria.\nA igrexa foi constru\u00edda entre 1695 e 1714 polos xesu\u00edtas segundo os planos da s\u00faa igrexa do Ges\u00f9 en Roma. Como parte do complexo do colexio dos xesu\u00edtas, utilizouse para as actividades pastorais e espirituais dos estudantes do colexio que os xesu\u00edtas dirixiron na cidade entre 1650 e 1767, ano da s\u00faa expulsi\u00f3n de Espa\u00f1a. Foi consagrada e aberta ao culto o 14 de xullo de 1714.\nO lugar para a construci\u00f3n da igrexa foi elixido en 1685. Pedro Monteagudo dese\u00f1ouna, base\u00e1ndose no modelo da igrexa do Ges\u00f9 (Roma). A igrexa sobreviviu ao terremoto de Lisboa de 1755, pero engad\u00edronse contrafortes no lado esquerdo para asegurala e reforzar os cimentos.\nA igrexa foi convertida en parroquia en 1836, substitu\u00edndo e tomando o nome da antiga igrexa de San Bartolomeu o Vello, que ocupaba o lugar onde hoxe se atopa o Teatro Principal de Pontevedra.\nDescrici\u00f3n.\nEsta nova igrexa de San Bartolom\u00e9 \u00e9 un edificio grande e solemne e un dos poucos exemplos existentes en Galicia de arquitectura barroca italiana, moi diferente do barroco galego. Con esta igrexa introduciuse en Galicia o chamado Barroco Internacional.\nA igrexa ten planta de cruz latina disposta nun rect\u00e1ngulo. Consta de tres naves de tres tramos e un transepto cunha capela principal entre d\u00faas sancrist\u00edas. Lembra \u00e1s igrexas italianas dedicadas ao \"Nome de Xes\u00fas\", como o Ges\u00f9 de Ferrara, o Ges\u00f9 de Lecce ou a Igrexa dos Gesuiti de Venecia, entre outras. As naves laterais est\u00e1n cubertas con b\u00f3vedas de aresta por tramos e a nave principal con b\u00f3veda de can\u00f3n. A c\u00fapula lev\u00e1ntase sobre pendentes. No interior hai importantes esculturas da escola valisoletana, como a Madalena Penitente, da escola barroca de Santiago de Compostela (de Silveira e Gambino) e esculturas de Pedro de Mena.\nNun altar do interior da igrexa hai unha escultura da Virxe do O (Virxe da Expectaci\u00f3n), patroa da cidade de Pontevedra.\nNa fachada, as seis grandes columnas d\u00f3ricas, os campanarios e o front\u00f3n superior son caracter\u00edsticos do barroco xesu\u00edtico. Tam\u00e9n se atopa nela o escudo de armas da familia Pimentel, na parte superior da porta de entrada do colexio un grande escudo de pedra de Espa\u00f1a e no centro, unha escultura da Virxe Mar\u00eda nun nicho."}
{"id": "579288", "revid": "5863", "url": "https://gl.wikipedia.org/wiki?curid=579288", "title": "Igrexa de San Bartolomeu", "text": "Igrexa de San Bartolomeu pode referirse, entre outras, \u00e1:"}
{"id": "579289", "revid": "23204", "url": "https://gl.wikipedia.org/wiki?curid=579289", "title": "Jusqu'ici tout va bien", "text": ""}
{"id": "579296", "revid": "23204", "url": "https://gl.wikipedia.org/wiki?curid=579296", "title": "On the Basis of Sex", "text": ""}
{"id": "579298", "revid": "23204", "url": "https://gl.wikipedia.org/wiki?curid=579298", "title": "Ladr\u00f3ns de trens", "text": "Ladr\u00f3ns de trens (en ) \u00e9 un filme estadounidense de 1973 escrito e dirixido por Burt Kennedy e protagonizado por John Wayne, Ann-Margret, Rod Taylor, Ben Johnson e Ricardo Montalb\u00e1n. A rodaxe tivo lugar no Parque Nacional Sierra de \u00d3rganos na vila de Sombrerete, M\u00e9xico."}
{"id": "579302", "revid": "23204", "url": "https://gl.wikipedia.org/wiki?curid=579302", "title": "The Train Robbers", "text": ""}
{"id": "579307", "revid": "23204", "url": "https://gl.wikipedia.org/wiki?curid=579307", "title": "Coburgo", "text": "Coburgo (en alem\u00e1n: \"Coburg\") \u00e9 unha cidade alem\u00e1 do Estado federado de Baviera, na rexi\u00f3n da Alta Franconia, cerca de Bamberg.\nCoburg \u00e9 a sede dun colexio t\u00e9cnico desde 1971. E desde 2005 recibiu o t\u00edtulo de Cidade Europea. \"Veste Coburg\", un dos complexos de castelos m\u00e1is grandes de Alema\u00f1a, \u00e9rguese sobre a cidade.\nXeograf\u00eda.\nSituada a unha altitude nedia de 296 msnm, o municipio ocupa unha superficie de 48,3 km\u00b2.\nSegundo o censo de 31 de decembro de 2021 a s\u00faa poboasci\u00f3n era de 40 955 habitantes, polo que a s\u00faa densidade de poboaci\u00f3n, nese ano, era de 848 hab./km\u00b2.\nHistoria.\nA cidade de Coburgo fundouse durante a Alta Idade Media como un lugar de paso das numerosas rutas comerciais que cruzaban o centro de Europa. En 1353, tras varias disputas nobiliarias, o territorio de Coburgo pasou a depender da casa saxoa de Wettin.\nNo s\u00e9culo XVII constitu\u00eduse como capital do Ducado de Saxonia-Coburgo, ao cal incorporar\u00eda os territorios Saalfeld e de Gotha ao longo do s\u00e9culo XVIII.\nDebido a un refer\u00e9ndum popular, o ano 1920 incorporouse a Baviera, en vez de a Turinxia. Este feito fixo que, tras a segunda guerra mundial pertencera \u00e1 Rep\u00fablica Federal de Alema\u00f1a.\nA s\u00faa proximidade ao chamado Tel\u00f3n de aceiro fixo que durante a guerra fr\u00eda a cidade resultara pouco favorecida economicamente e que, tras a Reunificaci\u00f3n alem\u00e1, vivise unha forte revitalizaci\u00f3n.\nFoi a primeira cidad de Alema\u00f1a en ter un alcalde do Partido Nazi, no ano 1931.\nRelixi\u00f3n.\nO 55 % da poboaci\u00f3n \u00e9 protestante, un 20,2 % cat\u00f3lica e un 24,8 % doutras relixi\u00f3ns ou atea."}
{"id": "579308", "revid": "1131", "url": "https://gl.wikipedia.org/wiki?curid=579308", "title": "Pazo de Mugartegui", "text": "O Pazo de Mugartegui, ou Pazo dos Condes de Fefi\u00f1\u00e1ns en Pontevedra, \u00e9 un pazo barroco que data do s\u00e9culo XVIII. Actualmente alberga a sede do Consello Regulador da Denominaci\u00f3n de Orixe R\u00edas Baixas. \nLocalizaci\u00f3n.\nEst\u00e1 situado na Praza da Pedreira, no coraz\u00f3n do casco antigo de Pontevedra, moi preto da ponte medieval do Burgo. A gran cantidade de pedras que se acumularon fronte ao pazo de Mugartegui para constru\u00edr tanto o pazo como a igrexa de San Bartolomeu e o Colexio da Compa\u00f1\u00eda de Xes\u00fas fixo que este espazo recibise o nome de Praza da Pedreira.\nHistoria.\nO pazo foi constru\u00eddo para Jos\u00e9 Manuel Valladares e Figueroa, Conde de Fefi\u00f1\u00e1ns, sobre as ru\u00ednas dunha casa do s\u00e9culo XVII. Foi realizado polo mestre canteiro Pedro Antonio Ferreiro, que terminou a construci\u00f3n en 1771, excepto o front\u00f3n do escudo finalizado en 1773. O edificio pertenc\u00eda ent\u00f3n \u00e1 familia Fern\u00e1ndez de Mugartegui, emparentada cos Valladares, de quen toma o seu nome actual.\nDurante o s\u00e9culo XIX, o pazo converteuse nun centro educativo, xa que albergaba a Escola Normal Masculina. No s\u00e9culo XX dividiuse en varias vivendas e, a partir de 1955, foi sede da Academia de Estudos Jovellanos.\nHoxe en d\u00eda pertence ao Concello de Pontevedra, que o comprou o 20 de novembro de 1998. O arquitecto Jes\u00fas Aser Fole foi o encargado de reformalo. Desde 2003 at\u00f3pase al\u00ed a sede do Consello Regulador da Denominaci\u00f3n de Orixe R\u00edas Baixas, cun museo do vi\u00f1o na planta baixa, mentres que as s\u00faas salas son utilizadas polo Concello para actos protocolarios, culturais e sociais. Inaugurouse para estas novas funci\u00f3ns o 24 de marzo de 2001. \nDescrici\u00f3n.\nO pazo ten unha fachada cun arco de entrada, un balc\u00f3n central con varanda curva e un gablete. A planta baixa ten soportais que daban acceso \u00e1s antigas cortes e adegas e \u00e1s habitaci\u00f3ns da servidume, con sete arcos de medio punto sostidos por pequenas columnas de orde toscana. Por encima destes arcos, o segundo andar ten sete portas francesas. Diante da porta central do primeiro piso hai un pequeno balc\u00f3n con varanda de ferro.\nO corpo central est\u00e1 enmarcado por pilastras coroadas con pin\u00e1culos. Na parte superior, hai un frontispicio no front\u00f3n semicircular partido cun escudo rococ\u00f3 coroado por un helmo, e sobre el, un reloxo de sol e un sol de pedra cuxos raios emanan dun rostro de fazulas riseiras. O escudo mostra as armas das li\u00f1axes de Figueroa, Arango, Quir\u00f3s e Oma\u00f1a.\nNa fachada traseira p\u00f3dese ver a terraza que no seu d\u00eda se abriu como miradoiro sobre o L\u00e9rez.\nCultura.\nO sal\u00f3n principal do pazo \u00e9 utilizado polo Concello de Pontevedra para actividades culturais e para a celebraci\u00f3n de vodas. Ademais, desde o seu balc\u00f3n, un personaxe famoso d\u00e1 cada ano o preg\u00f3n para inaugurar as festas de agosto da Virxe Peregrina de Pontevedra. "}
{"id": "579309", "revid": "98629", "url": "https://gl.wikipedia.org/wiki?curid=579309", "title": "Alem\u00e1ns do B\u00e1ltico", "text": "Os alem\u00e1ns do B\u00e1ltico (en alem\u00e1n: \"Deutsch-Balten\" ou \"Baltendeutsche\") eran alem\u00e1ns \u00e9tnicos que habitaron na costa oriental do mar B\u00e1ltico, en territorios que hoxe conforman os pa\u00edses de Estonia e Letonia.\nAo longo dos seus 700 anos de historia, as familias dos alem\u00e1ns do B\u00e1ltico ti\u00f1an, obviamente, ra\u00edces \u00e9tnicas alem\u00e1s, pero tam\u00e9n casaron con estonianos, livonios e let\u00f3ns, as\u00ed como con outros pobos do norte ou do centro de Europa, como daneses, suecos, irlandeses, ingleses, escoceses, polacos, h\u00fangaros e neerlandeses. Nos casos nos que se produc\u00edan matrimonios mixtos, os membros dos demais grupos \u00e9tnicos asimilaban con frecuencia \u00e1 cultura alem\u00e1, adoptando a lingua, os costumes e os nomes de familia alem\u00e1ns. Daquela eran considerados alem\u00e1ns, o que levou \u00e1 etnox\u00e9nese dos alem\u00e1ns b\u00e1lticos.\nOs alem\u00e1ns b\u00e1lticos formaron a elite comercial, pol\u00edtica e cultural desta rexi\u00f3n durante varios s\u00e9culos, e incluso varios deles desempe\u00f1aron altos cargos na vida militar e civil do Imperio ruso, especialmente en San Petersburgo.\nDesde o seu reasentamento forzado en 1939, os alem\u00e1ns b\u00e1lticos diminu\u00edron notabelmente como un grupo \u00e9tnico determinado xeograficamente. \nAsentamento, desenvolvemento e apoxeo.\nNos s\u00e9culos XII e XIII, xusto antes das cruzadas b\u00e1lticas, comezaron a chegar daneses aos territorios b\u00e1lticos, seguidos case exclusivamente por alem\u00e1ns cat\u00f3licos, tanto colonos (v\u00e9xase Ostsiedlung) como cruzados. Despois das cruzadas b\u00e1lticas na rexi\u00f3n de Livonia e, tras a vitoria final dos cruzados sobre os pobos b\u00e1lticos, non s\u00f3 empezou un programa acelerado de cristianizaci\u00f3n para os pobos nativos, sen\u00f3n que, ademais, os cruzados alem\u00e1ns e os colonos xermanos que lles seguiran tomaron rapidamente o control de todas as administraci\u00f3ns da rexi\u00f3n.\nEste dominio dos colonos alem\u00e1ns estendeduse \u00e1s \u00e1reas pol\u00edtica, econ\u00f3mica (Riga e Tallin foron integradas na Liga Hanse\u00e1tica), educativa (como a Universidade de Tartu) e cultural de todas estas rexi\u00f3ns durante m\u00e1is de 700 anos, At\u00e9 1918, a pesar de ter sido os alem\u00e1ns \u00e9tnicos un grupo minoritario que alcanzaba s\u00f3 o 10 % da poboaci\u00f3n total da rexi\u00f3n b\u00e1ltica a finais da Idade Media.\nA maior\u00eda dos n\u00facleos urbanos foron colonizados por comerciantes alem\u00e1ns, pero os cruzados alem\u00e1ns e os seus descendentes pronto adquiriron grandes leiras rurais, constitu\u00edndo un verdadeiro sistema feudal an\u00e1logo ao do resto de Europa, onde a aristocracia terratenente de orixe alem\u00e1 dominaba a vida pol\u00edtica e econ\u00f3mica, mentres que os nativos de orixe estonia e letoa mant\u00ed\u00f1anse como servos, comerciantes ou pequenos artes\u00e1ns nas zonas urbanas.\nNas \u00e1reas rurais, a abafadora maior\u00eda dos estonios e let\u00f3ns viv\u00edan como campesi\u00f1os subordinados \u00e1 aristocracia alem\u00e1, a\u00ednda que exist\u00edan terratenentes nativos de menor riqueza. Exemplos desta situaci\u00f3n de predominio alem\u00e1n son o castelo dos cruzados de Kokenhusen en Livonia e o Schloss Doblen (ruinoso no s\u00e9culo XIX, cando se constru\u00edu unha nova \"Casa de campo\", a Vila Todleben) e a mansi\u00f3n de Postenden, ambos os dous en Curlandia. Co declive do lat\u00edn tras a Reforma protestante de inicios do s\u00e9culo XVI, o alem\u00e1n rapidamente pasou a ser a lingua oficial de todos os documentos oficiais, o comercio e os asuntos de goberno nos territorios estonios e let\u00f3ns durante centos de anos, at\u00e9 1919. \nA pesar de estar politicamente subordinados ao Imperio sueco desde 1530 at\u00e9 1710, e a os tsares do Imperio ruso desde 1711 at\u00e9 1917, ambos os gobernos sucesivos garantiron aos alem\u00e1ns do B\u00e1ltico os privilexios de clase e os dereitos especiais de administraci\u00f3n cando incorporaron as provincias b\u00e1lticas aos seus respectivos imperios. Incluso durante os anos da Rusia tsarista, os alem\u00e1ns b\u00e1lticos de orixe aristocr\u00e1tica destacaron como militares, mari\u00f1os e funcionarios da administraci\u00f3n p\u00fablica ao servizo do r\u00e9xime imperial, asimil\u00e1ndose \u00e1 alta burocracia gobernativa mediante t\u00edtulos nobiliarios rusos mentres conservaban, por\u00e9n, a s\u00faa identidade cultural. \nOs estonios e let\u00f3ns do B\u00e1ltico, que sempre constitu\u00edron a maior\u00eda da poboaci\u00f3n, ti\u00f1an dereitos e privilexios restrinxidos e resid\u00edan especialmente nas zonas rurais como servos, comerciantes ou como servintes en fogares urbanos, mentres que a minor\u00eda alem\u00e1 resid\u00eda principalmente nas cidades. Como exemplo p\u00f3dese citar que na cidade letoa de Riga, o 46,7 % da s\u00faa poboaci\u00f3n en 1867 eran alem\u00e1ns \u00e9tnicos. A existencia dunha gran masa de estonios e let\u00f3ns no campo, subordinada a unha aristocracia alem\u00e1 instalada nas cidades, estaba en consoancia co r\u00e9xime social do Imperio ruso, e durou at\u00e9 ben entrado o S\u00e9culo XIX, cando a abolici\u00f3n da servidume en Rusia trouxo m\u00e1is dereitos e liberdades pol\u00edticas a estonios e let\u00f3ns, co consiguiente rexurdimiento do seu nacionalismo. \nA fin da servidume en 1863 causou unha migraci\u00f3n de let\u00f3ns e estonios aos centros urbanos, logrando en pouco tempo maior poder econ\u00f3mico e influencia social suficiente para desafiar a primac\u00eda da aristocracia alem\u00e1, que manti\u00f1a un predominio social desproporcionado co seu n\u00famero de membros.\nA poboaci\u00f3n alem\u00e1 do B\u00e1ltico nunca superou m\u00e1is do 10 % da poboaci\u00f3n total:\nEn 1881, calc\u00falase que viv\u00edan aproximadamente 46 700 alem\u00e1ns \u00e9tnicos en toda a provincia rusa de Estonia (Gobernorato de Estonia), s\u00f3 o 5,3 % da poboaci\u00f3n.\nE o censo oficial do Imperio ruso de 1897 determinou que viv\u00edan 120 191 alem\u00e1ns \u00e9tnicos en Letonia (Gobernoratos de Livonia e Curlandia), formando o 6,2 % da poboaci\u00f3n.\nA autonom\u00eda cultural dos alem\u00e1ns \u00e9tnicos foi cuestionada e reducida a partir de 1881 pola pol\u00edtica de rusificaci\u00f3n impulsada polo tsar Alexandre III, pola cal se impuxo a educaci\u00f3n exclusiva en ruso para todos os niveis e o emprego obrigatorio de dito idioma en toda a administraci\u00f3n e a burocracia do Imperio, sen importar cal fora a lingua nativa da poboaci\u00f3n administrada. Certamente os estonios e os let\u00f3ns v\u00edronse prexudicados culturalmente con ditas pol\u00edticas, pero os alem\u00e1ns b\u00e1lticos recib\u00edronas con maior rexeitamento, pois at\u00e9 ese ano (1881) gozaban dun r\u00e9xime que lles permit\u00eda usar o idioma alem\u00e1n como idioma oficial \"de facto\" das provincias b\u00e1lticas.\nPese a isto, a rusificaci\u00f3n oficial non prexudicou o poder e a influencia que exerc\u00edan os alem\u00e1ns do B\u00e1ltico na pol\u00edtica e a econom\u00eda do Imperio ruso, nin o seu dominio social en Estonia e Letonia.\nDe todos modos, o estalido da primeira guerra mundial en 1914 causou novos problemas aos alem\u00e1ns de Rusia en xeral, ao seren sospeitosos de deslealdade ou pouco patriotismo para enfrontarse ao Imperio alem\u00e1n; por\u00e9n, a gran maior\u00eda dos alem\u00e1ns B\u00e1lticos, amparados na s\u00faa posici\u00f3n social, evitaron persecuci\u00f3ns activas do r\u00e9ximen tsarista. \nA influencia social e econ\u00f3mica dos alem\u00e1ns b\u00e1lticos chegou ao seu fin coa desaparici\u00f3n do Imperio ruso (debido \u00e1 revoluci\u00f3n rusa de 1917), e a independencia de Estonia e Letonia en 1918 e 1919, respectivamente, cuxos gobernos republicanos eliminaron todo trato preferencial cara \u00e1 minor\u00eda \u00e9tnica alem\u00e1, ademais de abolir os privilexios da aristocracia e repartir as leiras dos terratenentes alem\u00e1ns fuxidos entre pequenos propietarios let\u00f3ns ou estonios. \nDespois de 1920, a maior\u00eda dos alem\u00e1ns do B\u00e1ltico v\u00edronse obrigados a emigrar cara a Alema\u00f1a, a\u00ednda que lles resultaba practicamente un pa\u00eds case tan estra\u00f1o a eles como calquera outro, excepto polo idioma que falaban, mentres que outros decidiron quedar como cidad\u00e1ns com\u00fans nos novos pa\u00edses independentes acabados de formar. \nNas novas rep\u00fablicas de Estonia e Letonia, os alem\u00e1ns \u00e9tnicos puideron reconstru\u00edr a s\u00faa vida cultural con relativa facilidade, pero o seu n\u00famero total se reducira moito desde o censo de 1897: antes da segunda guerra mundial os alem\u00e1ns de Estonia sumaban apenas o 1,6 % da poboaci\u00f3n, mentres que en Letonia constitu\u00edan s\u00f3 o 3,3 %. As\u00ed mesmo, o seu poder e influencia pol\u00edtica en ambos os pa\u00edses case desaparecera ao ser substitu\u00eddos por novas elites nativas.\nEmigraci\u00f3n e desaparici\u00f3n.\nTras o golpe de Estado de 1934 en Letonia e a posterior pol\u00edtica de \"letonizaci\u00f3n\" seguida polo r\u00e9xime do presidente K\u0101rlis Ulmanis, a influencia pol\u00edtica e econ\u00f3mica dos alem\u00e1ns \u00e9tnicos let\u00f3ns extinguise por completo, dando forza \u00e1 opci\u00f3n de emigrar a Alema\u00f1a. A historia e presenza dos alem\u00e1ns no B\u00e1ltico chegou a un final abrupto a finais de 1939, tras a sinatura do Pacto Ribbentrop-Molotov e a posterior \"transferencia de poboaci\u00f3n\" nazi-sovi\u00e9tica.\nO Terceiro Reich ofreceu aos alem\u00e1ns do B\u00e1ltico residentes en Estonia, Letonia e Lituania unha \"repatriaci\u00f3n\" masiva para colonizar con eles as \u00e1reas que Alema\u00f1a conquistara coa invasi\u00f3n do oeste de Polonia, nas rexi\u00f3ns de Bia\u0142ystok e Suwa\u0142ki (rebautizadas colectivamente como \"Reichsgau de Wartheland\", ou \"Wartheland\", polos nazis).\nDespois de que a URSS invadira os pa\u00edses b\u00e1lticos en xu\u00f1o de 1940, os alem\u00e1ns a\u00ednda residentes al\u00ed aceleraron a s\u00faa emigraci\u00f3n cara a Alema\u00f1a cando se lles ofreceu de novo esta posibilidade en xaneiro de 1941, aproveitando os acordos de \"transferencia de poboaci\u00f3n\" entre Alema\u00f1a e a URSS, segundo os cales as autoridades sovi\u00e9ticas permitir\u00edan libremente que os civ\u00eds alem\u00e1ns emigrasen (opci\u00f3n prohibida a estonios, let\u00f3ns e lituanos). Por\u00e9n, desta vez os alem\u00e1ns do B\u00e1ltico foron recibidos con sospeitas polo r\u00e9xime nazi tras ter rexeditado a primeira oferta de emigraci\u00f3n proposta por Hitler en novembro de 1939.\nCando Alema\u00f1a lanzou a Operaci\u00f3n Barbarossa contra a URSS en xu\u00f1o de 1941, os alem\u00e1ns a\u00ednda residentes en Estonia e Letonia, agora baixo control sovi\u00e9tico, foron arrestados e deportados maioritariamente a Siberia como \"estranxeiros inimigos\", e correron a mesma sorte que os demais alem\u00e1ns de Rusia. Moitos dos alem\u00e1ns do B\u00e1ltico \"repatriados\" polos nazis desde fins de 1939 a inicios de 1941 foron repentinamente enviados de volta aos territorios b\u00e1lticos a inicios de 1942, como parte do proxecto dirixido polo Terceiro Reich para a colonizaci\u00f3n por alem\u00e1ns das zonas ocupadas da Uni\u00f3n Sovi\u00e9tica. Esta \"repoboaci\u00f3n\" non durou moit debido \u00e1 ofensivas do Ex\u00e9rcito Vermello e, a mediados de 1944, os alem\u00e1ns B\u00e1lticos retornados ao Leste polos nazis deberon ser evacuados caoticamente cara ao Oeste para dirixirse definitivamente a Alema\u00f1a, abandonando para sempre o seu lugar de orixe. \nA reanexi\u00f3n sovi\u00e9tica dos pa\u00edses b\u00e1lticos tras a segunda guerra mundial determinou que as autoridades da URSS eliminaran calquera rastro cultural e humano da antiga presenza alem\u00e1 en Estonia e Letonia: os bens dos alem\u00e1ns B\u00e1lticos foron confiscados polo Estado sovi\u00e9tico, monumentos constru\u00eddos por alem\u00e1ns foron destru\u00eddos deliberadamente polas autoridades sovi\u00e9ticas ou permitiuse intencionadamente a s\u00faa deterioraci\u00f3n. Incluso placas e inscrici\u00f3ns en idioma alem\u00e1n foron tam\u00e9n suprimidas de sitios p\u00fablicos, os libros e textos impresos en alem\u00e1n foron as\u00ed mesmo destru\u00eddos masivamente, e igualmente prohibiuse o uso da lengua alem\u00e1. Os textos acad\u00e9micos e documentos p\u00fablicos foron purgados pola censura sovi\u00e9tica para suprimir menci\u00f3ns da influencia dos alem\u00e1ns do B\u00e1ltico na historia e a cultura de Estonia e Letonia.\nGran parte dos descendentes actuais dos alem\u00e1ns do B\u00e1ltico asent\u00e1ronse maiormente na Alema\u00f1a Occidental tras a segunda guerra mundial, a\u00ednda que outros emigraron novamente; no d\u00eda de hoxe estes descendentes p\u00f3dense encontrar en diversos lugares do mundo, e os maiores grupos est\u00e1n en Alema\u00f1a e o Canad\u00e1. As\u00ed mesmo, moitos alem\u00e1ns do B\u00e1ltico emigraron a Am\u00e9rica do Sur, onde se estableceron principalmente na Arxentina e o Brasil.\nLegado.\nNon foi at\u00e9 1991, co independencia dos Estados b\u00e1lticos, cando os gobernos destes reco\u00f1eceron oficialmente a presenza humana e cultural dos alem\u00e1nes \u00e9tnicos nos seus pa\u00edses, as\u00ed como a s\u00faa influencia hist\u00f3rica. Simultaneamente, as asociaci\u00f3ns de alem\u00e1ns do B\u00e1ltico e os seus descendentes renunciaban formalmente a toda reclamaci\u00f3n contra os novos Estados polos bens perdidos durante o dominio da URSS; desde ent\u00f3n logrouse a restauraci\u00f3n de edificios e monumentos dos alem\u00e1ns b\u00e1lticos en Estonia, Letonia e Lituania."}
{"id": "579310", "revid": "785", "url": "https://gl.wikipedia.org/wiki?curid=579310", "title": "Comuna de El Foxo", "text": ""}
{"id": "579311", "revid": "785", "url": "https://gl.wikipedia.org/wiki?curid=579311", "title": "Comuna do Foxo", "text": ""}
{"id": "579312", "revid": "23204", "url": "https://gl.wikipedia.org/wiki?curid=579312", "title": "Spread (filme)", "text": "Spread \u00e9 un filme estadounidense de 2009 dirixido por David Mackenzie e protagonizado por Ashton Kutcher e Anne Heche. O filme estreouse no Festival de Cinema de Sundance o 17 de xaneiro de 2009, e estreouse en Am\u00e9rica do Norte a trav\u00e9s de Anchor Bay Films o 14 de agosto de 2009."}
{"id": "579316", "revid": "23204", "url": "https://gl.wikipedia.org/wiki?curid=579316", "title": "Letters to Juliet", "text": "Letters to Juliet \u00e9 un filme estadounidense de 2010 dirixido por Gary Winick, o seu derradeiro filme antes da s\u00faa morte o 27 de febreiro de 2011. Est\u00e1 protagonizado por Amanda Seyfried, Christopher Egan, Gael Garc\u00eda Bernal, Vanessa Redgrave e Franco Nero. O filme estreouse nos cinemas dos Estados Unidos e noutros pa\u00edses o 14 de maio de 2010. A idea do filme est\u00e1 inspirado no libro de \"Letters to Juliet\", escrito por Lise Friedman e Ceil Friedman, que narra o fen\u00f3meno da escritura de cartas ao personaxe rom\u00e1ntico m\u00e1is famoso de Shakespeare."}
{"id": "579329", "revid": "89787", "url": "https://gl.wikipedia.org/wiki?curid=579329", "title": "Pazo dos Condes de Maceda", "text": "O Pazo dos Condes de Maceda, ou Casa do Bar\u00f3n en Pontevedra, \u00e9 un pazo de orixe renacentista que data do s\u00e9culo XVI. Actualmente \u00e9 un hotel de catro estrelas pertencente \u00e1 rede de Paradores.\nLocalizaci\u00f3n.\nEst\u00e1 situado na r\u00faa Bar\u00f3n, no coraz\u00f3n do casco antigo de Pontevedra, preto da ponte medieval do Burgo.\nHistoria.\nA construci\u00f3n ten a s\u00faa orixe nunha vila romana. No s\u00e9culo XVI, o edificio transformouse nun pazo renacentista. No s\u00e9culo XVIII, o pazo foi reformado por completo por Pedro de Monteagudo e pasou a ser propiedade dos ilustres condes de Maceda. M\u00e1is tarde, a propiedade pasou a mans do marqu\u00e9s de Figueroa e Atalaia (tam\u00e9n conde de Maceda) que o encheu de antig\u00fcidades.\nNo s\u00e9culo XIX, o pazo entrou en decadencia e as s\u00faas habitaci\u00f3ns deshabitadas utiliz\u00e1ronse como almac\u00e9n de sal mari\u00f1o e escola para nenos pobres. Dise mesmo que o edificio se converteu nunha loxa mas\u00f3nica. M\u00e1is tarde, transformouse nun lugar onde viv\u00edan decenas de familias. O bar\u00f3n de Casa Goda, Eduardo de Vera e Navarro, puxo fin a esta decadencia, recuperando as s\u00faas posesi\u00f3ns e restaurando gran parte do seu antigo esplendor. Por iso \u00e9 polo que o Parador de Turismo de Pontevedra ch\u00e1mase Casa do Bar\u00f3n.\nNo s\u00e9culo XX, o primeiro andar do pazo converteuse na sede da Escola Graduada \u00c1lvarez Limeses e o segundo andar utilizouse como vivenda, sendo a residencia familiar dos directores desta escola ata 1950, cando o Concello de Pontevedra pasou a ser o propietario.\nO edificio foi rehabilitado como hotel de luxo xestionado polo Estado espa\u00f1ol, convert\u00e9ndose o 15 de xaneiro de 1955 no primeiro Parador Nacional de Turismo de Galicia. En 1974 realizouse a primeira ampliaci\u00f3n do hotel e en 2002 levouse a cabo unha importante mellora por valor de 2,34 mill\u00f3ns de euros.\nDescrici\u00f3n.\nO pazo destaca polas s\u00faas impo\u00f1entes dimensi\u00f3ns e a s\u00faa ornamentaci\u00f3n se\u00f1orial.\nNo exterior, hai un p\u00f3rtico neocl\u00e1sico na entrada do edificio. A fachada do edificio, cuberta cun friso de formas ovaladas, est\u00e1 decorada con escudos de armas e rematada por unha columnata de catro columnas de granito. O pazo ten unha torre con ameas engadida no s\u00e9culo XVIII e unha gran solaina de pedra. Tam\u00e9n ten un patio (orixinalmente dese\u00f1ado para os cabalos) e un xard\u00edn.\nNo interior, hai unha grande escaleira de pedra, unha lareira de pedra e outros elementos barrocos. Hai numerosos sal\u00f3ns. O edificio est\u00e1 decorado con antig\u00fcidades, tapices, cadros antigos e mobiliario cl\u00e1sico e real.\nHotel.\nO palacio \u00e9 agora o Parador de Pontevedra, un hotel de luxo de 47 habitaci\u00f3ns. \u00c9 un dos catro paradores m\u00e1is populares de Galicia. En 2019, a s\u00faa ocupaci\u00f3n media anual foi do 72,75%, s\u00f3 por detr\u00e1s do parador de Santiago de Compostela, o Hospital dos Reis Cat\u00f3licos.\nO rei Filipe VI adoitaba pernoitar aqu\u00ed durante a s\u00faa estancia na Escola Naval Militar."}
{"id": "579334", "revid": "5863", "url": "https://gl.wikipedia.org/wiki?curid=579334", "title": "Iglesia de San Bartolom\u00e9 Ap\u00f3stolo (Can\u00e1)", "text": ""}
{"id": "579337", "revid": "5863", "url": "https://gl.wikipedia.org/wiki?curid=579337", "title": "Parador de Pontevedra", "text": ""}
{"id": "579338", "revid": "98629", "url": "https://gl.wikipedia.org/wiki?curid=579338", "title": "Pazo de Garc\u00eda Fl\u00f3rez", "text": "O Pazo de Garc\u00eda Fl\u00f3rez \u00e9 un pazo barroco do s\u00e9culo XVIII situado entre a r\u00faa Sarmiento e a Praza da Le\u00f1a da cidade de Pontevedra, en pleno casco antigo.\nHistoria.\nA finais do s\u00e9culo XVIII, Antonio Garc\u00eda Est\u00e9vez Fari\u00f1a e a s\u00faa esposa Tomasa Su\u00e1rez Fl\u00f3rez encargaron a construci\u00f3n deste pazo, que se agregou a outro m\u00e1is pequeno e antigo.\nUn s\u00e9culo despois, entre 1881 e 1930, o pazo converteuse na sede da Escola Normal Feminina de Pontevedra.\nNa d\u00e9cada de 1930, o pazo albergaba a Escola Graduada para nenos na primeira planta, mentres que a segunda utiliz\u00e1base como vivenda do director da escola. Estes dous andares foron alugados posteriormente ao Concello de Pontevedra.\nNa d\u00e9cada de 1940, o interior do pazo foi completamente remodelado polo arquitecto Robustiano Fern\u00e1ndez Coch\u00f3n para albergar o Museo de Pontevedra. Conservouse o seu exterior barroco, constru\u00eduse un arco e unha ponte de pedra para conectalo co pazo de Castro Monteagudo e coloc\u00e1ronse d\u00faas estatuas de pedra da Fortaleza e a Esperanza nas esquinas do tellado. O 15 de agosto de 1943 inaugurouse o Pazo Garc\u00eda Fl\u00f3rez como sede do Museo de Pontevedra.\nAs salas do museo abr\u00edronse ao p\u00fablico o 4 de setembro de 1946, excepto a reconstruci\u00f3n do camarote de oficiais da fragata Numancia, que se inaugurou o 7 de setembro de 1946.\nDescrici\u00f3n.\nNo exterior, a fachada principal na r\u00faa Sarmiento ten un p\u00f3rtico con tres arcos sobre grandes columnas. No primeiro andar hai tres portas, rodeadas na s\u00faa parte inferior por volutas, e no segundo d\u00faas portas con balc\u00f3ns que se estenden cara \u00e1s fachadas adxacentes, entre as que se atopa un grande escudo de pedra coroado por un gran helmo, orixinalmente dourado e policromado, rodeado por cinco medall\u00f3ns. No interior do escudo est\u00e1n representadas as li\u00f1axes dos Est\u00e9vez, Su\u00e1rez, Fari\u00f1a e Fl\u00f3rez. Nas esquinas da parte superior da fachada hai d\u00faas g\u00e1rgolas.\nNa fachada sur hai unha porta na planta baixa e un gran balc\u00f3n ao longo da fachada no primeiro piso. Na fachada este hai unha sucesi\u00f3n de xanelas e portas no piso superior e d\u00faas portas no primeiro andar, unha delas con balc\u00f3n. A fachada da r\u00faa Pasanter\u00eda ten diferentes xanelas distribu\u00eddas ao longo da fachada segundo as escaleiras do interior. O pazo ten 778 metros cadrados de superficie constru\u00edda.\nNo seu interior, hai salas dedicadas \u00e1s artes decorativas, a escultura e as artes populares. Entre as pezas expostas hai obxectos de acibeche, gravados, esculturas relixiosas, louza de Sargadelos, cristal de La Granja, o despacho do almirante M\u00e9ndez N\u00fa\u00f1ez, unha r\u00e9plica do camarote da fragata Numancia e unha lareira tradicional galega.\nTras a s\u00faa reforma aprobada en 2022 os espazos interiores ser\u00e1n di\u00e1fanos e libres de obst\u00e1culos, quedando s\u00f3 as paredes mestras orixinais que lle dar\u00e1n un aspecto unificado. O pazo ter\u00e1 tam\u00e9n unha ancha conexi\u00f3n subterr\u00e1nea co pazo de Castro Monteagudo."}
{"id": "579339", "revid": "1888", "url": "https://gl.wikipedia.org/wiki?curid=579339", "title": "Jos\u00e9 Luis Vaamonde Fraga", "text": "Jos\u00e9 Luis Vaamonde Fraga, nado en Melide e finado no mesmo concello o 22 de xaneiro de 1975, foi un avogado e pol\u00edtico galego.\nTraxectoria.\nFillo de Elena Fraga Grimaldos. Co golpe de Estado do 18 de xullo de 1936 alistouse no ex\u00e9rcito sublevado e foi alf\u00e9rez provisional. Concelleiro en Melide, e primeiro tenente alcalde, foi nomeado alcalde de Melide en xu\u00f1o de 1949. Cesou como alcalde en marzo de 1952. Foi deputado provincial dende marzo de 1949. Finou en Melide o 22 de xaneiro de 1975.\nReco\u00f1ecementos.\nUnha r\u00faa de Melide leva o seu nome."}
{"id": "579341", "revid": "85894", "url": "https://gl.wikipedia.org/wiki?curid=579341", "title": "Moreiras, San Rom\u00e1n de Vale, O Vicedo", "text": "Moreiras \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579342", "revid": "5863", "url": "https://gl.wikipedia.org/wiki?curid=579342", "title": "Ricardo Porto Rodr\u00edguez", "text": "Ricardo Porto Rodr\u00edguez, nado en Melide e finado no mesmo concello o 30 de outubro de 1982, foi un pol\u00edtico galego.\nTraxectoria.\nNo franquismo foi concelleiro en Melide. Foi nomeado alcalde de Melide en febreiro de 1956. Foi elixido deputado provincial en marzo de 1958. Cesou como alcalde en maio de 1960. Finou en Melide o 30 de outubro de 1982.\nReco\u00f1ecementos.\nUnha r\u00faa de Melide leva o seu nome.\nVida persoal.\nCasou con Felisa Roca e foi pai de Ermitas e Mar\u00eda Teresa Porto Roca."}
{"id": "579343", "revid": "85894", "url": "https://gl.wikipedia.org/wiki?curid=579343", "title": "A Pena, San Rom\u00e1n de Vale, O Vicedo", "text": "A Pena \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579344", "revid": "85894", "url": "https://gl.wikipedia.org/wiki?curid=579344", "title": "Pontellas, San Rom\u00e1n de Vale, O Vicedo", "text": "Pontellas \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579345", "revid": "85894", "url": "https://gl.wikipedia.org/wiki?curid=579345", "title": "Regaedo, San Rom\u00e1n de Vale, O Vicedo", "text": "Regaedo \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579346", "revid": "85894", "url": "https://gl.wikipedia.org/wiki?curid=579346", "title": "O Sisto, San Rom\u00e1n de Vale, O Vicedo", "text": "O Sisto \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579347", "revid": "85894", "url": "https://gl.wikipedia.org/wiki?curid=579347", "title": "Suasbarras, San Rom\u00e1n de Vale, O Vicedo", "text": "Suasbarras \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579348", "revid": "85894", "url": "https://gl.wikipedia.org/wiki?curid=579348", "title": "Suavila, San Rom\u00e1n de Vale, O Vicedo", "text": "Suavila \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579349", "revid": "85894", "url": "https://gl.wikipedia.org/wiki?curid=579349", "title": "Vilagud\u00edn, San Rom\u00e1n de Vale, O Vicedo", "text": "Vilagud\u00edn \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579350", "revid": "85894", "url": "https://gl.wikipedia.org/wiki?curid=579350", "title": "O Vilar, San Rom\u00e1n de Vale, O Vicedo", "text": "O Vilar \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579351", "revid": "85894", "url": "https://gl.wikipedia.org/wiki?curid=579351", "title": "Vilela, San Rom\u00e1n de Vale, O Vicedo", "text": "Vilela \u00e9 un lugar da parroquia de San Rom\u00e1n de Vale, no concello lugu\u00e9s do Vicedo, na comarca da Mari\u00f1a Occidental."}
{"id": "579352", "revid": "85894", "url": "https://gl.wikipedia.org/wiki?curid=579352", "title": "A Torre, Suegos, O Vicedo", "text": "A Torre \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579353", "revid": "85894", "url": "https://gl.wikipedia.org/wiki?curid=579353", "title": "Valdourido, Suegos, O Vicedo", "text": "Valdourido \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579354", "revid": "85894", "url": "https://gl.wikipedia.org/wiki?curid=579354", "title": "O Viso, Suegos, O Vicedo", "text": "O Viso \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579355", "revid": "85894", "url": "https://gl.wikipedia.org/wiki?curid=579355", "title": "Pontide, Suegos, O Vicedo", "text": "Pontide \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579356", "revid": "85894", "url": "https://gl.wikipedia.org/wiki?curid=579356", "title": "O Pe\u00f3n, Suegos, O Vicedo", "text": "O Pe\u00f3n \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579357", "revid": "85894", "url": "https://gl.wikipedia.org/wiki?curid=579357", "title": "A Pallaza, Suegos, O Vicedo", "text": "A Pallaza \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579358", "revid": "85894", "url": "https://gl.wikipedia.org/wiki?curid=579358", "title": "Lagar, Suegos, O Vicedo", "text": "Lagar \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579359", "revid": "1888", "url": "https://gl.wikipedia.org/wiki?curid=579359", "title": "Guillermo del Valle Ordieres", "text": "Guillermo del Valle Ordieres, nado en Arroes (Villaviciosa) en 1918 e finado na Coru\u00f1a o 11 de agosto de 2001, foi un pol\u00edtico galego.\nTraxectoria.\nLogo do golpe de Estado do 18 de xullo de 1936 foi fundador e organizador de Falange en Sada xunto con Miguel P\u00e9rez Sanjurjo. Foi nomeado xefe local de Falange Espa\u00f1ola Tradicionalista y de las JONS de Sada en setembro de 1941. Foi concelleiro en Sada. Foi nomeado alcalde de Sada en 1949. Foi nomeado Inspector provincial do Movimiento en 1952, e elixido procurador en Cortes en marzo de 1958. Cesou como alcalde de Sada en 1964. Finou na Coru\u00f1a o 11 de agosto de 2001.\nVida persoal.\nCasou con Mar\u00eda del Carmen Carballeira Guerra e foi pai de Mar\u00eda del Carmen e Ana Mar\u00eda del Valle Carballeira."}
{"id": "579360", "revid": "85894", "url": "https://gl.wikipedia.org/wiki?curid=579360", "title": "As Goexas, Suegos, O Vicedo", "text": "As Goexas \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579361", "revid": "85894", "url": "https://gl.wikipedia.org/wiki?curid=579361", "title": "O Fontao, Suegos, O Vicedo", "text": "O Fontao \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579362", "revid": "1131", "url": "https://gl.wikipedia.org/wiki?curid=579362", "title": "Villa Pilar", "text": "Villa Pilar \u00e9 unha mansi\u00f3n ecl\u00e9ctica e Art Nouveau, situada na r\u00faa Marqu\u00e9s de Riestra de Pontevedra. \u00c9 un dos mellores exemplos da arquitectura dos indianos galegos que foron a Hispanoam\u00e9rica e volveron ricos \u00e1 cidade.\nHistoria.\nEsta mansi\u00f3n, cuxa construci\u00f3n se iniciou en 1899 e terminouse en 1905, foi constru\u00edda como residencia burguesa por encargo do indiano Manuel Mart\u00ednez Bautista, que viv\u00eda en Cuba. Comprou o terreo durante unha viaxe de ver\u00e1n e as obras duraron seis anos.\nO autor do proxecto foi o arquitecto Antonio Crespo. Cons\u00e9rvanse dous proxectos de 1889, de planta e altura similares, pero cun dese\u00f1o diferente ao finalmente executado.\nVilla Pilar foi legada por Manuel Mart\u00ednez Bautista ao seu sobri\u00f1o Ramiro Trapote Mart\u00ednez, un enxe\u00f1eiro residente en Nova York que pasaba nela os ver\u00e1ns. Villa Pilar pasou de Ramiro Trapote \u00e1 s\u00faa sobri\u00f1a Pilar Pardo Trapote, e actualmente \u00e9 propiedade dos seus herdeiros.\nNela viviron unha serie de personaxes famosas da cidade e de distintas instituci\u00f3ns, como Vicente Riestra, Ernesto Caballero ou un notario.\nNa segunda planta estaba o Colexio de Arquitectos de Pontevedra, un piso alugado \u00e1 Irmandade Nacional de Arquitectos, a mutualidade do colectivo, que \u00e1 s\u00faa vez o adquiriu \u00e1 familia propietaria do edificio en 1982.\nEn 2011, o edificio p\u00faxose \u00e1 venda por 600.000 euros. Desde o 31 de outubro de 2015, alberga na segunda planta o estudo de arquitectura Nemonon, un espazo creativo multidisciplinar ao redor da arquitectura promovido polo arquitecto Mauro Lomba. Nas s\u00faas tres salas: \"Boiserie\", \"Belle \u00c9poque\" e \"Belvedere\", e na \"Coci\u00f1a do arquitecto\", acolle eventos como reuni\u00f3ns, seminarios, conferencias, exposici\u00f3ns, talleres e cursos.\nDescrici\u00f3n.\nO edificio \u00e9 de estilo ecl\u00e9ctico e Art Nouveau, con tres plantas de altura e un s\u00f3 corpo. O m\u00e1is destacable desta mansi\u00f3n \u00e9 a irregularidade da s\u00faa planta e fachada, lixeiramente esaxerada no seu acabado. A mansi\u00f3n ten un semisoto, tres plantas e un \u00e1tico. Entre os seus elementos arquitect\u00f3nicos destacan as balaustradas de estilo ingl\u00e9s en todos os balc\u00f3ns, realizadas en formig\u00f3n, un elemento moi innovador para a \u00e9poca. O edificio int\u00e9grase harmoniosamente na s\u00faa contorna, xa que est\u00e1 rodeado dun pequeno xard\u00edn privado con palmeiras pechado por un enreixado de ferro forxado.\nAo interior do edificio acc\u00e9dese por escaleiras de m\u00e1rmore de Carrara na primeira planta e de madeira nas seguintes. As balaustradas son de formig\u00f3n e a carpinter\u00eda interior \u00e9 toda de madeira nobre. A s\u00faa funcionalidade interior responde as necesidades da \u00e9poca, destacando a harmon\u00eda das s\u00faas li\u00f1as e formas e a perfecta conxunci\u00f3n dos seus elementos arquitect\u00f3nicos. A distribuci\u00f3n das distintas plantas reflicte o estilo de vida da burgues\u00eda de finais do s\u00e9culo XIX. Por iso, o arquitecto concedeu grande importancia ao espazo social, con tres sal\u00f3ns e un despacho con acceso independente."}
{"id": "579363", "revid": "85894", "url": "https://gl.wikipedia.org/wiki?curid=579363", "title": "O Folgueiro, Suegos, O Vicedo", "text": "O Folgueiro \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579364", "revid": "85894", "url": "https://gl.wikipedia.org/wiki?curid=579364", "title": "Fab\u00e1s, Suegos, O Vicedo", "text": "Fab\u00e1s \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579365", "revid": "85894", "url": "https://gl.wikipedia.org/wiki?curid=579365", "title": "A Encrucelada, Suegos, O Vicedo", "text": "A Encrucelada \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579366", "revid": "85894", "url": "https://gl.wikipedia.org/wiki?curid=579366", "title": "Os Corgos, Suegos, O Vicedo", "text": "Os Corgos \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579367", "revid": "85894", "url": "https://gl.wikipedia.org/wiki?curid=579367", "title": "Abrela, Suegos, O Vicedo", "text": "Abrela \u00e9 un lugar da parroquia de Suegos, no concello lugu\u00e9s do Vicedo, na comarca da Mari\u00f1a Occidental."}
{"id": "579368", "revid": "55821", "url": "https://gl.wikipedia.org/wiki?curid=579368", "title": "Caf\u00e9 Moderno (Pontevedra)", "text": "O Caf\u00e9 Moderno \u00e9 un edificio modernista e ecl\u00e9ctico situado na praza de San Xos\u00e9 de Pontevedra. \u00c9 o edificio co interior modernista m\u00e1is importante da cidade. Actualmente \u00e9 a sede dun dos dous centros socioculturais Afundaci\u00f3n en Pontevedra, propiedade do banco Abanca.\nHistoria.\nNo lugar onde se constru\u00edu o edificio estaba o antigo pazo dos Gago de Mendoza. Foi promovido polo rico pontevedr\u00e9s que regresou de Cuba, Bernardo Mart\u00ednez-Bautista Herrera, e terminouse en 1902. As s\u00faas iniciais poden verse na porta principal e a data de finalizaci\u00f3n (BMB 1902). Foi dese\u00f1ado para albergar un edificio de d\u00faas plantas con catro pisos (dous por planta), inclu\u00edndo o do propio burgu\u00e9s Mart\u00ednez-Bautista na primeira planta e unha planta baixa para albergar o Caf\u00e9 Moderno. No piso da segunda planta, \u00e1 esquerda, naceu en 1913 o grande arquitecto pontevedr\u00e9s e mestre do movemento moderno en Espa\u00f1a, Alejandro de la Sota.\nEn 1903, Valent\u00edn Garc\u00eda Termes acondicionou os sal\u00f3ns da planta baixa e o 30 de maio de 1903 inaugurouse o Caf\u00e9 Moderno, un referente art\u00edstico da arquitectura interior comercial. Tam\u00e9n funcionou como local de variedades e espect\u00e1culos e contou co primeiro cinemat\u00f3grafo da cidade en 1904.\nO Caf\u00e9 Moderno converteuse nun centro literario e art\u00edstico onde se forxaron as novas ideolox\u00edas republicanas, socialistas e galeguistas. Nos seus sal\u00f3ns reun\u00edronse figuras como Castelao, Valent\u00edn Paz-Andrade, Alexandre B\u00f3veda ou Ram\u00f3n Cabanillas. En 1932, o Caf\u00e9 Moderno acolleu tam\u00e9n a Federico Garc\u00eda Lorca.\nFoi no Caf\u00e9 onde se redactou o primeiro Estatuto de Autonom\u00eda de Galicia. Coa chegada do militarismo en 1936, a s\u00faa actividade diminu\u00edu e tras unhas d\u00e9cadas sen actividade, finalmente pechou as s\u00faas portas.\nO edificio foi adquirido en 1973 pola Caixa Rural Provincial de Pontevedra para ser utilizado como sede da entidade, que comezou a funcionar en xaneiro de 1974.\nEn xullo de 1998, o arquitecto \u00c1lvaro Siza emprendeu a renovaci\u00f3n completa do edificio para a Fundaci\u00f3n Caixa Galicia. Recuper\u00e1ronse os elementos decorativos (especialmente os frescos e as pinturas), tanto na planta baixa como nos sal\u00f3ns. O 24 de outubro de 2000 o caf\u00e9 volveu abrir as s\u00faas portas. A planta baixa segue funcionando como cafeter\u00eda e os pisos superiores son salas de exposici\u00f3ns e oficinas.\nDescrici\u00f3n.\nO edificio ten unha fachada de pedra con decoraci\u00f3n ecl\u00e9ctica e galer\u00edas de ferro forxado. Presenta un tratamento xeom\u00e9trico de elementos ornamentais, alg\u00fans cl\u00e1sicos, como as palmetas da cornixa e as cachotar\u00edas sen biselar en bandas continuas ao longo da fachada. Unha ampla e elegante entrada conduce \u00e1 escaleira de madeira do edificio.\nDestaca o uso de tres materiais: cachotar\u00eda de granito, ferro fundido e madeira. Na planta baixa, as estilizadas xanelas florais lembran ao Arts &amp; Crafts ingl\u00e9s. O ferro fundido util\u00edzase en varios elementos da casa, como os balc\u00f3ns das fachadas, as columnas corintias da planta baixa nas salas do Caf\u00e9 Moderno, a balaustrada da escaleira central e a escaleira de acceso ao xard\u00edn.\nA parte traseira do edificio est\u00e1 totalmente cuberta por unha gran galer\u00eda de madeira que se apoia no chan sobre piares de pedra. Ao xard\u00edn acc\u00e9dese desde o primeiro piso \u00e1 esquerda. O xard\u00edn est\u00e1 equipado para o recreo familiar con especies tropicais, quioscos, sebes e fontes. O 18 de setembro de 2003 inaugurouse no xard\u00edn interior do caf\u00e9 unha escultura de Castelao en granito de 3,15 metros de altura e 7,5 toneladas de peso, obra do escultor Francisco Leiro.\nO interior do edificio do Caf\u00e9 Moderno \u00e9 o mellor exemplo de Art Nouveau da cidade. A casa de Bernardo Mart\u00ednez-Bautista \u00e9 a \u00fanica que ti\u00f1a teitos e paredes decorados. As luminosas salas do Caf\u00e9 conte\u00f1en os espellos e l\u00e1mpadas orixinais e exemplos dos modelos florais e cl\u00e1sicos franceses cos que a burgues\u00eda espa\u00f1ola decoraba as s\u00faas casas na segunda metade do s\u00e9culo XIX. A decoraci\u00f3n interior incl\u00fae cadros c\u00f3micos de Monteser\u00edn, de principios do s\u00e9culo XX, e os tres cadros hist\u00f3rico-mitol\u00f3xicos de Carlos Sobrino incorporados en 1914, as\u00ed como as paisaxes de Pintos Fonseca (1940) e o mural de Laxeiro (1949).\nCultura.\nNo exterior, na Praza de San Xos\u00e9, at\u00f3pase o Monumento \u00e1 tertulia ou \"Literary Circle in Modern Coffee\", que recrea as reuni\u00f3ns dos m\u00e1is importantes intelectuais galegos do primeiro terzo do s\u00e9culo XX, como Castelao, Alexandre B\u00f3veda, Valent\u00edn Paz-Andrade ou Ram\u00f3n Cabanillas, que adoitaban reunirse na cidade, sendo o lugar de encontro por excelencia o Caf\u00e9 Moderno. No interior do Caf\u00e9 at\u00f3pase tam\u00e9n un monumento a estes famosos intelectuais."}
{"id": "579378", "revid": "12452", "url": "https://gl.wikipedia.org/wiki?curid=579378", "title": "Mitr\u00eddates Eup\u00e1tor", "text": ""}
{"id": "579379", "revid": "15490", "url": "https://gl.wikipedia.org/wiki?curid=579379", "title": "Mitr\u00eddates o Grande", "text": ""}
{"id": "579380", "revid": "88215", "url": "https://gl.wikipedia.org/wiki?curid=579380", "title": "Ant\u00f4nio Jos\u00e9 da Silva Gouveia", "text": "Ant\u00f4nio Jos\u00e9 da Silva Gouveia, m\u00e1is co\u00f1ecido como Zez\u00e9, nado en Muria\u00e9, Minas Xerais, o 30 de xu\u00f1o de 1957 e finado en Recreio, Minas Xerais, o 30 de decembro de 2008, foi un futbolista brasileiro. Destacou no Fluminense e foi internacional coa selecci\u00f3n brasileira, coa que participou na Copa Am\u00e9rica de 1979.\nTraxectoria.\nNaceu na municipio mineiro de Muria\u00e9, sendo fillo de Jos\u00e9 Gouv\u00eaa Leite e Nilza da Silva Gouv\u00eaa. Comezou a xogar ao f\u00fatbol no Ideal Esporte Clube, ingresando posteriormente na canteira do Fluminense. Tras xogar co equipo xuvenil subiu en novembro de 1977 ao primeiro equipo do club tricolor, no que viviu os seus mellores anos como futbolista. En 1980 ga\u00f1ou o Campionato Carioca, despois de derrotar na final ao Vasco da Gama no Maracan\u00e3.\nEn 1982 foi traspasado ao Guarani de Campinas, onde formou unha destacada li\u00f1a de ataque xunto a L\u00facio, Jorge Mendon\u00e7a, Careca e Ernani Banana. O equipo acadou as semifinais do Campionato Brasileiro de 1982, sendo eliminado polo Flamengo. A continuaci\u00f3n o xogador quedou sen sitio no equipo e foi cedido ao Flamengo, co que xogou 11 partidos, marcando un gol.\nNos seguintes anos xogou en equipos de menor categor\u00eda e vestiu as camisetas do Cear\u00e1, o Am\u00e9rica, o XV de Piracicaba, o Santo Andr\u00e9, o Blumenau, o Ribeiro Junqueira, o Barra Mansa e o Paduano.\nTrala s\u00faa retirada traballou como vendedor de autom\u00f3biles e adestrador, ata que faleceu o 30 de novembro de 2008, v\u00edtima dun infarto.\nSelecci\u00f3n brasileira.\nEn 1979 foi convocado por Cl\u00e1udio Coutinho para a selecci\u00f3n brasileira, coa que debutou nunha goleada por 6-0 sobre Paraguai. Foi parte do equipo brasileiro na Copa Am\u00e9rica dese ano, onde xogou media hora nun partido, de novo fronte a Paraguai, despois de substitu\u00edr na segunda parte a Tita."}
{"id": "579382", "revid": "1131", "url": "https://gl.wikipedia.org/wiki?curid=579382", "title": "Casa consistorial de Pontevedra", "text": "A Casa consistorial de Pontevedra, en Pontevedra, \u00e9 a sede do concello desta cidade galega. Est\u00e1 situada no extremo oriental da peonil praza de Espa\u00f1a, no l\u00edmite do casco antigo. Ao oeste \u00e1brese a Alameda de Pontevedra.\nHistoria.\nEn 1875 xurdiu a idea de constru\u00edr unha nova sede para o Concello, situada nos terreos que ocupaba a Bastida Grande, un baluarte das murallas de Pontevedra xunto \u00e1 porta de Santo Domingo, que tam\u00e9n se utilizaba como casa do concello desde 1595 e cuxa fachada se abr\u00eda ao casco antigo. En 1876 decidiuse derrubar o antigo edificio e o Concello de Pontevedra aprobou os planos presentados polo arquitecto Alejandro Sesmero. Durante as obras, o Concello trasladouse provisionalmente \u00e1 Casa do Bar\u00f3n, o pazo dos Condes de Maceda.\nA primeira pedra do edificio colocouse o 10 de outubro de 1877 e as obras continuaron ata a colocaci\u00f3n da \u00faltima pedra o 25 de xullo de 1879. As obras termin\u00e1ronse completamente o 3 de agosto de 1880 e o edificio inaugurouse o 24 de agosto de 1880. O novo concello abr\u00edase \u00e1 Alameda e ao novo barrio burgu\u00e9s creado pola derruba das murallas en 1855. A construci\u00f3n doutros grandes edificios como o Pazo da Deputaci\u00f3n de Pontevedra, tam\u00e9n de Sesmero, o Cuartel de San Fernando ou o Instituto Valle-Incl\u00e1n ao redor da Alameda converteron esta zona no grande espazo de lecer da burgues\u00eda da cidade. Esta obra fixo que o arquitecto recibise a Cruz da Real Orde de Carlos III en 1880.\nEn 1944, constru\u00eduse un semisoto para ampliar o edificio, as\u00ed como unha escaleira imperial que d\u00e1 ao patio do edificio, elevando lixeiramente o nivel da planta baixa. A escaleira orixinal de fundici\u00f3n, con varanda de ferro fundido ti\u00f1a dous tiros que se unificaban nun relanzo central.\nEn 2009, o edificio foi renovado, recuperando elementos da s\u00faa arquitectura orixinal. En 2012 e 2013 lev\u00e1ronse a cabo melloras m\u00e1is amplas. O tellado restaurouse co seu acabado orixinal de cinc. Durante estes traballos de renovaci\u00f3n, atopouse a claraboia de ferro orixinal do edificio, que en 1953 quedara oculta tras unha vidreira co escudo da provincia de Pontevedra.\nO 7 de xullo de 2022 comezaron as obras de reforma completa do edificio. Instalouse un ascensor no lado esquerdo para mellorar a accesibilidade e a entrada desde a r\u00faa Alh\u00f3ndiga converteuse na entrada principal \u00e1s oficinas da planta baixa. Cando se constru\u00edu o edificio no s\u00e9culo XIX, a vida da cidade realiz\u00e1base intramuros, e o acceso habitual \u00e1 Casa Consistorial era desde a r\u00faa Alh\u00f3ndiga. A entrada desde a Praza de Espa\u00f1a reservouse para os actos institucionais que te\u00f1en lugar na primeira planta (plenos municipais, vodas ou bautizos civ\u00eds, discursos, recepci\u00f3n dos Reis Magos...).\nDescrici\u00f3n.\nO edificio pertence ao estilo ecl\u00e9ctico imperante a finais do s\u00e9culo XIX con elementos e conceptos inspirados na arquitectura francesa. A Casa do Concello foi un dos primeiros grandes proxectos de Alejandro Sesmero, marcando moitas das pautas do que ser\u00eda o seu estilo, un eclecticismo con sabor franc\u00e9s, que d\u00e1 a rotundidade que require un edificio p\u00fablico, mentres que a s\u00faa refinada decoraci\u00f3n subli\u00f1a a importancia pol\u00edtico-administrativa do edificio.\nSesmero inseriu na cidade un palacete parisiense de estilo Segundo Imperio. De feito, como descubriu o historiador Jes\u00fas \u00c1ngel S\u00e1nchez Garc\u00eda, plaxiou parcialmente o dese\u00f1o da fachada traseira e o interior dunha mansi\u00f3n (o \"H\u00f4tel particulier\" Murat (1850-1864), demolido en 1961, tras pertencer ao Pr\u00edncipe Murat e antes a C\u00e9cile Furtado-Heine) no n\u00famero 8 da antiga r\u00faa parisiense de Valois-du-Roule (unida \u00e1 r\u00faa de Monceau en 1868, a mansi\u00f3n estaba situada no n\u00famero 28) dese\u00f1ada polos arquitectos Fran\u00e7ois-Joseph Nolau e \u00c9douard-Emmanuel Convents, adapt\u00e1ndoa \u00e1 funci\u00f3n institucional requirida coa inclusi\u00f3n do escudo da cidade, o balc\u00f3n principal e o reloxo na parte superior.\nO edificio \u00e9 un conxunto equilibrado con grandes columnas x\u00f3nicas (planta baixa) e corintias (planta superior) que resaltan a s\u00faa parte central. A porta de entrada ten un arco de medio punto decorado cunha coroa de follas de carballo, que simboliza a forza, e as xanelas est\u00e1n decoradas co escudo da cidade. As columnas que enmarcan a entrada est\u00e1n sobre un gran pedestal elevado e est\u00e1n coroadas por capiteis x\u00f3nicos ou corintios romanos moi decorados. Sesmero substit\u00fae o acanto por vexetaci\u00f3n (follas, froitos) que colga da columna. A balaustrada da parte superior cont\u00e9n catro cr\u00e1teras nas esquinas. O intercolumnio do corpo central \u00e9 ancho e ricamente decorado. As columnas te\u00f1en o fuste estriado. Os antepeitos de todas as xanelas te\u00f1en balaustradas. \nO interior conta cunha escaleira central de estilo imperio. Destaca a galer\u00eda que rodea a escaleira con amplos vans, vidreiras con chumbo e o biolo que a cobre. Tras a reforma licitada en 2021, a planta baixa da que parte a escaleira consta dun vest\u00edbulo e un espazo di\u00e1fano coas oficinas municipais. A planta superior, ou principal, consta dunha sala de reuni\u00f3ns que ocupa toda a lonxitude da fachada da Praza de Espa\u00f1a, e unha sala para recepci\u00f3ns institucionais, un despacho para o alcalde e outros espazos auxiliares con vistas \u00e1 r\u00faa Alh\u00f3ndiga, as\u00ed como un espazo interior dese\u00f1ado como sala de espera. O semisoto dest\u00ednase a salas polivalentes. A entrada pola r\u00faa Alh\u00f3ndiga tam\u00e9n se est\u00e1 rehabilitando como entrada principal ao edificio.\nNa fachada da Casa Consistorial hai unha inscrici\u00f3n do s\u00e9culo XVI do antigo concello sobre a lenda do arqueiro grego Teucro, m\u00edtico fundador da cidade."}
{"id": "579383", "revid": "15490", "url": "https://gl.wikipedia.org/wiki?curid=579383", "title": "Mitr\u00eddates VI", "text": ""}
{"id": "579384", "revid": "12452", "url": "https://gl.wikipedia.org/wiki?curid=579384", "title": "Casa do Concello de Pontevedra", "text": ""}
{"id": "579387", "revid": "85894", "url": "https://gl.wikipedia.org/wiki?curid=579387", "title": "O Casal, O Vicedo, O Vicedo", "text": "O Casal \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579388", "revid": "85894", "url": "https://gl.wikipedia.org/wiki?curid=579388", "title": "Airo\u00e1, O Vicedo, O Vicedo", "text": "Airo\u00e1 \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579389", "revid": "85894", "url": "https://gl.wikipedia.org/wiki?curid=579389", "title": "O Amieiro, O Vicedo, O Vicedo", "text": "O Amieiro \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579390", "revid": "85894", "url": "https://gl.wikipedia.org/wiki?curid=579390", "title": "Area Longa, O Vicedo, O Vicedo", "text": "Area Longa \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579391", "revid": "85894", "url": "https://gl.wikipedia.org/wiki?curid=579391", "title": "Baltar, O Vicedo, O Vicedo", "text": "Baltar \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579392", "revid": "85894", "url": "https://gl.wikipedia.org/wiki?curid=579392", "title": "A Casanova, O Vicedo, O Vicedo", "text": "A Casanova \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579393", "revid": "85894", "url": "https://gl.wikipedia.org/wiki?curid=579393", "title": "As Congostras, O Vicedo, O Vicedo", "text": "As Congostras \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579394", "revid": "85894", "url": "https://gl.wikipedia.org/wiki?curid=579394", "title": "A Corva, O Vicedo, O Vicedo", "text": "A Corva \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579395", "revid": "85894", "url": "https://gl.wikipedia.org/wiki?curid=579395", "title": "O Coto, O Vicedo, O Vicedo", "text": "O Coto \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579396", "revid": "85894", "url": "https://gl.wikipedia.org/wiki?curid=579396", "title": "O Covelo, O Vicedo, O Vicedo", "text": "O Covelo \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579397", "revid": "1888", "url": "https://gl.wikipedia.org/wiki?curid=579397", "title": "Miguel P\u00e9rez Sanjurjo", "text": "Miguel P\u00e9rez Sanjurjo, nado en Sada en 1898 e finado na mesma vila o 13 de decembro de 1968, foi un industrial e pol\u00edtico galego.\nTraxectoria.\nDono dunha panader\u00eda na r\u00faa El Pedregal de Sada. Logo do golpe de Estado do 18 de xullo de 1936 foi fundador e organizador de Falange en Sada xunto con Guillermo del Valle Ordieres. Foi concelleiro en Sada. Foi nomeado alcalde de Sada en 1946. Cesou como alcalde de Sada en 1949. Finou en Sada o 13 de decembro de 1968.\nVida persoal.\nCasou con Manuela Verd\u00eda Bouza e foi pai de Miguel, Alfonso, Ramiro, Salvador, Mar\u00eda Celia, Santiago e Manuela P\u00e9rez Verd\u00eda."}
{"id": "579398", "revid": "1131", "url": "https://gl.wikipedia.org/wiki?curid=579398", "title": "Emilio Molina Carre\u00f1o", "text": "Emilio Molina Carre\u00f1o, nado en Porcuna (Xa\u00e9n) e finado en Madrid o 9 de xullo de 1953, foi un militar e pol\u00edtico espa\u00f1ol.\nTraxectoria.\nComandante retirado do Ex\u00e9rcito pola Lei Aza\u00f1a en 1931. Logo do golpe de Estado do 18 de xullo de 1936 foi nomeado delegado civil e alcalde de Sada en agosto. Dimitiu a finais de outubro de 1936, sendo substitu\u00eddo por Toribio Poll\u00e1n Nieto. En 1938 foi nomeado comandante militar de Molins de Rei, e encargouse de crear unha comisi\u00f3n xestora. En 1943 era xu\u00edz militar en Lugo. Foi nomeado coronel do Rexemento de Cabaler\u00eda Villaviciosa en 1948. Finou en Madrid o 9 de xullo de 1953.\nVida persoal.\nCasou con Julia V\u00e1zquez Cagiao e foi pai de Emilio, Agust\u00edn e Antonio Molina V\u00e1zquez."}
{"id": "579399", "revid": "85894", "url": "https://gl.wikipedia.org/wiki?curid=579399", "title": "O Curral, O Vicedo, O Vicedo", "text": "O Curral \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579400", "revid": "85894", "url": "https://gl.wikipedia.org/wiki?curid=579400", "title": "O Curro, O Vicedo, O Vicedo", "text": "O Curro \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579401", "revid": "85894", "url": "https://gl.wikipedia.org/wiki?curid=579401", "title": "O Espi\u00f1o, O Vicedo, O Vicedo", "text": "O Espi\u00f1o \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579402", "revid": "85894", "url": "https://gl.wikipedia.org/wiki?curid=579402", "title": "O Fomento, O Vicedo, O Vicedo", "text": "O Fomento \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579403", "revid": "85894", "url": "https://gl.wikipedia.org/wiki?curid=579403", "title": "Garavide, O Vicedo, O Vicedo", "text": "Garavide \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579404", "revid": "85894", "url": "https://gl.wikipedia.org/wiki?curid=579404", "title": "A Igrexa, O Vicedo, O Vicedo", "text": "A Igrexa \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "579405", "revid": "68388", "url": "https://gl.wikipedia.org/wiki?curid=579405", "title": "Surzhyk", "text": ""}
{"id": "579407", "revid": "1093", "url": "https://gl.wikipedia.org/wiki?curid=579407", "title": "Primeira Ministra do Reino Unido", "text": ""}
{"id": "579408", "revid": "55821", "url": "https://gl.wikipedia.org/wiki?curid=579408", "title": "Pazo da Deputaci\u00f3n de Pontevedra", "text": "O Pazo da Deputaci\u00f3n de Pontevedra, na cidade de Pontevedra, \u00e9 un edificio ecl\u00e9ctico do s\u00e9culo XIX, sede da deputaci\u00f3n provincial de Pontevedra. Est\u00e1 situado entre a Alameda de Pontevedra e o Parque das Palmeiras.\nHistoria.\nA Deputaci\u00f3n de Pontevedra constitu\u00eduse en 1836, a \u00faltima das catro provincias galegas. Durante d\u00e9cadas tivo a s\u00faa sede no convento en desuso de San Francisco, antes de trasladarse ao actual Pazo da Gran V\u00eda de Montero R\u00edos en 1890. Na d\u00e9cada de 1870 iniciouse o proxecto dunha nova sede, debido ao elevado custo de mantemento da sede conventual.\nEn 1882, Domingo Rodr\u00edguez Sesmero e o seu fillo Alejandro Sesmero presentaron unha proposta para o novo pazo de estilo clasicista. Con todo, o proxecto final ser\u00eda diferente: mostrar\u00eda a influencia do estilo ecl\u00e9ctico e o sentido decorativo de Alejandro Rodr\u00edguez-Sesmero ao adoptar certos elementos da Casa Consistorial de Pontevedra. En 1883 aprobouse o proxecto e adxudic\u00e1ronse as obras, baixo a direcci\u00f3n de Daniel Rodr\u00edguez Vaamonde, que posteriormente foi substitu\u00eddo por Antonio Crespo e Siro Borrajo. En 1884 a Deputaci\u00f3n Provincial de Pontevedra comprou ao Concello de Pontevedra os terreos onde se sit\u00faa o actual pazo. As obras comezaron o 1 de marzo de 1884 e prolong\u00e1ronse ata o 8 de novembro de 1890.\nO edificio adaptouse especialmente \u00e1s necesidades de distinci\u00f3n, simbolismo e grandilocuencia de finais do s\u00e9culo XIX.\nDescrici\u00f3n.\nAlejandro Sesmero dese\u00f1ou un gran palacio para uso administrativo e optou por combinar elementos doutras \u00e9pocas, como a arquitectura cl\u00e1sica, renacentista e barroca.\nO palacio pertence ao estilo ecl\u00e9ctico con elementos e conceptos inspirados na arquitectura francesa. \u00c9 de pedra, ten planta cadrada e dous pisos. A fachada est\u00e1 organizada de forma sim\u00e9trica, cun corpo central e outros dous corpos laterais lixeiramente adiantados con perpia\u00f1os con almofadado. Unha grande escaleira conduce \u00e1 entrada principal, inspirada nun arco de triunfo, con arcos de medio punto enmarcados por columnas estriadas con capiteis x\u00f3nicos.\nO piso superior ten un gran balc\u00f3n con balaustrada e outros tres arcos de medio punto enmarcados por columnas corintias, tam\u00e9n estriadas. Estas columnas enmarcan as xanelas da sala nobre. Sobre elas hai tres \u00f3culos e un front\u00f3n triangular no que aparece o escudo da provincia de Pontevedra. As xanelas das esquinas do edificio est\u00e1n rematadas por front\u00f3ns semicirculares. Est\u00e1n decoradas con linteis con vieiras.\nA decoraci\u00f3n exterior, de delicada cachotar\u00eda, ins\u00e9rese nas molduras ao redor das xanelas con linteis, e nas decoraci\u00f3ns sobre estes, con volutas, palmetas e rocallas.\nNo interior destaca a monumental escaleira e a iluminaci\u00f3n a trav\u00e9s de grandes lucernarios no teito. Na planta baixa, hai un sal\u00f3n central con grandes piares rematados por unha gran claraboia e unha vidreira co escudo da provincia de Pontevedra. O sal\u00f3n de plenos est\u00e1 decorado con estucos antigos. No interior do edificio destacan os materiais innovadores para a \u00e9poca, como o ferro nos lucernarios e a bufarda."}
{"id": "579409", "revid": "1888", "url": "https://gl.wikipedia.org/wiki?curid=579409", "title": "Toribio Poll\u00e1n Nieto", "text": "Toribio Poll\u00e1n Nieto, nado na provincia de Le\u00f3n cara a 1878 e finado en Sada o 25 de setembro de 1954, foi un industrial e pol\u00edtico espa\u00f1ol.\nTraxectoria.\nProcedente de Le\u00f3n chegou a Sada co seu irm\u00e1n Mat\u00edas e abriron un almac\u00e9n de vi\u00f1os na r\u00faa Linares Rivas, que despois trasladaron \u00e1 Avenida da Marina. Logo do golpe de Estado do 18 de xullo de 1936 e despois da renuncia de Emilio Molina Carre\u00f1o foi nomeado alcalde de Sada a principios de novembro. Cesou como alcalde de Sada en 1940. Finou en Sada o 25 de setembro de 1954."}
{"id": "579411", "revid": "85894", "url": "https://gl.wikipedia.org/wiki?curid=579411", "title": "Pi\u00f1eiro, O Vicedo, O Vicedo", "text": "Pi\u00f1eiro \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579412", "revid": "85894", "url": "https://gl.wikipedia.org/wiki?curid=579412", "title": "O Progreso, O Vicedo, O Vicedo", "text": "O Progreso \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579413", "revid": "85894", "url": "https://gl.wikipedia.org/wiki?curid=579413", "title": "Randamil, O Vicedo, O Vicedo", "text": "Randamil \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579414", "revid": "85894", "url": "https://gl.wikipedia.org/wiki?curid=579414", "title": "Ru\u00f1o, O Vicedo, O Vicedo", "text": "Ru\u00f1o \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579415", "revid": "5863", "url": "https://gl.wikipedia.org/wiki?curid=579415", "title": "Manuel Roo Ben", "text": "Manuel Roo Ben, nado en Lousame e finado en Sada o 14 de abril de 1978, foi un m\u00e9dico e pol\u00edtico galego.\nTraxectoria.\nEstudou Medicina na Universidade de Santiago de Compostela, licenci\u00e1ndose en 1931. M\u00e9dico de Sada. Foi xefe comarcal de Falange Espa\u00f1ola Tradicionalista y de las JONS. Foi nomeado alcalde de Sada en 1940, tomando posesi\u00f3n o 3 de febreiro. Renunciou como alcalde de Sada en decembro de 1944. Foi acad\u00e9mico numerario da Real Academia de Medicina e Cirurx\u00eda de Galicia. Finou en Sada o 14 de abril de 1978.\nVida persoal.\nCasou en Sada en 1931 con Rosario Dom\u00ednguez Pandelo, filla de Manuel Dom\u00ednguez Guiti\u00e1n, e foi pai de Manuel Roo Dom\u00ednguez. Rosario finou en marzo de 1953, e Manuel Roo Ben volveu casar con Mar\u00eda del Carmen Freire Abete e foi pai de Enrique, Mar\u00eda Jos\u00e9, Alberto Jos\u00e9, Javier, Mar\u00eda de las Nieves, Julio C\u00e9sar e Luis Miguel Roo Freire."}
{"id": "579416", "revid": "85894", "url": "https://gl.wikipedia.org/wiki?curid=579416", "title": "Sacido, O Vicedo, O Vicedo", "text": "Sacido \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579417", "revid": "85894", "url": "https://gl.wikipedia.org/wiki?curid=579417", "title": "Serantes, O Vicedo, O Vicedo", "text": "Serantes \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579418", "revid": "85894", "url": "https://gl.wikipedia.org/wiki?curid=579418", "title": "Suaigrexa, O Vicedo, O Vicedo", "text": "Suaigrexa \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579419", "revid": "85894", "url": "https://gl.wikipedia.org/wiki?curid=579419", "title": "A Tarroeira, O Vicedo, O Vicedo", "text": "A Tarroeira \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579420", "revid": "85894", "url": "https://gl.wikipedia.org/wiki?curid=579420", "title": "Triscornia, O Vicedo, O Vicedo", "text": "Triscornia \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579421", "revid": "5863", "url": "https://gl.wikipedia.org/wiki?curid=579421", "title": "Jos\u00e9 Mar\u00eda Fajardo de Andrade Prieto", "text": "Jos\u00e9 Mar\u00eda Fajardo de Andrade Prieto, finado en Sada o 24 de marzo de 1985, foi un avogado e pol\u00edtico galego.\nTraxectoria.\nAvogado en Sada. Foi nomeado alcalde de Sada en 1945. Cesou como alcalde de Sada en 1946. Foi patr\u00f3n maior da Confrar\u00eda de Pescadores de Sada. Finou en Sada o 24 de marzo de 1985.\nVida persoal.\nCasou con Mar\u00eda de la Asunci\u00f3n Ti\u00e9 Amor, e foi pai de Jos\u00e9 Mar\u00eda e Gonzalo Fajardo de Andrade Ti\u00e9."}
{"id": "579422", "revid": "85894", "url": "https://gl.wikipedia.org/wiki?curid=579422", "title": "Valdesuso, O Vicedo, O Vicedo", "text": "Valdesuso \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579423", "revid": "85894", "url": "https://gl.wikipedia.org/wiki?curid=579423", "title": "O Vicedo, O Vicedo, O Vicedo", "text": "O Vicedo \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579424", "revid": "89787", "url": "https://gl.wikipedia.org/wiki?curid=579424", "title": "Roy Hodgson", "text": "Roy Hodgson, nado en Croydon o 9 de agosto de 1947, \u00e9 un exfutbolista e exadestrador ingl\u00e9s, que dende marzo de 2023 dirixe o Crystal Palace da Premier League. Adestrou 22 equipos diferentes en oito pa\u00edses durante os seus 47 anos como adestrador. Comezou a s\u00faa carreira como t\u00e9cnico en 1976 en Suecia, co Halmstads BK, facendo historia ao ga\u00f1ar d\u00faas ligas suecas, as primeiras da historia do club. Tras adestrar varios equipos m\u00e1is e de ga\u00f1ar outras cinco ligas suecas co Malm\u00f6, en 1992 converteuse no t\u00e9cnico da selecci\u00f3n de Su\u00edza, que levaba sen disputar un gran torneo dende a d\u00e9cada de 1960, e logrou clasificala para o Mundial de 1994 (no que chegou a oitavos de final) e para a Eurocopa de 1996. De 2006 a 2007 adestrou a selecci\u00f3n de Finlandia, lev\u00e1ndoa ata o 33\u00ba posto da clasificaci\u00f3n mundial da FIFA, o m\u00e1is alto da s\u00faa historia, e dirixiu a selecci\u00f3n de Inglaterra entre 2012 e 2016. Tam\u00e9n adestrou entre outros o Inter de Mil\u00e1n, o Blackburn Rovers, o Grasshoppers, o FC Copenhague, o Udinese, o Fulham, o Liverpool, o West Bromwich Albion, o Crystal Palace e o Watford. \u00c9 o adestrador de m\u00e1is idade en ter dirixido na Premier League, con 74 anos e 286 d\u00edas, despois de ter superado a anterior marca de Bobby Robson.\nTraxectoria.\nOrixe e infancia.\nNado en Croydon, s\u00faa nai era panadeira e seu pai, Bill, condutor de autob\u00fas ao sur do R\u00edo T\u00e1mese e fan do Newcastle United. A familia de Hodgson viv\u00eda no mesmo edificio que o futuro futbolista Steve Kember, compa\u00f1eiro de clase de Roy. Os dous xogaron no equipo de f\u00fatbol da escola, un equipo do que tam\u00e9n formaba parte Lennie Lawrence. Mentres cursaba o \"sixth form\", uniuse \u00e1 s\u00faa clase Bob Houghton, que \u00eda desempe\u00f1ar un papel destacado na s\u00faa carreira.\nComo futbolista.\nXogou no equipo xuvenil do Crystal Palace, pero non conseguiu chegar ao primeiro equipo. Pasou por equipos m\u00e1is modestos como o Tonbridge e o Gravesend &amp; Northfleet, e aos 23 anos obtivo o t\u00edtulo de adestrador. En 1971 ingresou no Maidstone United, onde actuou como xogador e como axudante do xogador-adestrador, o seu antigo compa\u00f1eiro Bob Houghton.\nEn 1972, despois dun ano en Maidstone, fichou polo Ashford Town de Kent, ao tempo que traballaba tam\u00e9n como profesor de Educaci\u00f3n F\u00edsica na Alleyn's School ao sur de Londres. Ao ano seguinte, trasladouse \u00e1 cidade surafricana de Pretoria para xogar no Berea Park, a pesar do boicot deportivo que nese momento exist\u00eda sobre o pa\u00eds africano debido ao apartheid. En 1974 regresou a Inglaterra para xogar d\u00faas \u00faltimas tempadas no Carshalton Athletic. De novo ga\u00f1ou a vida dando clases, esta vez no Monks Hill Comprehensive.\nComo adestrador.\nHalmstad.\nComezou a s\u00faa carreira como adestrador en 1976 no Halmstads BK da Allsvenskan de Suecia, a onde chegou recomendado polo seu amigo Bob Houghton, adestrador do Malm\u00f6 FF. A pesar de levar dous anos loitando por non descender e de que a prensa o daba como favorito para perder a categor\u00eda ese ano, a chegada de Hodgson supuxo unha revoluci\u00f3n no equipo, que deu a sorpresa proclam\u00e1ndose campi\u00f3n de liga por primeira vez na s\u00faa historia. Ao ano seguinte debutou na Copa de Europa, caendo na primeira rolda ante o Dynamo Dresden.\nPasou cinco anos en Halmstad, ga\u00f1ando un segundo campionato de liga en 1979.\nBristol City.\nEn 1980 pasou ao corpo t\u00e9cnico do Bristol City, na s\u00faa Inglaterra natal, onde foi asistente de Bob Houghton de 1980 a 1982 e adestrador principal de xaneiro a abril de 1982. Debido aos problemas econ\u00f3micos do club non tivo \u00e9xito e foi destitu\u00eddo despois de catro meses no cargo.\nOddevold e \u00d6rebro.\nEn 1982 volveu a Suecia para facerse cargo do IK Oddevold da segunda divisi\u00f3n, a metade da tempada 1982. Non conseguiu salvar ao club do descenso, ao rematar 11\u00ba, a un punto da salvaci\u00f3n. En 1983 fichou polo \u00d6rebro SK, tam\u00e9n de segunda. Na s\u00faa primeira tempada no club de \u00d6rebro acabou terceiro, mentres que na segunda proclamouse campi\u00f3n. Con todo, non puido ascender \u00e1 Allsvenskan, ao perder na promoci\u00f3n de ascenso contra o Mj\u00e4llby AIF.\nMalm\u00f6 FF.\nEn 1985 converteuse no adestrador do Malm\u00f6 FF, club que dirixiu ata 1989, conquistando cinco campionatos de liga consecutivos, e proclam\u00e1ndose en 1986 e 1988 campi\u00f3n sueco, ao ga\u00f1ar tam\u00e9n os play-offs polo t\u00edtulo. Ademais sumou ao palmar\u00e9s do club d\u00faas Copas de Suecia, nas tempadas 1985/86 e 1988/89. \nDurante eses anos participou en varias competici\u00f3ns europeas. Na Recopa de Europa 1986/87 ga\u00f1ou ao Apollon Limassol na primeira rolda e ao Tirana na segunda, caendo ante o Ajax nos cuartos de final. Na tempada 1987/88 disputou a Copa de Europa, sendo eliminado na primeira rolda polo Anderlecht. Na Copa da UEFA 1988/89 ga\u00f1ou na primeira rolda ao Torpedo Moscova despois dunha pr\u00f3rroga, pero perdeu na segunda diante do Inter de Mil\u00e1n. \nO maior \u00e9xito europeo de Hodgson en Malm\u00f6 produciuse na seguinte edici\u00f3n da Copa de Europa (1989/90), cando o equipo sueco eliminou ao Inter na primeira rolda, ga\u00f1ando 1-0 na casa e empatando 1-1 en San Siro. Na segunda rolda, o Malm\u00f6 perdeu ante Mechelen. O Malm\u00f6 ofreceulle un contrato vitalicio, pero el rexeitouno.\nNeuch\u00e2tel Xamax.\nEn xullo de 1990 deixou Suecia e fichou polo Neuch\u00e2tel Xamax. Na s\u00faa primeira tempada en Su\u00edza, rematou terceiro tanto na primeira fase da liga como na segunda, clasific\u00e1ndose para a Copa da UEFA. Na seguinte tempada, o Xamax quedou quinto na primeira fase e despois rematou segundo na segunda fase, perdendo o t\u00edtulo ante o Sion por s\u00f3 dous puntos. En Europa, o equipo de Hodgson eliminou na primeira rolda ao Floriana de Malta e na segunda ga\u00f1ou por un resultado global de 5-2 ao Celtic de Glasgow. Na terceira rolda quedou emparellado co Real Madrid ao que derrotou pola m\u00ednima no partido de ida no estadio da Maladi\u00e8re, pero quedou eliminado tras perder no Bernab\u00e9u por 4-0.\nSelecci\u00f3n su\u00edza.\nO 26 de xaneiro de 1992 tomou o lugar de Uli Stielike como adestrador da selecci\u00f3n de Su\u00edza, mentres que Stielike asumiu o posto de Hodgson no Neuch\u00e2tel Xamax. Stielike ti\u00f1a a maior porcentaxe de vitorias de t\u00f3dolos seleccionadores su\u00edzos ata ent\u00f3n, pero os seus n\u00fameros acabaron sendo superados polos de Hodgson.\nA selecci\u00f3n su\u00edza non se clasificaba para un gran torneo internacional desde o Mundial de 1966, pero con Hodgson no banco conseguiu regresar \u00e9 elite, logrando meterse no Mundial de 1994, despois de perder s\u00f3 un partido durante a fase de clasificaci\u00f3n nun grupo no que estaban Italia, Portugal e Escocia. O gran rendemento da selecci\u00f3n helv\u00e9tica, que quedou a un s\u00f3 punto de Italia, fixo que ascendese ata a terceira posici\u00f3n da Clasificaci\u00f3n mundial da FIFA.\nXa no Mundial, nos Estados Unidos, Su\u00edza quedou encadrada no Grupo A con Roman\u00eda, Colombia e o equipo anfitri\u00f3n. Cunha calor extrema, no primeiro partido o equipo de Hodgson, pouco preparado para esas temperaturas, empatou 1-1 cos estadounidenses no Pontiac Silverdome. Na segunda xornada derrotou por 4-1 ao forte equipo de Roman\u00eda, clasific\u00e1ndose para a seguinte fase, a pesar de perder o terceiro encontro diante dos colombianos. Nos oitavos de final enfrontouse \u00e1 Espa\u00f1a de Javier Clemente, perdendo por tres goles a cero.\nA selecci\u00f3n su\u00edza clasificouse tam\u00e9n para a Eurocopa de 1996, perdendo de novo s\u00f3 un partido durante a clasificaci\u00f3n para rematar primeiro do Grupo 3. Coa praza asegurada na Eurocopa, Hodgson deixou o combinado helv\u00e9tico o 15 de novembro de 1995, para centrarse no seu traballo como adestrador do Inter de Mil\u00e1n, club polo que fichara un mes antes.\nParte do \u00e9xito de Hodgson co equipo nacional su\u00edzo foi negociar coa Super Liga para que os xogadores internacionais adestrasen con el os luns e os martes despois de xogar cos seus clubs na fin de semana, creando as\u00ed un ambiente de club na selecci\u00f3n.\nInter de Mil\u00e1n.\nAntes da Eurocopa, Hodgson fichou polo Inter de Mil\u00e1n, da Serie A italiana, club ao que adestrou de 1995 a 1997. Cun importante investimento, dirixu unha fase de reconstruci\u00f3n no club, que vi\u00f1a de rematar as d\u00faas \u00faltimas ligas na 13\u00aa e na 6\u00aa posici\u00f3ns respectivamente. Substitu\u00edu no banco ao galego Luis Su\u00e1rez, que se ocupou interinamente do equipo durante varias xornadas trala destituci\u00f3n de Ottavio Bianchi. Hodgson levou o equipo \u00e1 s\u00e9tima praza ao remate da tempada 1995/96, clasific\u00e1ndose para a Copa da UEFA.\nEn 1997, o equipo lombardo, no que destacaban futbolistas como Paul Ince, Javier Zanetti ou Youri Djorkaeff, acadou a final da Copa da UEFA, a \u00faltima que se disputou en formato de ida e volta. O rival do Inter foi o Schalke 04, e o partido de ida acabou con vitoria pola m\u00ednima do equipo alem\u00e1n no Parkstadion. No encontro de volta Iv\u00e1n Zamorano empatou a final nos \u00faltimos minutos, forzando unha pr\u00f3rroga que rematou sen goles. Na quenda de penaltis posterior, os xogadores do Inter non estiveron acertados e caeron por 4-1, e os afeccionados do Inter comezaron a lanzarlle obxectos a Hodgson, que acabou deixando o equipo tras ese encontro. Foi substitu\u00eddo por Luigi Simoni para a derradeira xornada de liga, na que o Inter acabou terceiro. \nBlackburn Rovers.\nA continuaci\u00f3n regresou ao f\u00fatbol ingl\u00e9s despois de 15 anos de ausencia e fichou polo Blackburn Rovers. Comezou a s\u00faa primeira tempada no club (1997/98) con excelentes resultados, ocupando varias xornadas o liderado da Premier League e chegando a metade da liga na segunda posici\u00f3n, s\u00f3 por detr\u00e1s do Manchester United de Alex Ferguson. Hodgson recibiu o premio ao Adestrador do Mes da Premier League en d\u00faas ocasi\u00f3ns, en agosto e decembro de 1997.\nCon todo, o rendemento do Blackburn baixou drasticamente na segunda metade da tempada e o equipo acabou a liga na sexta posici\u00f3n, asegurando na derradeira xornada a clasificaci\u00f3n para a Copa da UEFA.\nNa s\u00faa segunda tempada no Blackburn non puido repetir o \u00e9xito relativo da primeira, debido \u00e1s numerosas lesi\u00f3ns que sufriu o equipo, aos problemas no vestiario e ao fracaso do club nos seus esforzos por encontrar un substituto para o defensa central Colin Hendry, que marchou para o Rangers. Como resultado de todo isto, o Blackburn tivo un p\u00e9simo inicio de tempada. En setembro de 1998 Hodgson recibiu unha chamada da Federaci\u00f3n Alem\u00e1, que lle propuxo suceder a Berti Vogts \u00e1 fronte da selecci\u00f3n alem\u00e1, pero rexeitou a oferta. Continuou no club ingl\u00e9s ata o 21 de novembro, cando, despois de caer ata o derradeiro posto da liga, foi destitu\u00eddo.\nVolta ao Inter.\nA finais de abril de 1999 volveu ao Inter de Mil\u00e1n para dirixir o equipo nas \u00faltimas xornadas da tempada 1998/99, sendo o cuarto adestrador da tempada despois de que pasasen polo banco Luigi Simoni, Mircea Lucescu e Luciano Castellini. Co equipo na novena praza da liga, comezou cunha vitoria por 4-5 sobre a Roma, con goles de Ronaldo (2), Zamorano (2) e Simeone, e rematou a tempada no oitavo posto. \nGrasshoppers.\nA continuaci\u00f3n iniciou unha nova etapa en Su\u00edza, como adestrador do Grasshoppers. Dirixiu ao equipo durante unha tempada, acadando o cuarto posto tanto na liga como nos play-off polo t\u00edtulo.\nCopenhague e Udinese.\nEn xullo de 2000 trasladouse a Dinamarca para adestrar o FC K\u00f8benhavn, que levaba dous anos sen pasar do s\u00e9timo posto na Superliga de Dinamarca. Con Hodgson no banco, o club da capital norueguesa proclamouse campi\u00f3n de liga despois de case unha d\u00e9cada, con cinco puntos sobre o segundo clasificado, o Br\u00f8ndby. Ademais ga\u00f1ou a Supercopa de Dinamarca de 2001 tras derrotar por 2-0 ao Silkeborg. \nNo ver\u00e1n de 2001 deixou Copenhague e fichou polo Udinese, equipo italiano da Serie A. En decembro do mesmo ano, co club no noveno posto e clasificado para os cuartos de final da Copa Italia, Hodgson foi despedido despois despois de afirmar, supostamente, que se arrepent\u00eda de ter asumido o cargo, podendo ter elixido un club mellor. M\u00e1is tarde negou ter feito eses comentarios, pero reco\u00f1eceu que quer\u00eda marchar, polo que se alegrou de ter sido despedido.\nSelecci\u00f3n dos Emiratos \u00c1rabes Unidos.\nEn abril de 2002 converteuse no novo seleccionador dos Emiratos \u00c1rabes Unidos, dirixindo tanto a selecci\u00f3n absoluta como a ol\u00edmpica. Conseguiu a clasificaci\u00f3n para a Copa Asi\u00e1tica como segundo do seu grupo, e antes da disputa do torneo continental disputou a Copa do Golfo Ar\u00e1bigo, rematando quinto entre sete equipos, o que provocou a s\u00faa destituci\u00f3n.\nViking.\nEn xullo de 2004 mudouse a Noruega, o \u00fanico dos pa\u00edses escandinavos no que a\u00ednda non ti\u00f1a traballado. Al\u00ed dirixiu o Viking, que estreaba novo estadio, o Viking Stadion, e onde substitu\u00edu a Bjarne Berntsen, que deixou o equipo para adestrar a selecci\u00f3n feminina de Noruega. A\u00ednda que rematou noveno en liga, ga\u00f1ou un posto na Copa da UEFA 2005/06 grazas \u00e1 clasificaci\u00f3n de xogo limpo da UEFA. Na seguinte campa\u00f1a eliminou no torneo europeo ao Rhyl e ao Austria Viena, clasific\u00e1ndose para a fase de grupos. Ga\u00f1ou por 1-0 ao Monaco, pero s\u00f3 puido ser cuarto entre cinco equipos, empatado a puntos co terceiro, e quedando eliminado pola diferenza de goles.\nCompletou a Tippeligaen de 2005 na quinta praza, a cinco puntos do primeiro posto. Deixou o cargo en decembro de 2005 para converterse no adestrador da selecci\u00f3n de Finlandia.\nSelecci\u00f3n finesa.\nEstaba previsto que comezase a s\u00faa etapa como seleccionador fin\u00e9s en xu\u00f1o de 2006, pero a s\u00faa dimisi\u00f3n como adestrador do Viking en decembro de 2005, adiantou a s\u00faa chegada \u00e1 selecci\u00f3n a xaneiro de 2006. Os seus primeiros partidos ao cargo de Finlandia enfront\u00e1rono a Arabia Saudita e Corea do Sur nun torneo amigable a finais de xaneiro. Disputou cinco partidos amigables m\u00e1is (tres empates e d\u00faas derrotas) antes de iniciar a fase de clasificaci\u00f3n para a Eurocopa de 2008. Sumou seis vitorias e acabou na cuarta posici\u00f3n do Grupo A, quedando a s\u00f3 3 puntos de clasificar a Finlandia para un gran torneo por primeira vez na s\u00faa historia.\nFulham.\nO 28 de decembro de 2007 anunciou que asum\u00eda o cargo de adestrador do Fulham, da Premier League. O club ocupaba o 18\u00ba posto da liga, a dous puntos da salvaci\u00f3n e s\u00f3 levaba d\u00faas vitorias. Hodgson debutou nun derbi do Oeste de Londres contra o Chelsea no Craven Cottage, perdendo por 1-2. O Fulham realizou media ducia de fichaxes no mercado invernal, sendo a m\u00e1is importante a do defensa central noruegu\u00e9s Brede Hangeland, ao que Hodgson adestrara no Viking e que se converter\u00eda nun xogador clave para o club londiniense. Hodgson sufriu inicialmente unha serie de moi malos resultados e caeu eliminado da FA Cup na quenda de penaltis ante o Bristol Rovers, da League One. Con 16 xornadas consecutivas ocupando a pen\u00faltima posici\u00f3n da t\u00e1boa, o Fulham parec\u00eda condenado ao descenso ao Championship, pero os doce puntos que conseguiu nos \u00faltimos cinco partidos, inclu\u00edda unha remontada por 3-2 sobre o Manchester City despois de ir perdendo 2-0 a falta de vinte minutos para o final, asegurou a permanencia do club na m\u00e1xima categor\u00eda do f\u00fatbol ingl\u00e9s, feito que se confirmou na \u00faltima xornada cunha vitoria por 1-0 sobre o Portsmouth.\nPara a tempada 2008/09, o Fulham realizou varias fichaxes importantes, como as do porteiro Mark Schwarzer, os defensas Chris Smalling (de 18 anos) e John Paintsil, o centrocampista Zolt\u00e1n Gera ou os dianteiros Bobby Zamora e Andy Johnson. Hodgson levou o Fulham a un \u00e9xito sen precedentes, acadando o s\u00e9timo posto na Premier League, o mellor resultado da historia do club, e garantiu a clasificaci\u00f3n para a renovada Europa League. Ademais alcanzou os cuartos de final da FA Cup.\nPara a tempada 2009/10 o club londiniense reforzouse con futbolistas como o lateral dereito Stephen Kelly e os centrocampistas Bj\u00f8rn Helge Riise, Damien Duff e Jonathan Greening. O equipo de Hodgson realizou excelentes actuaci\u00f3ns na Europa League, que iniciou na terceira rolda previa. Ga\u00f1ou tres dos seis partidos na fase de grupos, logrando a clasificaci\u00f3n para a seguinte fase no derradeiro partido, derrotando por 2-3 ao Basel no St. Jakob-Park. Nas seguintes roldas, o Fulham eliminou ao Shakhtar Donetsk por un resultado global de 3\u20132, \u00e1 Juventus por 5\u20134 e ao Wolfsburg, campi\u00f3n alem\u00e1n, por 3\u20131. \nA vitoria ante a Juventus, subcampioa da Serie A, foi especialmente memorable. O Fulham perdeu por 3-1 en Tur\u00edn e no segundo minuto do partido de volta no Craven Cottage xa perd\u00eda por 0-1, tralo tanto de Tr\u00e9z\u00e9guet. Con todo, un gol de Bobby Zamora, dous de Zolt\u00e1n Gera e outro de Clint Dempsey nos minutos finais d\u00e9ronlle a volta \u00e1 eliminatoria, deixando o resultado total en 5\u20134 para o equipo ingl\u00e9s. Nas semifinais enfrontouse ao Hamburgo, co que empatou sen goles na ida, e ao que derrotou no partido de volta por 2-1.\nO 29 de abril de 2010, Hodgson dirixiu o Fulham na primeira gran final europea dos seus 130 anos de historia. Esta disputouse no HSH Nordbank Arena de Hamburgo e o rival do club ingl\u00e9s foi o Atl\u00e9tico de Madrid de Quique S\u00e1nchez Flores. Diego Forl\u00e1n e Simon Davies conseguiron cadanseu gol, rematando o tempo regulamentario con empate a un. Preto do final da pr\u00f3rroga Forl\u00e1n volveu marcar e deulle o t\u00edtulo ao Atl\u00e9tico. Na Premier o Fulham acabou 12\u00ba.\nEn maio de 2010, Hodgson foi elixido Adestrador do Ano da LMA. O 30 de xu\u00f1o de 2010, o \"Liverpool Echo\" adiantou que Hodgson fichar\u00eda polo Liverpool despois de que o club acordase un pago de dous mill\u00f3ns de libras como compensaci\u00f3n ao Fulham. O anuncio produciuse tras semanas de especulaci\u00f3ns tras a marcha de Rafa Ben\u00edtez.\nLiverpool.\nO 1 de xullo de 2010, Hodgson foi anunciado oficialmente como novo t\u00e9cnico do Liverpool, co que asinou un contrato de tres anos. \nTras fichar a Milan Jovanovi\u0107 e Joe Cole, Hodgson debutou \u00e1 fronte do equipo nun amigable contra un dos seus antigos clubs, o Grasshoppers, o 21 de xullo, que rematou cun empate sen goles. O 29 de xullo dirixiu o seu primeiro partido oficial, nunha vitoria por 0-2 contra o FK Rabotni\u010dki macedonio na Europa League. O seu primeiro partido en liga foi contra o Arsenal, e acabou en empate a un gol, despois de que o seu gardameta Pepe Reina marcase en propia meta no \u00faltimo minuto. O club incorporou ao porteiro Brad Jones, os defensas Danny Wilson e Paul Konchesky, os centrocampistas Christian Poulsen e Raul Meireles, e reincorporou o lateral F\u00e1bio Aur\u00e9lio, que deixara o club a principios do ver\u00e1n. Ademais traspasou a varios dos xogadores que se ficharan na era Ben\u00edtez, como Albert Riera, Diego Cavalieri e Javier Mascherano, mentres que Alberto Aquilani foi cedido \u00e1 Juventus e Emiliano Ins\u00faa ao Galatasaray.\nO 29 de agosto chegou a primeira vitoria do novo Liverpool de Hodgson, derrotando ao West Bromwich Albion por 1-0 en Anfield.\nDespois diso, o Liverpool tivo unha serie de malos resultados, inclu\u00edda a eliminaci\u00f3n da Copa da Liga a mans do Northampton Town, da League Two (cuarta categor\u00eda do f\u00fatbol ingl\u00e9s), tras perder na quenda de penaltis no propio Anfield. O Liverpool caeu ata a antepen\u00faltima posici\u00f3n da liga tras sete xornadas, o que provocou un ruxerruxe sobre unha posible destituci\u00f3n do adestrador.\nTres vitorias consecutivas na Premier, inclu\u00edda unha vitoria por 2-0 sobre o l\u00edder, o Chelsea, levaron o equipo ata a metade superior da t\u00e1boa e reduciron as especulaci\u00f3ns. O novo propietario do club, John W. Henry, declarou o seu apoio a Hodgson.\nCon todo, o t\u00e9cnico acabou abandonando o club por mutuo acordo na ma\u00f1\u00e1 do 8 de xaneiro de 2011, sendo Kenny Dalglish o seu substituto.\nWest Bromwich Albion.\nO 11 de febreiro de 2011 asinou contrato co West Bromwich Albion ata xu\u00f1o de 2012. Substitu\u00edu no banco a Roberto Di Matteo, que fora destitu\u00eddo tras unha mala xeira de resultados, co equipo na 17\u00aa praza da liga.\nCon Hodgson como t\u00e9cnico, o West Brom conseguiu cinco vitorias e cinco empates nos 12 partidos que restaban, inclu\u00edda unha importante vitoria por 2-1 en The Hawthorns ante o Liverpool. Deste xeito o equipo acabou a campa\u00f1a na 11\u00aa posici\u00f3n da t\u00e1boa, o seu mellor resultado en tres d\u00e9cadas.\nNa seguinte campa\u00f1a, a pesar das continuas lesi\u00f3ns no equipo, entre elas a grave rotura de ligamentos de Zolt\u00e1n Gera, o West Brom mant\u00edvose afastado dos postos de descenso durante toda a campa\u00f1a. O 29 de abril de 2012, a prensa inglesa informou de que a Asociaci\u00f3n Inglesa de F\u00fatbol (FA) lle ofrecera a Hodgson o posto de seleccionador de Inglaterra. Foi nomeado seleccionador dous d\u00edas m\u00e1is tarde, pero continuou dirixindo o West Brom ata o final da tempada 2011/12. Preto do final da competici\u00f3n conseguiu unha hist\u00f3rica vitoria contra o Liverpool en Anfield, a primeira do West Brom al\u00ed dende 1967. Finalmente, o equipo de Hodgson rematou 10\u00ba, sendo este o mellor resultado do club desde 1981.\nSelecci\u00f3n inglesa.\nO 14 de maio converteuse oficialmente no adestrador da selecci\u00f3n inglesa, coa que asinou un contrato de catro anos.\nEurocopa de 2012.\nAntes da Eurocopa de 2012 Hodgson recibiu as s\u00faas primeiras cr\u00edticas, cando deixou f\u00f3ra da lista inicial de xogadores ao excapit\u00e1n Rio Ferdinand. O seleccionador defendeu a s\u00faa decisi\u00f3n por \"motivos futbol\u00edsticos\", alegando a falta de participaci\u00f3ns de Ferdinand na selecci\u00f3n nacional nos \u00faltimos tempos, datando o seu \u00faltimo partido internacional de xu\u00f1o de 2011, e tam\u00e9n a s\u00faa forma f\u00edsica. O adestrador de Ferdinand, Alex Ferguson, coincidiu con Hodgson, afirmando que na Eurocopa \"xogas algo as\u00ed como un partido cada catro d\u00edas. Rio Ferdinand non poder\u00eda facelo\". Trala lesi\u00f3n do central Gary Cahill, Hodgson elixiu para o seu posto ao lateral do Liverpool Martin Kelly, o que lle valeu as cr\u00edticas do representante de Rio Ferdinand, Jamie Moralee, que o acusou de faltarlle o respecto a Ferdinand. \nHodgson debutou \u00e1 fronte de Inglaterra nun partido amigable disputado o 26 de maio en Oslo. Inglaterra ga\u00f1ou a Noruega por 0-1, sendo esta a primeira vitoria dos ingleses contra Noruega en 32 anos. Na preparaci\u00f3n para a Eurocopa, Hodgson engadiu a Ray Lewington, Gary Neville e o adestrador de porteiros Dave Watson ao seu equipo de adestradores.\nEn xu\u00f1o deu inicio a Eurocopa de 2012, \u00e1 que, segundo a prensa inglesa, Inglaterra chegaba cunhas expectativas considerablemente m\u00e1is baixas do habitual. O primeiro partido oficial de Hodgson como seleccionador ingl\u00e9s acabou cun empate 1-1 con Francia, no primeiro partido do Grupo D. Enfrontouse a Suecia no segundo partido e tras unha hora de xogo perd\u00eda por 2-1. Substitu\u00edu ent\u00f3n a James Milner por Theo Walcott, e este marcou case inmediatamente o gol do empate e minutos m\u00e1is tarde deulle unha asistencia a Danny Welbeck, que culminou a remontada, conseguindo as\u00ed a primeira vitoria inglesa sobre Suecia nun partido oficial en toda a historia. No \u00faltimo partido da fase de grupos Wayne Rooney marcou un solitario gol contra Ucra\u00edna, co que Inglaterra se clasificou como primeira de grupo.\nNos cuartos de final empatou sen goles con Italia e acabou caendo por 4-2 na quenda de penaltis. Con todo, o equipo de Hodgson recibiu eloxios pola s\u00faa boa organizaci\u00f3n defensiva e por ser un rival dif\u00edcil de vencer. \nEn agosto de 2012, Inglaterra alcanzou por primeira vez na s\u00faa historia a terceira posici\u00f3n na clasificaci\u00f3n mundial da FIFA.\nMundial de 2014.\nNa fase de clasificaci\u00f3n para o Mundial de 2014, Inglaterra quedou encadrada no Grupo H xunto a Moldavia, Montenegro, Polonia, San Marino e Ucra\u00edna. Iniciou a campa\u00f1a o 7 de setembro de 2012, cunha contundente vitoria por 0-5 sobre Moldavia, empatando a continuaci\u00f3n 1-1 ante Ucra\u00edna.\nNun amigable no estadio de Wembley o 6 de febreiro de 2013, Inglaterra venceu a Brasil por 2-1, na que foi a s\u00faa primeira vitoria contra o equipo suramericano en 23 anos. Os ingleses retomaron a fase de clasificaci\u00f3n para o Mundial o 22 de marzo, cunha vitoria por 0-8 fronte a San Marino no Estadio Ol\u00edmpico dese pa\u00eds. Os goles foron anotados por sete goleadores diferentes, sendo Jermain Defoe o \u00fanico que repetiu. Foi a maior goleada de Inglaterra desde que vencera a Turqu\u00eda por 8-0 en outubro de 1987.\nEn xullo de 2013, a FA anunciou que Hodgson dirixir\u00eda un encontro amigable da selecci\u00f3n inglesa sub-21, contra Escocia sub-21. Inglaterra ga\u00f1ou o encontro por 6-0 en Bramall Lane.\nO 15 de outubro de 2013, Inglaterra ga\u00f1ou a Polonia por 2-0 en Wembley, con goles de Wayne Rooney e Steven Gerrard, clasific\u00e1ndose para o Mundial de xeito invicto. O 12 de maio de 2014 anunciou a s\u00faa lista de 23 xogadores para o torneo, na que se inclu\u00eda a Ross Barkley do Everton e a Raheem Sterling do Liverpool, pero non a Ashley Cole, que anunciou a s\u00faa retirada do f\u00fatbol internacional tras quedar f\u00f3ra.\nXa no Mundial, Inglaterra perdeu ante Italia por 2-1 no primeiro partido, mentres que no segundo foi derrotada polo Uruguai polo mesmo resultado. Deste xeito, Inglaterra caeu eliminada da Copa do Mundo na fase de grupos por primeira vez desde 1958. Pechou o torneo cun empate sen goles ante Costa Rica, rematando as\u00ed no \u00faltimo posto do Grupo D.\nEurocopa de 2016.\nTralo Mundial, Inglaterra caeu ata o 20\u00ba posto 20 da clasificaci\u00f3n mundial da FIFA, a s\u00faa peor posici\u00f3n desde maio de 1996. En agosto de 2014 Hodgson nomeou a Wayne Rooney como novo capit\u00e1n de Inglaterra, tras a retirada de Steven Gerrard do f\u00fatbol internacional.\nO combinado ingl\u00e9s comezou a fase de clasificaci\u00f3n para a Eurocopa 2016 cunha vitoria por 2-0 contra Su\u00edza, con dous tantos de Danny Welbeck. Conclu\u00edu a fase de clasificaci\u00f3n con dez vitorias en dez partidos, convert\u00e9ndose na quinta selecci\u00f3n nacional en clasificarse para unha Eurocopa cun 100% de efectividade. Hodgson recibiu eloxios nos medios de comunicaci\u00f3n por darlle ao equipo un estilo de xogo m\u00e1is ofensivo e por concederlle oportunidades a varios xogadores novos prometedores.\nInglaterra empezou a Eurocopa de 2016 empatando 1-1 contra Rusia e a continuaci\u00f3n derrotou a Gales por 2-1, con tantos anotados por Vardy e Sturridge. No terceiro encontro empatou sen goles ante Eslovaquia, polo que pasou \u00e1 seguinte fase como segunda de grupo. Con todo, foi eliminada nos oitavos de final pola sorprendente Islandia, que remontou o gol inicial de Rooney con d\u00faas dianas de Sig\u00fe\u00f3rsson e Sigur\u00f0sson. A actuaci\u00f3n inglesa na Eurocopa custoulle a Hodgson duras cr\u00edticas na prensa inglesa.\nCrystal Palace (1\u00aa etapa).\nO 12 de setembro de 2017 regresou ao Crystal Palace m\u00e1is de 40 anos despois da s\u00faa marcha, substitu\u00edndo no banco a Frank de Boer. O equipo vi\u00f1a de perder os catro primeiros partidos de liga da tempada sen marcar ni un s\u00f3 gol, e, a pesar de que perdeu tam\u00e9n os tres partidos seguintes \u00e1 chegada de Hodgson, acabou por mellorar notablemente o seu xogo, escalando ata a 11\u00aa praza final na liga, convert\u00e9ndose as\u00ed no primeiro equipo na historia da Premier en lograr a permanencia despois de perder os primeiros sete partidos.\nNa tempada 2018/19 o Crystal Palace rematou 12\u00ba con 49 puntos, igualando a s\u00faa mellor puntuaci\u00f3n hist\u00f3rica na Premier League, que databa da campa\u00f1a 1992/93, a\u00ednda que naquela ocasi\u00f3n a liga contaba con catro xornadas m\u00e1is. O 23 de febreiro de 2019, na vitoria por 1-4 sobre o Leicester City, Hodgson bateu o r\u00e9cord de Bobby Robson como o adestrador de m\u00e1is idade en dirixir un partido da Premier League, \u00e1 idade de 71 anos e 198 d\u00edas. En marzo de 2020, renovou o seu contrato ata o final da tempada 2020/21.\nO 18 de maio de 2021, despois de lograr a permanencia, anunciou que deixar\u00eda o club ao final da tempada.\nWatford.\nO 25 de xaneiro de 2022 regresou \u00e1 Premier League como novo adestrador do Watford, substitu\u00edndo a Claudio Ranieri, que fora cesado o d\u00eda anterior co club no 19\u00ba posto da liga. Non conseguiu mellorar os resultados do equipo e acabou a tempada 2021/22 descendendo ao Championship. Dirixiu o seu \u00faltimo encontro na Premier o 22 de maio de 2022, contra o Chelsea, aos 74 anos e 286 d\u00edas.\nCrystal Palace (2\u00aa etapa).\nO 21 de marzo de 2023 anunciouse o seu regreso ao Crystal Palace, substitu\u00edndo ao cesado Patrick Vieira.\nVida persoal.\nCasou con Sheila, coa que tivo un fillo, Christopher. Amante da literatura, \u00e9 un reco\u00f1ecido admirador de autores como Sebastian Faulks, John Updike, Philip Roth e Saul Bellow. \u00c9 pol\u00edglota e ademais do seu ingl\u00e9s nativo fala con fluidez sueco, alem\u00e1n, italiano e franc\u00e9s.\nA\u00ednda que durante a s\u00faa xuventude xogou no Berea Park da Liga Nacional de F\u00fatbol de Sur\u00e1frica, unha liga s\u00f3 para brancos durante a \u00e9poca do apartheid, posteriormente manifestou a s\u00faa admiraci\u00f3n por Nelson Mandela, e afirmou que s\u00f3 xogara en Sur\u00e1frica por motivos futbol\u00edsticos e non por crenzas pol\u00edticas. En agosto de 1999 dirixiu unha selecci\u00f3n mundial nun partido ben\u00e9fico en homenaxe a Mandela. \nFoi nomeado Cabaleiro de Primeira Clase da Orde do Le\u00f3n de Finlandia en setembro de 2012. O 22 de xaneiro de 2014 recibiu un doutoramento honoris causa pola Universidade de York.\nEn 2018 recibiu o t\u00edtulo de \"Freeman\" do Distrito de Croydon. En 2022 foi condecorado como Comandante da Orde do Imperio Brit\u00e1nico (CBE), recibindo a s\u00faa medalla de mans do pr\u00edncipe Guillerme, presidente da Asociaci\u00f3n de F\u00fatbol."}
{"id": "579425", "revid": "85894", "url": "https://gl.wikipedia.org/wiki?curid=579425", "title": "Vilasuso, O Vicedo, O Vicedo", "text": "Vilasuso \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579426", "revid": "85894", "url": "https://gl.wikipedia.org/wiki?curid=579426", "title": "Xilloi, O Vicedo, O Vicedo", "text": "Xilloi \u00e9 un lugar da parroquia do Vicedo, no concello lugu\u00e9s do Vicedo, na comarca da Mari\u00f1a Occidental."}
{"id": "579427", "revid": "85894", "url": "https://gl.wikipedia.org/wiki?curid=579427", "title": "A Carreira, Covas, Viveiro", "text": "A Carreira \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579428", "revid": "85894", "url": "https://gl.wikipedia.org/wiki?curid=579428", "title": "A Caser\u00eda, Covas, Viveiro", "text": "A Caser\u00eda \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579429", "revid": "85894", "url": "https://gl.wikipedia.org/wiki?curid=579429", "title": "Escourido, Covas, Viveiro", "text": "Escourido \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579430", "revid": "85894", "url": "https://gl.wikipedia.org/wiki?curid=579430", "title": "O Foro, Covas, Viveiro", "text": "O Foro \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579431", "revid": "85894", "url": "https://gl.wikipedia.org/wiki?curid=579431", "title": "Furcos, Covas, Viveiro", "text": "Furcos \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579432", "revid": "85894", "url": "https://gl.wikipedia.org/wiki?curid=579432", "title": "A Insua, Covas, Viveiro", "text": "A Insua \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579433", "revid": "85894", "url": "https://gl.wikipedia.org/wiki?curid=579433", "title": "A Laxe, Covas, Viveiro", "text": "A Laxe \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579434", "revid": "85894", "url": "https://gl.wikipedia.org/wiki?curid=579434", "title": "Lodeiro, Covas, Viveiro", "text": "Lodeiro \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579451", "revid": "5863", "url": "https://gl.wikipedia.org/wiki?curid=579451", "title": "Nicol\u00e1s Blanco Blanco", "text": "Nicol\u00e1s Blanco Blanco, nado en Sada, \u00e9 un pol\u00edtico galego.\nTraxectoria.\nFoi patr\u00f3n maior da Confrar\u00eda de Pescadores de Sada. Foi nomeado alcalde de Sada a finais de setembro de 1970. Cesou como alcalde en 1979.\nVida persoal.\nCasou en Bergondo con Antonia V\u00e1zquez Pati\u00f1o en decembro de 1964, e \u00e9 pai de tres fillos."}
{"id": "579452", "revid": "5863", "url": "https://gl.wikipedia.org/wiki?curid=579452", "title": "Euseino?", "text": ""}
{"id": "579453", "revid": "1131", "url": "https://gl.wikipedia.org/wiki?curid=579453", "title": "Monumento aos heroes de Ponte Sampaio", "text": "O Monumento aos Heroes de Ponte Sampaio \u00e9 un conxunto escult\u00f3rico conmemorativo creado polo escultor Julio Gonz\u00e1lez Pola, situado en Pontevedra.\nAt\u00f3pase nos xard\u00edns da praza de Espa\u00f1a e foi inaugurado o 27 de agosto de 1911. O monumento conmemora o valor do pobo pontevedr\u00e9s liderado polo oficial Pablo Morillo e o seu triunfo sobre as tropas napole\u00f3nicas do mariscal Michel Ney, liberando a Pontevedra da ocupaci\u00f3n do ex\u00e9rcito franc\u00e9s os d\u00edas 7 e 8 de xu\u00f1o de 1809.\nHistoria.\nO parlamentario galego Eduardo Vincenti Reguera e o Centro Galego de Madrid foron os principais art\u00edfices da creaci\u00f3n do monumento. O 9 de febreiro de 1909, o Concello de Pontevedra acordou conceder unha subvenci\u00f3n de 500 pesetas e, posteriormente, autorizou a achega da pedra de granito que soporta as figuras. Esta iniciativa foi apoiada tam\u00e9n por Javier Puig Llamas, alcalde de Pontevedra nese momento, e Eugenio Montero R\u00edos, presidente do Senado. Todas estas autoridades pronunciaron discursos na inauguraci\u00f3n do monumento o 27 de agosto de 1911.\nO goberno do rei Afonso XIII, que doou o bronce necesario para a escultura, concedeu tam\u00e9n unha medalla conmemorativa da batalla de Ponte Sampaio. A contribuci\u00f3n de moitos particulares ao financiamento do monumento tam\u00e9n quedou testemu\u00f1ada.\nA estatua estaba rodeada por unha fonte monumental constru\u00edda en 1983, que foi desmontada en 2009 para devolver ao monumento e os seus arredores o seu dese\u00f1o espacial orixinal. \nDescrici\u00f3n.\nEste grupo escult\u00f3rico pertence ao movemento de escultura conmemorativa espa\u00f1ola de principios do s\u00e9culo XX. \nO conxunto ten oito metros de altura. Consta de varias figuras de bronce sobre un pedestal de granito que representan a un grupo de campesi\u00f1os, soldados e estudantes encabezados polo oficial Pablo Morillo, sostendo unha bandeira nos momentos finais da batalla.\nNa parte central do monumento, unha figura feminina (que representa a Galicia e \u00e1 patria) apoia a s\u00faa man nun escudo coas armas de Espa\u00f1a e estende o seu brazo para convidar \u00f3 combate. Na parte superior, a figura do oficial Pablo Morillo anima a loitar coa espada. Xunto a el hai un campesi\u00f1o, un estudante, un soldado e outro combatente ferido que representan a resistencia do pobo contra o invasor. Detr\u00e1s deles est\u00e1 a bandeira e xunto a ela un can\u00f3n.\nNas esquinas da parte inferior do monumento at\u00f3panse os catro escudos das provincias galegas. A construci\u00f3n central de granito simboliza un dos piares da ponte de Ponte Sampaio, onde tivo lugar a maior parte da batalla e que foi destru\u00edda tras a mesma.\nRelevancia.\nO catedr\u00e1tico de historia da arte da Universidade Complutense de Madrid Francisco Jos\u00e9 Portela Sandoval considerouno un dos monumentos m\u00e1is logrados da \u00e9poca pola s\u00faa composici\u00f3n e reproduci\u00f3n fiel do acontecemento que pretende inmortalizar."}
{"id": "579454", "revid": "35560", "url": "https://gl.wikipedia.org/wiki?curid=579454", "title": "SATA", "text": ""}
{"id": "579456", "revid": "85894", "url": "https://gl.wikipedia.org/wiki?curid=579456", "title": "Lombo Gordo, Covas, Viveiro", "text": "Lombo Gordo \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579457", "revid": "85894", "url": "https://gl.wikipedia.org/wiki?curid=579457", "title": "O Merl\u00edn, Covas, Viveiro", "text": "O Merl\u00edn \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579458", "revid": "85894", "url": "https://gl.wikipedia.org/wiki?curid=579458", "title": "Montecalvo, Covas, Viveiro", "text": "Montecalvo \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579459", "revid": "85894", "url": "https://gl.wikipedia.org/wiki?curid=579459", "title": "Pallaregas, Covas, Viveiro", "text": "Pallaregas \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579460", "revid": "98629", "url": "https://gl.wikipedia.org/wiki?curid=579460", "title": "Cai Qiao", "text": "Cai Qiao (chin\u00e9s simplificado: \u8521\u7fd8; chin\u00e9s tradicional: \u8521\u7ff9; pinyin: C\u00e0i Qi\u00e0o), nado o 11 de outubro de 1897 en Jieyang e finado o 29 de xullo de 1990, foi un bi\u00f3logo chin\u00e9s que traballou no programa espacial do seu pa\u00eds.\nTraxectoria.\nCai Qiao doutorouse en 1925 en fisiolox\u00eda pola universidade de Chicago (Estados Unidos). Levou a cabo investigaci\u00f3ns na universidade de Londres (Reino Unido) e na universidade de Frankfurt (Alema\u00f1a) en 1930. Foi profesor de investigaci\u00f3n na Academia Militar de Ciencias M\u00e9dicas e descubriu o \u00e1rea tegmental central no cerebro humano. En 1939 estableceu o primeiro instituto de fisiolox\u00eda en Chengdu. Nas d\u00e9cadas de 1930 e 1940 levou a cabo estudos sobre a funci\u00f3n da gl\u00e1ndula paratiroidea e do mecanismo da gluconeox\u00e9nese no f\u00edgado. Adicouse tam\u00e9n a facer estudos de medicina relacionados coa navegaci\u00f3n e a aviaci\u00f3n, sendo pioneiro no seu pa\u00eds. En abril de 1966 formou parte tam\u00e9n do panel de tres cient\u00edficos expertos que axudaron a deli\u00f1ar o primeiro proxecto de nave espacial tripulada chinesa. A partir de 1978 comezou a supervisar estudos sobre neurobiolox\u00eda."}
{"id": "579461", "revid": "865", "url": "https://gl.wikipedia.org/wiki?curid=579461", "title": "The Wytches", "text": "The Wytches \u00e9 unha banda inglesa de rock formada no ano 2011 en Peterborough. Tras a s\u00faa fundaci\u00f3n, o grupo trasladouse a Brighton. The Wytches est\u00e1 composta polo vocalista e compositor Kristian Bell, o baixista Daniel Rumsey e o teclista e guitarrista Mark Breed. O bater\u00eda Gianni Honey deixou a banda en 2019."}
{"id": "579462", "revid": "98629", "url": "https://gl.wikipedia.org/wiki?curid=579462", "title": "Why?", "text": "Why? (estilizado como WHY?) \u00e9 unha banda estadounidense de hip hop alternativo e indie rock. O grupo foi fundado en 2004 polo rapeiro e cantante de Cincinnati Yoni Wolf, que v\u00e9n usando Why? como o seu nome art\u00edstico dende 1997. Ademais de Wolf, que \u00e9 o principal vocalista e toca varios instrumentos, a banda est\u00e1 composta polos multiinstrumentistas e coristas Doug McDiarmid e Matt Meldon, e o bater\u00eda e corista Josiah Wolf, que \u00e9 o irm\u00e1n m\u00e1is vello de Yoni Wolf.\nA banda leva publicados seis \u00e1lbums de estudio, xunto con varios EPs, demos, e \u00e1lbums ao vivo. O seu primeiro disco, \"Elephant Eyelash\" de 2005, chegou dous anos despois do derradeiro traballo de Yoni Wolf como Why? en solitario. Tras este disco a banda lanzou \"Alopecia\" (2008), \"Eskimo Snow\" (2009), \"Mumps, Etc.\" (2012), \"Moh Lhean\" (2017), e \"AOKOHIO\" (2019)."}
{"id": "579463", "revid": "55821", "url": "https://gl.wikipedia.org/wiki?curid=579463", "title": "Edificio Gran Garaje", "text": "O Gran Garaje \u00e9 un edificio modernista de 1915, situado no centro da cidade de Pontevedra.\nLocalizaci\u00f3n.\nO edificio est\u00e1 situado na r\u00faa Benito Corbal, no centro peonil e comercial da cidade, preto da praza da Ferrer\u00eda de Pontevedra.\nHistoria.\nO edificio foi constru\u00eddo en 1915 na antiga r\u00faa Progreso, segundo un proxecto do arquitecto Maximiliano Limeses Artime. Constru\u00eduse nun soar onde hab\u00eda unhas antigas cocheiras, para que servise de parada aos coches de cabalos.\nNa d\u00e9cada de 1960, co auxe do autom\u00f3bil na cidade, renovouse a s\u00faa fachada, constru\u00eduse a nova cuberta e o edificio pasou a chamarse \"Gran Garaje\", servindo como aparcadoiro de pagamento con capacidade para 75 veh\u00edculos (de a\u00ed o seu nome). Na d\u00e9cada de 1970 as zonas a cada lado da entrada principal do edificio utiliz\u00e1ronse como d\u00faas pequenas tendas, unha de recordos e outra de xoguetes. Na d\u00e9cada de 1980, anos de grande especulaci\u00f3n inmobiliaria na cidade, salvouse da demolici\u00f3n para a construci\u00f3n dun edificio de varias plantas ao fracasar a s\u00faa venda, deixando \u00e1 vista as medianeiras dos grandes edificios que o rodean.\nEn 2014 o aparcadoiro e mais as d\u00faas pequenas tendas da entrada pecharon definitivamente. Tras unha renovaci\u00f3n completa da fachada e o interior, o edificio inaugurouse o 5 de maio de 2017 como tenda de moda da cadea de roupa Mango.\nDescrici\u00f3n.\nO edificio ten unha fachada modernista e un interior amplo, espazoso e di\u00e1fano, debido \u00e1 funci\u00f3n orixinal para a que foi dese\u00f1ado. Ten unha superficie de 900 metros cadrados.\nTr\u00e1tase dun edificio dunha soa planta cunha planta baixa. A fachada branca ten unha gran porta cadrada de madeira encaixada no centro e d\u00faas portas alongadas de arco rebaixado a cada lado. O tellado, catalogado e protexido como elemento patrimonial, est\u00e1 formado por unha lanterna, unha celos\u00eda e un tellado a d\u00faas augas que data de 1965.\nA decoraci\u00f3n modernista con motivos florais c\u00e9ntrase sobre as catro portas laterais. O friso superior est\u00e1 abundantemente decorado e a parte central da fachada, sobre a gran porta de entrada, est\u00e1 coroada por un front\u00f3n circular enmarcado entre d\u00faas pequenas columnas, baixo o cal se atopa a inscrici\u00f3n en relevo \"Gran Garaje\"."}
{"id": "579464", "revid": "85894", "url": "https://gl.wikipedia.org/wiki?curid=579464", "title": "Patarroa, Covas, Viveiro", "text": "Patarroa \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579465", "revid": "85894", "url": "https://gl.wikipedia.org/wiki?curid=579465", "title": "A Poceira, Covas, Viveiro", "text": "A Poceira \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579467", "revid": "85894", "url": "https://gl.wikipedia.org/wiki?curid=579467", "title": "O Porto, Covas, Viveiro", "text": "O Porto \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579468", "revid": "85894", "url": "https://gl.wikipedia.org/wiki?curid=579468", "title": "Riqui\u00e1n, Covas, Viveiro", "text": "Riqui\u00e1n \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579469", "revid": "85894", "url": "https://gl.wikipedia.org/wiki?curid=579469", "title": "Sacido, Covas, Viveiro", "text": "Sacido \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579470", "revid": "85894", "url": "https://gl.wikipedia.org/wiki?curid=579470", "title": "A Silvarosa, Covas, Viveiro", "text": "A Silvarosa \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579471", "revid": "85894", "url": "https://gl.wikipedia.org/wiki?curid=579471", "title": "O Soutullo, Covas, Viveiro", "text": "O Soutullo \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579472", "revid": "85894", "url": "https://gl.wikipedia.org/wiki?curid=579472", "title": "Tora, Covas, Viveiro", "text": "Tora \u00e9 un lugar da parroquia de Covas, no concello de Viveiro, na comarca da Mari\u00f1a Occidental."}
{"id": "579473", "revid": "85894", "url": "https://gl.wikipedia.org/wiki?curid=579473", "title": "Viveiro, Viveiro, Viveiro", "text": "Viveiro \u00e9 un lugar da parroquia de Viveiro, no concello de Viveiro, na comarca da Mari\u00f1a Occidental."}
{"id": "579474", "revid": "85894", "url": "https://gl.wikipedia.org/wiki?curid=579474", "title": "Celeiro, Celeiro, Viveiro", "text": "Celeiro \u00e9 un lugar da parroquia de Celeiro, no concello de Viveiro, na comarca da Mari\u00f1a Occidental."}
{"id": "579475", "revid": "85894", "url": "https://gl.wikipedia.org/wiki?curid=579475", "title": "As Cabanas, Chav\u00edn, Viveiro", "text": "As Cabanas \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579477", "revid": "85894", "url": "https://gl.wikipedia.org/wiki?curid=579477", "title": "Allares, Chav\u00edn, Viveiro", "text": "Allares \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579480", "revid": "5863", "url": "https://gl.wikipedia.org/wiki?curid=579480", "title": "Lisardo Freijo", "text": ""}
{"id": "579483", "revid": "85894", "url": "https://gl.wikipedia.org/wiki?curid=579483", "title": "Barreiros de Abaixo, Chav\u00edn, Viveiro", "text": "Barreiros de Abaixo \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579484", "revid": "85894", "url": "https://gl.wikipedia.org/wiki?curid=579484", "title": "O Bat\u00e1n, Chav\u00edn, Viveiro", "text": "O Bat\u00e1n \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579485", "revid": "85894", "url": "https://gl.wikipedia.org/wiki?curid=579485", "title": "Bodegas, Chav\u00edn, Viveiro", "text": "Bodegas \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579486", "revid": "85894", "url": "https://gl.wikipedia.org/wiki?curid=579486", "title": "O Cal, Chav\u00edn, Viveiro", "text": "O Cal \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579487", "revid": "15490", "url": "https://gl.wikipedia.org/wiki?curid=579487", "title": "Joga a chave", "text": "\u00abJoga a chave\u00bb; (en galego: \u00abTira a chave\u00bb) \u00e9 unha canci\u00f3n composta polo cantautor brasileiro Adoniran Barbosa e o xornalista Osvaldo Moles. Interpretada, en versi\u00f3ns distintas, por Barbosa e Jorge Goulart. Noutras versi\u00f3ns, foi interpretada por Dem\u00f4nios da Garoa e Dona Za\u00edra.\nContexto.\nA canci\u00f3n fai referencia dun home que ti\u00f1a o costume de beber moi e que sempre volv\u00eda a casa tarde pola noite. A s\u00faa muller sempre o pechaba, e el ped\u00edalle ao seu amor que lle tirase a chave, porque f\u00f3ra todo estaba mal e as\u00ed el non seguir\u00e1 perturb\u00e1ndolle o sono."}
{"id": "579493", "revid": "85894", "url": "https://gl.wikipedia.org/wiki?curid=579493", "title": "Calvoso, Chav\u00edn, Viveiro", "text": "Calvoso \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579496", "revid": "85894", "url": "https://gl.wikipedia.org/wiki?curid=579496", "title": "As Cancelas, Chav\u00edn, Viveiro", "text": "As Cancelas \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579497", "revid": "85894", "url": "https://gl.wikipedia.org/wiki?curid=579497", "title": "As Candorcas, Chav\u00edn, Viveiro", "text": "As Candorcas \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579498", "revid": "85894", "url": "https://gl.wikipedia.org/wiki?curid=579498", "title": "O Castro de Arriba, Chav\u00edn, Viveiro", "text": "O Castro de Arriba \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579499", "revid": "85894", "url": "https://gl.wikipedia.org/wiki?curid=579499", "title": "Chaos, Chav\u00edn, Viveiro", "text": "Chaos \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579500", "revid": "85894", "url": "https://gl.wikipedia.org/wiki?curid=579500", "title": "Cho\u00eda, Chav\u00edn, Viveiro", "text": "Cho\u00eda \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579506", "revid": "98629", "url": "https://gl.wikipedia.org/wiki?curid=579506", "title": "Suwa\u0142ki", "text": "Suwa\u0142ki (en ; en , entre \"Sudauen\") \u00e9 unha cidade de Polonia. \n\u00c9 a capital do condado de Suwa\u0142ki e un dos centros comerciais m\u00e1is importantes do voivodato de Podlaquia. \nXeograf\u00eda.\nSituada no noroeste de Polonia, a 170 msnm, o municipio ocupa unha superficie de 65,24 km\u00b2.\nSegundo o censo de 2012 contaba con 69 331 habitantes, polo que a s\u00faa densidade de poboaci\u00f3n, nese ano, era de 1 061,14 hab./km\u00b2.\nEnc\u00f3ntrase a uns 30\u00a0km da fronteira con Lituania. Nas s\u00faas proximidades enc\u00f3ntrase a zona protexida Parque Nacional de Wigry.\nHistoria.\nA primeira menci\u00f3n da localidade de Suwa\u0142ki data de 1688. En 1700 dividiuse en d\u00faas: Ma\u0142e Suwa\u0142ki e Wielkie Suwa\u0142ki (Pequena Suwa\u0142ki e Gran Suwa\u0142ki). \nCando pertenc\u00eda ao Imperio ruso, a cidade converteuse, en 1867, na capital do gobernorato de Suwa\u0142ki.\nDurante a primeira guerra mundial, en 1915, os alem\u00e1ns romperon a fronte rusa e Suwa\u0142ki foi ocupada. A cidade e as \u00e1reas circundantes separ\u00e1ronse do resto das terras polacas e foron administradas directamente polo comandante militar alem\u00e1n do ex\u00e9rcito Ober-Ost. As severas leis impostas polo mando militar alem\u00e1n, e a tr\u00e1xica situaci\u00f3n econ\u00f3mica dos civ\u00eds conduciron \u00e1 creaci\u00f3n de varias organizaci\u00f3ns secretas.\nDespois do colapso das Potencias Centrais en novembro de 1918, o comandante local do Ober-Ost asinou un acordo co Consello Temporal da Rexi\u00f3n de Suwa\u0142ki que, \"de facto\", permitiu a incorporaci\u00f3n da rexi\u00f3n a Polonia, a\u00ednda que o ex\u00e9rcito alem\u00e1n permaneceu na zona e continuou a s\u00faa explotaci\u00f3n econ\u00f3mica. En febreiro de 1919 os seus habitantes puideron participar nas primeiras elecci\u00f3ns libres ao Sejm polaco, a\u00ednda que pouco despois os comandantes alem\u00e1ns cambiaron de opini\u00f3n. Expulsaron \u00e1s unidades militares polacas da zona e en maio pasaron o territorio \u00e1 autoridade lituana.\nA finais de xullo de 1919, a Conferencia de Paz de Par\u00eds concedeu a cidade a Polonia e os litu\u00e1ns retir\u00e1ronse.\nAlgunhas das terras habitadas por polacos quedaron no lado lituano da fronteira, mentres que varios pobos litu\u00e1ns quedaron no lado polaco da chamada Li\u00f1a Foch. Todo isto levou ao estalido do Levantamento de Sejny o 23 de agosto de 1919 contra as autoridades lituanas. Para asegurar o control da cidade, ao d\u00eda seguiente entraron as primeiras unidades regulares do ex\u00e9rcito polaco en Suwa\u0142ki, estalando unha breve guerra polaco-lituana e libr\u00e1ndose durante varios d\u00edas combates limitados polo control sobre Suwa\u0142ki, Sejny e outras cidades da zona. A guerra terminou a mediados de setembro de 1920. As negociaci\u00f3ns tiveron lugar en Suwa\u0142ki, asin\u00e1ndose o denominado Acordo de Suwa\u0142ki entre Polonia e Lituania o 7 de outubro de 1920.\nDurante a guerra polaco-sovi\u00e9tica, a cidade foi capturada poos comunistas e, despois da batalla de Varsovia, pasou de novo aos litu\u00e1ns, a\u00edda que ser\u00eda recuperada polo ex\u00e9rcito polaco, con escasas perdas, pouco despois.\nNo per\u00edodo de entreguerras, Suwa\u0142ki converteuse nunha cidad aut\u00f3noma dentro do voivodato de Bia\u0142ystok (1919-1939), dando como resultado un per\u00edodo de prosperidade, pasando a s\u00faa poboaci\u00f3n de 16 780 habitantes en 1921 a case 25 000 en 1935]].\nAt\u00e9 1999 a cidade foi a capital do voivodato de Suwa\u0142ki.\nNesta cidade naceu o director de cinema Andrzej Wajda.\nCidade irmandada.\nA cidade est\u00e1 irmandada coa cidade de Alytus en Lituania.\nO corredor de Suwa\u0142ki.\nO corredor de Suwa\u0142ki' \u00e9 unha franxa de territorio de 96 km na fronteira entre Lituania e Polonia. Toma o nome da pr\u00f3xima cidad polaca de Suwa\u0142i. A s\u00faa situaci\u00f3n \u00e9 estrat\u00e9xica, xa que \u00e9 a \u00fanica v\u00eda de comunicaci\u00f3n terrestre entre os pa\u00edses b\u00e1lticos e o resto de Europa. No Oeste enc\u00f3ntrase o enclave ruso de Kaliningrado e cara ao Leste, Bielorrusia. A disoluci\u00f3n da URSS propiciou a independencia das chamadas rep\u00fablicas b\u00e1lticas, as\u00ed como a s\u00faa integraci\u00f3n na OTAN e na Uni\u00f3n Europea. A importancia estrat\u00e9xica do corredor de Suwal\u0142i reside en que, en caso de conflito entre a OTAN e Rusia, este corredor poder\u00eda ser ocupado desde Kaliningrado."}
{"id": "579507", "revid": "85894", "url": "https://gl.wikipedia.org/wiki?curid=579507", "title": "A Costa, Chav\u00edn, Viveiro", "text": "A Costa \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579514", "revid": "23204", "url": "https://gl.wikipedia.org/wiki?curid=579514", "title": "Superman Returns", "text": "Superman Returns \u00e9 un filme estadounidense de 2006 dirixido por Bryan Singer e escrito por Michael Dougherty e Dan Harris a partir dunha historia de Singer, Dougherty e Harris baseada no personaxe de DC Comics Superman. \u00c9 o sexto e derradeiro filme da serie de filmes orixinal de \"Superman\" e serve como unha secuela homenaxe de \"Superman\" (1978) e \"Superman II\" (1980), que ignora os eventos dos filmes \"Superman III\" (1983), \"Supergirl\" (1984) e \"\" (1987). Est\u00e1 protagonizado por Brandon Routh como Clark Kent/Superman, Kate Bosworth como Lois Lane, Kevin Spacey como Lex Luthor, xunto con James Marsden, Frank Langella e Parker Posey."}
{"id": "579516", "revid": "98629", "url": "https://gl.wikipedia.org/wiki?curid=579516", "title": "Primeira Liga de Iugoslavia", "text": "A Primeira Liga de Iugoslavia, chamada oficialmente Primeira Liga Federal de F\u00fatbol (en serbio: \u041f\u0440\u0432\u0430 \u0441\u0430\u0432\u0435\u0437\u043d\u0430 \u043b\u0438\u0433\u0430 \u0443 \u0444\u0443\u0434\u0431\u0430\u043b\u0443 / \"Prva savezna liga u fudbalu\", en , en , en , en ), foi a m\u00e1xima categor\u00eda do sistema de ligas de f\u00fatbol do Reino de Iugoslavia (1918\u20131941) e do seu Estado sucesor, a Rep\u00fablica Federal Socialista de Iugoslavia (1945\u20131992).\nA liga estivo dominada principalmente por clubs serbios e croatas, sendo o Estrela Vermella de Belgrado o equipo m\u00e1is laureado, con 19 t\u00edtulos, seguido do Partizan, con 11. \nTrala disoluci\u00f3n de Iugoslavia, a UEFA reco\u00f1eceu como sucesora da Primeira Liga Iugoslava \u00e1 Primeira Liga da FR de Iugoslavia, da Rep\u00fablica Federal de Iugoslavia, liga que m\u00e1is tarde foi renomeada como Primeira Liga de Serbia e Montenegro, e que se disputou ata a s\u00faa desaparici\u00f3n en 2006, sendo sucedida \u00e1 s\u00faa vez polas actuais Superliga de Serbia e Primeira Divisi\u00f3n de Montenegro.\nHistoria.\nReino de Iugoslavia (1923-1940).\nEn 1920 a Asociaci\u00f3n de F\u00fatbol de Iugoslavia dividiu o territorio do Reino de Iugoslavia (chamado ata 1930 Reino dos Serbios, Croatas e Eslovenos) en cinco subfederaci\u00f3ns (Zagreb, Belgrado, Liubliana, Saraxevo e Split), e instounas a iniciar cadanseu campionato de f\u00fatbol na primavera de 1920 co obxectivo de disputar no outono un campionato a nivel nacional entre os cinco vencedores. Con todo, rematadas as competici\u00f3ns territoriais, a Asociaci\u00f3n non conseguiu organizar o torneo nacional nin nese ano nin nos dous seguintes. \nFinalmente o primeiro campionato iugoslavo levouse a cabo en 1923, en formato de copa, isto \u00e9, con eliminaci\u00f3n directa, con seis participantes, trala inclusi\u00f3n dunha nova subfederaci\u00f3n, a de Osijek. O primeiro campi\u00f3n foi o Gra\u0111anski Zagreb. En 1927 pasou a disputarse en formato de liga, f\u00f3rmula que se continuou usando nos seguintes anos coa excepci\u00f3n das tempadas 1931/32 e 1935/36.\nFoi organizada durante os primeiros anos pola Asociaci\u00f3n de F\u00fatbol de Iugoslavia con nome en croata (\"Nogometni Savez Jugoslavije\"), fundada en abril de 1919 en Zagreb, ata que a finais de 1929 xurdiron desacordos entre as sucursais da asociaci\u00f3n de Zagreb e Belgrado. Isto provocou que a sede da asociaci\u00f3n se trasladase a Belgrado en maio de 1930, onde adoptou o nome serbio de \"Fudbalski Savez Jugoslavije\" e continuou operando a liga ata que esta quedou suspendida debido ao estalido da segunda guerra mundial. Debido ao traslado da sede, os xogadores e adestradores croatas boicotearon a selecci\u00f3n iugoslava. Coa invasi\u00f3n de Iugoslavia por parte do Eixe establec\u00e9ronse ligas croatas e serbias separadas, que se disputaron durante a guerra.\nEntre 1927 e 1940 xog\u00e1ronse dezasete tempadas do campionato, sendo todos os t\u00edtulos conquistados por equipos ou ben croatas (Gra\u0111anski Zagreb, Concordia Zagreb, HA\u0160K Zagreb e Hajduk Split) ou ben serbios (BSK Belgrado e Jugoslavija Belgrado). Durante esta \u00e9poca non existiu unha segunda divisi\u00f3n a nivel iugoslavo. Durante a d\u00e9cada de 1920 os vencedores de cada subfederaci\u00f3n acced\u00edan directamente ao campionato nacional, mentres que na seguinte d\u00e9cada disput\u00e1banse eliminatorias para acceder \u00e1 liga nacional do ano seguinte. A finais dos anos 30 naceron as federaci\u00f3ns de f\u00fatbol de Serbia, Croacia e Eslovenia, que pasaron a organizar campionatos propios, cuxos mellores clasificados acced\u00edan \u00e1 liga nacional.\nA tempada 1940/41 non chegou a disputarse debido \u00e1 invasi\u00f3n de Iugoslavia por parte das potencias do Eixe. A invasi\u00f3n tivo como resultado a partici\u00f3n de Iugoslavia entre Alema\u00f1a, Italia, Hungr\u00eda e Bulgaria e a creaci\u00f3n do Estado Independente de Croacia.\nDurante a guerra (1941-1945).\nDurante a guerra, disput\u00e1ronse d\u00faas ligas separadas no antigo territorio do Reino de Iugoslavia: o campionato do Estado Independente de Croacia e o campionato da Serbia ocupada.\nPrimeira Liga de Iugoslavia (1946-1992).\nCo final da Segunda guerra mundial e a instauraci\u00f3n da Rep\u00fablica Federal Popular de Iugoslavia volveu organizarse o campionato iugoslavo de f\u00fatbol. Xa en 1945 levouse a cabo un torneo de eliminaci\u00f3n directa entre os representantes de varias das federaci\u00f3ns, as\u00ed como do Ex\u00e9rcito Popular Iugoslavo, proclam\u00e1ndose campi\u00f3n o equipo serbio. Ese mesmo ano os clubs disputaron a fase de clasificaci\u00f3n para o novo campionato nacional, rebautizado como Primeira Liga, ao que foi invitado ademais un equipo italiano, o Ponziana, coa esperanza por parte do goberno da integraci\u00f3n de Trieste en Iugoslavia. \nO campionato disputouse dende ent\u00f3n en formato de liga, cun n\u00famero crecente de clubs participantes ata a tempada 1968/69, cando se xogou entre 18 equipos, n\u00famero que se mantivo constante en todas as edici\u00f3ns seguintes. Profesionalizouse totalmente en 1967. O Estrela Vermella de Belgrado foi o club m\u00e1is laureado da competici\u00f3n, sumando 19 t\u00edtulos e 9 subcampionatos, seguido polo tam\u00e9n serbio Partizan, con 11. O Hajduk Split \u00e9 o club croata que m\u00e1is t\u00edtulos logrou, con 7, por diante dos 4 do Dinamo Zagreb.\nA tempada 1990/91 foi a \u00faltima que se celebrou no seu formato habitual, participando no campionato clubs de todas as unidades federativas de Iugoslavia. A ruptura do pa\u00eds tam\u00e9n dividiu a s\u00faa liga principal en varias m\u00e1is pequenas.\nHistorial.\nClasificaci\u00f3n hist\u00f3rica da Primeira Liga de Iugoslava.\n\"S\u00f3 os 12 primeiros clubs.\"\nLigas sucesoras.\nIndependencias de Eslovenia e Croacia.\nEn xu\u00f1o de 1991 Eslovenia declarou a s\u00faa independencia e en outubro do mesmo ano Croacia fixo o mesmo. Como consecuencia, as s\u00faas asociaci\u00f3ns de f\u00fatbol separ\u00e1ronse da Asociaci\u00f3n de F\u00fatbol de Iugoslavia polo que ambas comezaron a organizar as s\u00faas propias ligas de f\u00fatbol. A PrvaLiga p\u00faxose en marcha a finais de 1991, mentres que a Prva HNL croata disputou a s\u00faa primeira edici\u00f3n en 1992. Afectada pola guerra de Croacia, a tempada celebrouse ao longo dun s\u00f3 ano natural, de febreiro a xu\u00f1o de 1992. As d\u00faas ligas contin\u00faan desde ent\u00f3n.\nTempada 1991/92.\nA tempada 1991/92 foi a \u00faltima que se celebrou oficialmente baixo o nome de RFS de Iugoslavia, a\u00ednda que os clubs eslovenos e croatas xa abandonaran a competici\u00f3n para xogar nas s\u00faas propias ligas. Disputaron a liga iugoslava os clubs das catro unidades federativas restantes, pero debido ao estalido da guerra de Bosnia cara o final da tempada, os clubs bosn\u00edacos nunca a remataron. O \u017deljezni\u010dar de Saraxevo s\u00f3 conseguiu xogar 17 dos 33 partidos programados, mentres que o Sloboda Tuzla e o Vele\u017e Mostar quedaron sen disputar as \u00faltimas xornadas. A\u00ednda as\u00ed, dado que a maior\u00eda dos partidos si se puideron xogar segundo o previsto, o Estrela Vermella de Belgrado foi reco\u00f1ecido como o \u00faltimo campi\u00f3n da Primeira Liga iugoslava.\nMacedonia e FR Iugoslavia.\nOs clubs macedonios abandonaron a competici\u00f3n despois da tempada 1991/92, no momento da creaci\u00f3n da nova Primeira Divisi\u00f3n de Macedonia. Durante a tempada 1992/93, os clubs bosn\u00edacos estaban todos sen actividade debido \u00e1 loita total que se desenvolv\u00eda no pa\u00eds, coa \u00fanica excepci\u00f3n do Borac de Banja Luka (o principal equipo serbio de Bosnia da \u00e9poca) que se trasladou temporalmente a Belgrado e uniuse a unha nova liga xunto a clubs de Serbia e Montenegro, a chamada Primeira Liga da FR Iugoslavia. A liga disputouse con ese nome ata a tempada 2002/03, cando a Rep\u00fablica Federal de Iugoslavia cambiou o seu nome a Serbia e Montenegro, e polo tanto tam\u00e9n o fixo a liga, que pasou a chamarse Primeira Liga de Serbia e Montenegro. Finalmente, en xu\u00f1o de 2006 Montenegro declarou a s\u00faa independencia e abandonou pacificamente a uni\u00f3n, polo que a partir da tempada 2006/07 comezou a disputarse unha liga montenegrina organizada pola s\u00faa asociaci\u00f3n de f\u00fatbol. Por outra banda, como sucesora legal de Serbia e Montenegro, Serbia tam\u00e9n conseguiu a continuidade da liga do pa\u00eds que se formou como Prva liga (Primeira Liga) en 1992, e que foi rebautizada como Superliga no ver\u00e1n de 2005.\nBosnia e Hercegovina.\nBosnia e Hercegovina proclamou a independencia a finais do inverno de 1992, e xa en abril do mesmo ano a Federaci\u00f3n de F\u00fatbol de Bosnia e Hercegovina solicitou a adhesi\u00f3n \u00e1 FIFA e \u00e1 UEFA. Mentres tanto, debido ao estalido da guerra de Bosnia en abril de 1992, non se disputou ning\u00fan partido na tempada 1992/93. A finais de 1993 algunhas partes do pa\u00eds relanzaron competici\u00f3ns de f\u00fatbol cun alcance reducido. Pero do mesmo xeito que o pa\u00eds estaba dividido por li\u00f1as \u00e9tnicas, tam\u00e9n o estaba o f\u00fatbol.\nEn 1993 os croatas de Bosnia iniciaron a Primeira Liga de Herzeg-Bosnia, circunscrita a clubs da Rep\u00fablica Croata de Herzeg-Bosnia. Ese mesmo ano, os serbios de Bosnia tam\u00e9n organizaron a s\u00faa propia liga, a chamada Primeira Liga da Rep\u00fablica Srpska, nos territorios da Rep\u00fablica Srpska. A competici\u00f3n baixo o auspicio da N/FSBiH non se retomou ata a tempada 1995/96, cando se creou a Primeira Liga de Bosnia e Hercegovina.\nEstas tres ligas de f\u00fatbol separadas funcionaron en Bosnia e Hercegovina ata o ano 2000. En 1998 a UEFA admitiu a N/FSBiH como membro de pleno dereito e no 2000 comezou a disputarse a Premijer Liga de Bosnia e Hercegovina. A\u00ednda que durante as d\u00faas primeiras tempadas s\u00f3 participaron clubs da Federaci\u00f3n de Bosnia e Herzegovina, a partir de 2002 un\u00edronse tam\u00e9n os equipos da Rep\u00fablica Serbia, quedando unha soa liga unificada.\nLigas actuais.\nA UEFA reco\u00f1eceu \u00e1 RF Iugoslavia e posteriormente a Serbia como o \u00fanico sucesor oficial de Iugoslavia e, en consecuencia, os clubs da RF Iugoslavia mantiveron a clasificaci\u00f3n e a posici\u00f3n dentro da UEFA."}
{"id": "579517", "revid": "89787", "url": "https://gl.wikipedia.org/wiki?curid=579517", "title": "The Lost City (filme de 2022)", "text": "The Lost City \u00e9 un filme estadounidense de 2022 dirixido polos irm\u00e1ns Nee, que tam\u00e9n escribiron o gui\u00f3n xunto con Oren Uziel e Dana Fox, a partir dun gui\u00f3n de Seth Gordon. Est\u00e1 protagonizado por Sandra Bullock e Channing Tatum como unha novelista e o seu modelo de portada, que escapan dun billonario (Daniel Radcliffe) e descobren unha cidade perdida descrita nunha das novelas da escritora. No filme tam\u00e9n aparecen Da'Vine Joy Randolph e Brad Pitt."}
{"id": "579521", "revid": "23204", "url": "https://gl.wikipedia.org/wiki?curid=579521", "title": "P\u00fctchip\u00fc'\u00fc", "text": "Un p\u00fctchip\u00fc'\u00fc ou p\u00fctche'ejachi (en wayuu, \"mensaxeiro da palabra\"; tam\u00e9n co\u00f1ecido polo termo en castel\u00e1n: \"palabrero\") \u00e9 o elemento central no sistema de xustiza e de administraci\u00f3n tradicional do pobo wayuu. O papel dun p\u00fctchip\u00fc'\u00fc \u00e9 resolver os conflitos mediante a mediaci\u00f3n e a negociaci\u00f3n. Isto pode inclu\u00edr conflitos entre diferentes membros ou clans da comunidade wayuu ou con persoas ou organizaci\u00f3ns alleas ao pobo wayuu. Esta negociaci\u00f3n incl\u00fae unha indemnizaci\u00f3n material que deber\u00e1 aboar a familia agravante ao grupo familiar prexudicado.\nEn 2010, este sistema de mediaci\u00f3n foi reco\u00f1ecido pola UNESCO como parte das Patrimonio Cultural Inmaterial da Humanidade. Este sistema de lei ind\u00edxena foi reco\u00f1ecido polos gobernos de Venezuela e Colombia. Os \"p\u00fctchip\u00fc'ui\" est\u00e1n organizados pola Xunta Maior Auton\u00f3mica de Palabreros."}
{"id": "579523", "revid": "23204", "url": "https://gl.wikipedia.org/wiki?curid=579523", "title": "P\u00fctche'ejachi", "text": ""}
{"id": "579524", "revid": "23204", "url": "https://gl.wikipedia.org/wiki?curid=579524", "title": "Palabrero", "text": ""}
{"id": "579528", "revid": "127505", "url": "https://gl.wikipedia.org/wiki?curid=579528", "title": "ICEM Surf", "text": "ICEM Surf \u00e9 un programa inform\u00e1tico de dese\u00f1o industrial asistido por ordenador, tam\u00e9n co\u00f1ecido como CAD, que se utiliza para crear superficies dixitais 3D para dese\u00f1o de automoci\u00f3n e dese\u00f1o industrial. Este programa \u00fasase para crear superficies de clase A utilizando o m\u00e9todo de modelaxe de superficies de B\u00e9zier.\nO seu rival semellante \u00e9 Autodesk Alias.\nHistoria.\nICEM Surf, orixinalmente co\u00f1ecido como \"VW Surf\", foi desenvolvido por Volkswagen na d\u00e9cada de 1980 para a modelaxe avanzada de superficies en 3D de clase A, visualizaci\u00f3n e an\u00e1lise no proceso de desenvolvemento da carrozar\u00eda dos seus veh\u00edculos.\nM\u00e1is tarde, \"VW Surf\" p\u00faxose a disposici\u00f3n comercial doutras compa\u00f1\u00edas de autom\u00f3biles e pasou a chamarse ICEM Surf e presentouse unha empresa conxunta ICEM Technologies para comercializar e apoiar o programa inform\u00e1tico. M\u00e1is tarde, a mediados da d\u00e9cada de 1990 tras o \u00e9xito europeo, a divisi\u00f3n seccionouse e pasou a formar parte de \"Control Data Systems, Inc.\", cuxo primeiro produto CAD/CAM foi lanzado en 1978. Durante un breve per\u00edodo ICEM Technologies formou parte de PTC e despois volveu ser unha empresa independente. Dende 2007 ICEM Surf forma parte de Dassault Systemes.\nV\u00e9xase tam\u00e9n.\nLigaz\u00f3ns externas.\nP\u00e1xina oficial de Icem Surf"}
{"id": "579530", "revid": "65337", "url": "https://gl.wikipedia.org/wiki?curid=579530", "title": "Cuarto de d\u00f3lar Washington", "text": "O cuarto de d\u00f3lar Washington \u00e9 unha moeda co valor nominal de 25 centavos de d\u00f3lar emitida pola Casa da Moeda dos Estados Unidos, cu\u00f1ada por vez primeira en 1932 e caracterizada pola representaci\u00f3n dun busto de George Washington no seu anverso, obra do dese\u00f1ador e escultor John Flanagan.\nCando os Estados Unidos se preparaban para a celebraci\u00f3n en 1932 do centenario do nacemento do seu primeiro presidente, George Washington, os membros do Comit\u00e9 do Bicentenario creado no Congreso avogaron pola creaci\u00f3n dunha moeda de medio d\u00f3lar na s\u00faa honra. Estes congresistas procuraban inicialmente a substituci\u00f3n ese ano do medio d\u00f3lar \"Liberdade cami\u00f1ando\", mais o Congreso optou finalmente por cancelar o cuarto de d\u00f3lar \"Liberdade en p\u00e9\", para o substitu\u00edr pola nova moeda en homenaxe a Washington.\nO Comit\u00e9 contratara a escultora Laura Gardin Fraser para que crease unha medalla conmemorativa e pediulle que adaptase o seu dese\u00f1o para a nova moeda. A\u00ednda que o traballo de Fraser contaba co apoio da Comisi\u00f3n de Belas Artes e do seu presidente, Charles W. Moore, o secretario do Tesouro, Andrew W. Mellon, optou no seu lugar por un novo dese\u00f1o de John Flanagan, e o seu sucesor no cargo, Ogden L. Mills, corroborou tal decisi\u00f3n.\nO novo cuarto de d\u00f3lar Washington de prata entrou en circulaci\u00f3n o 1 de agosto de 1932 e seguiu a ser cu\u00f1ado nese metal ata que en 1965 se cambiou por unha combinaci\u00f3n dun n\u00facleo de cobre cun revestimento de cupron\u00edquel, mantendo inalterado o dese\u00f1o. En 1975 e 1976 produciuse un primeiro cambio no dese\u00f1o, xa que se utilizou un reverso especial para conmemorar o Bicentenario dos Estados Unidos; todas estas pezas levan no anverso a dobre data da conmemoraci\u00f3n (1776-1976), polo que non hai ning\u00fan cuarto de d\u00f3lar coa data de 1975.\nA partir de 1999 deixou de utilizarse o reverso orixinal da aguia e, no seu lugar, esta face pasou a estar dedicada a diferentes motivos, como os 50 estados dos EEUU, outras divisi\u00f3ns administrativas, lugares hist\u00f3ricos e naturais ou mulleres senlleiras da historia do pa\u00eds. O busto de Washington tam\u00e9n foi lixeiramente modificado en 1999 e f\u00edxose algo m\u00e1is pequeno, e modific\u00e1ronse as lendas do anverso. En 2010 restitu\u00eduse o busto inicial \u2014mantendo o tama\u00f1o inferior\u2014, e en 2021 o dese\u00f1o orixinal de Flanagan volveu a ocupar o seu lugar no anverso, en tanto que o reverso amosa a Washington cruzando o r\u00edo Delaware en 1776. Finalmente, en 2022 iniciouse un novo dese\u00f1o do busto de Washington no anverso: o creado por Laura Gardin Fraser en 1932 para a s\u00faa proposta de cuarto de d\u00f3lar Washington.\nProleg\u00f3menos.\nAntecedentes.\nO 2 de decembro de 1924, o Congreso constitu\u00edu a Comisi\u00f3n do Bicentenario de George Washington, o primeiro presidente do pa\u00eds. Esta efem\u00e9ride celebrar\u00edase en 1932 e o Congreso quer\u00eda planificar a celebraci\u00f3n coa suficiente antelaci\u00f3n. O presidente Calvin Coolidge encabezou \"ex officio\" a Comisi\u00f3n, na que se integraban funcionarios do Goberno e representantes destacados da sociedade civil, entre eles o fabricante de autom\u00f3biles Henry Ford. En 1929, o ata ent\u00f3n secretario de Comercio, Herbert Hoover, sucedeu a Coolidge tanto na presidencia do pa\u00eds como na da comisi\u00f3n.\nHoover estaba preocupado pola grande cantidade de dese\u00f1os que se utilizaran para as moedas conmemorativas durante a d\u00e9cada de 1920 e tem\u00eda que tal confusi\u00f3n beneficiase os falsificadores. Cando o Congreso lle enviou un proxecto de lei de moedas conmemorativas, Hoover vetouno o 21 de abril de 1930. Nunha extensa mensaxe ao Congreso para xustificar a s\u00faa postura e devolver o proxecto de lei, Hoover incidiu na s\u00faa preocupaci\u00f3n pola falsificaci\u00f3n e declarou que as moedas conmemorativas doutros eventos estaban a comercializarse mal, como era o caso do medio d\u00f3lar conmemorativo da Ruta de Oreg\u00f3n, do que quedaran sen vender grandes cantidades de exemplares.\nMais naquel momento a Comisi\u00f3n quedara practicamente sen actividade, logo dunha avalancha inicial de comunicados de prensa. En febreiro de 1930 creouse un novo grupo, o Comit\u00e9 do Bicentenario de George Washington, mediante unha lei do Congreso.\nIdea inicial dun medio d\u00f3lar.\nO novo Comit\u00e9 do Bicentenario ti\u00f1a o prop\u00f3sito de lanzar unha moeda de medio d\u00f3lar na honra de Washington e tratou de disipar as preocupaci\u00f3ns amosadas por Hoover propondo que todos os medios d\u00f3lares de 1932 representasen no seu anverso a Washington, no canto do dese\u00f1o habitual da \"Liberdade cami\u00f1ando\". Coa Gran Depresi\u00f3n reduc\u00edrase a demanda de moedas en circulaci\u00f3n; non se cu\u00f1ara ningunha moeda de medio d\u00f3lar desde 1930 e non se ti\u00f1a prevista ningunha nova cu\u00f1axe ata 1933. Considerouse que o medio d\u00f3lar era o dese\u00f1o m\u00e1is grande e prominente, xa que o d\u00f3lar \"Peace\" non se estaba a cu\u00f1ar daquela e non circulaba \"de facto\" en gran parte do pa\u00eds. En tanto que o com\u00fan ata o momento fora que as moedas conmemorativas tivesen unha tiraxe duns poucos milleiros de exemplares e se vendesen cunha prima sobre o valor facial, neste caso pretend\u00edase que o medio d\u00f3lar Washington constitu\u00edse a emisi\u00f3n circulante ordinaria da moeda de medio d\u00f3lar correspondente ao ano 1933.\nMalia non dispor a\u00ednda da preceptiva autorizaci\u00f3n do Congreso, o comit\u00e9 seguiu adiante e convocou un concurso de dese\u00f1o, coa idea de que un mesmo artista crease primeiro unha medalla conmemorativa e logo a moeda. O anverso tanto da medalla como da moeda deber\u00edan basearse na co\u00f1ecida estatua de Washington (1786) do escultor franc\u00e9s Jean-Antoine Houdon, en tanto que non se daba indicaci\u00f3n ningunha no relativo ao dese\u00f1o dos reversos. A lei esix\u00eda que os dese\u00f1os das moedas fosen aprobados polo secretario do Tesouro, que naquel momento era Andrew W. Mellon, un co\u00f1ecido coleccionista e co\u00f1ecedor da arte, que se prev\u00eda que non puxese obxecci\u00f3ns ao plan.\nLogo de analizar as candidaturas, tanto o Comit\u00e9 do Bicentenario como a Comisi\u00f3n de Belas Artes dos Estados Unidos optaron polos dese\u00f1os presentados por Laura Gardin Fraser \u2014a esposa de James Earle Fraser, dese\u00f1ador da moeda de cinco centavos \"buffalo\"\u2014, unha co\u00f1ecida dese\u00f1adora de moedas que xa se encargara doutras emisi\u00f3ns como a do medio d\u00f3lar conmemorativo da Ruta de Oreg\u00f3n. Cun busto de Washington orientado cara \u00e1 dereita, a idea era que o dese\u00f1o de Fraser fose utilizado tanto para o anverso da medalla como para o da moeda de medio d\u00f3lar.\nAprobaci\u00f3n do cuarto de d\u00f3lar.\nNon obstante, o 9 de febreiro de 1931, o representante por Nova Jersey Randolph Perkins presentou un proxecto de lei para a creaci\u00f3n dunha moeda dun cuarto de d\u00f3lar co busto de Washington, o que causou consternaci\u00f3n no Comit\u00e9 do Bicentenario e na Comisi\u00f3n de Belas Artes. O Comit\u00e9 de Moeda, Pesos e Medidas da C\u00e1mara de Representantes emitiu un memorando no que se indicaba que o dese\u00f1o da moeda dun cuarto de d\u00f3lar en vigor era insatisfactorio e que a nova moeda proposta non s\u00f3 se cu\u00f1ar\u00eda en 1932, sen\u00f3n que substituir\u00eda permanentemente o dese\u00f1o anterior. Deste xeito, o novo cuarto de d\u00f3lar ser\u00eda unha homenaxe a Washington no seu bicentenario e ao mesmo tempo aliviar\u00eda a Casa da Moeda dos Estados Unidos da carga de emitir unha moeda de dif\u00edcil comercializaci\u00f3n.\nO 12 de febreiro de 1931, o presidente da Comisi\u00f3n de Belas Artes, Charles W. Moore, escribiu ao Comit\u00e9 da C\u00e1mara de Representantes para se opor ao cambio de plans e propor que se ordenase a emisi\u00f3n da moeda de medio d\u00f3lar cos dese\u00f1os previstos de Laura Fraser. Mais a solicitude de Moore foi ignorada e o 4 de marzo de 1931 o Congreso aprobou unha lei pola que se creaba o cuarto de d\u00f3lar Washington. A lei establec\u00eda que a imaxe de Washington, que deb\u00eda aparecer no anverso, deb\u00eda basearse no \"c\u00e9lebre busto\" do expresidente realizado por Jean-Antoine Houdon.\nModelo orixinal (1932-1998).\nConcurso de dese\u00f1o.\nO 14 de xullo de 1931, a subdirectora e daquela directora en funci\u00f3ns da Casa da Moeda dos EEUU, Mary Margaret O'Reilly, escribiu a Moore para lle solicitar que a Comisi\u00f3n de Belas Artes asesorase no concurso de dese\u00f1o da nova moeda, e Moore contestoulle que, dado que Fraser ga\u00f1ara xa o concurso para a medalla, deber\u00eda adaptar o seu dese\u00f1o para o novo cuarto de d\u00f3lar Washington. O secretario do Tesouro Mellon foi quen contestou a Moore, e d\u00edxolle que, ao non ter participado o Tesouro no anterior concurso de dese\u00f1o, non estaba obrigado a aceptar o seu resultado e, de feito, non o far\u00eda.\nAs\u00ed as cousas, o Tesouro convocou un novo concurso de dese\u00f1o e, cando se reuniu a Comisi\u00f3n de Belas Artes, baixo a presidencia de Moore, para examinar as propostas presentadas e emitir o seu ditame, optou por escoller novamente o dese\u00f1o de Fraser. Por outra banda, os dese\u00f1os present\u00e1ronselle en novembro de 1931 ao secretario Mellon \u2014a quen lle correspond\u00eda tomar a decisi\u00f3n\u2014 , e este decantouse polo dese\u00f1o de John Flanagan, decisi\u00f3n que lle comunicou a Moore. Este e o membro da Comisi\u00f3n de Belas Artes Adolph Weinman intentaron que Mellon cambiase a s\u00faa decisi\u00f3n e ped\u00edronlle m\u00e1is tempo para que Fraser mellorase a s\u00faa proposta, e MEllon accedeu a conceder un novo prazo non s\u00f3 a ela, sen\u00f3n a todos os artistas concorrentes. Finalmente, o 20 de xaneiro de 1932, logo dunha nova presentaci\u00f3n dos proxectos, a Comisi\u00f3n de Belas Artes renovou o seu apoio aos dese\u00f1os de Fraser.\nO secretario do Tesouro Mellon deixou o seu cargo o 12 de febreiro de 1932 e foi sucedido por Ogden L. Mills. Moore renovoulle a s\u00faa proposta ao novo secretario mediante unha carta enviada o 31 de marzo, na que se desaconsellaba o dese\u00f1o de Flanagan e se instaba o novo secretario a acceder \u00e1 recomendaci\u00f3n da Comisi\u00f3n de Belas Artes. Mills, que xa fora informado por O'Reilly acerca desta disputa, respondeu a Moore o 11 de abril, e informouno de que, logo da s\u00faa proposta, acced\u00eda a solicitarlle alg\u00fans cambios ao escultor, pero non anular\u00eda a decisi\u00f3n de Mellon de escoller a Flanagan como dese\u00f1ador. O 16 de abril, a escolla dos dese\u00f1os de Flanagan foi anunciada oficialmente.\nMellon estaba ao tanto da identidade dos artistas que participaran no concurso e foi acusado de discriminar a Fraser por ser unha muller. O historiador numism\u00e1tico Walter Breen afirmou que \"o machismo de Mellon motivou, en parte ou na s\u00faa totalidade, a s\u00faa falta de vontade para deixar que ga\u00f1ase unha muller. No entanto, Q. David Bowers cualificou esta alusi\u00f3n ao machismo de Mellon como unha \"ficci\u00f3n numism\u00e1tica moderna\" e sinalou que Mellon aprobara varias veces outros dese\u00f1os de Fraser para moedas conmemorativas, as\u00ed como os doutras mulleres, e que ningunha fonte contempor\u00e1nea se refer\u00eda a ning\u00fan nesgo machista por parte de Mellon.\nD\u00e9cadas despois, o dese\u00f1o de Fraser para o anverso da moeda foi aproveitado en 1999 para unha moeda de ouro de 5 d\u00f3lares conmemorativa do bicentenario do falecemento de Washington, e m\u00e1is recentemente escolleuse para o cuarto de d\u00f3lar Washington a partir de 2022, en substituci\u00f3n do de Flanagan.\nAnverso.\nEn 1785, a Asemblea Xeral de Virxinia encargoulle ao escultor franc\u00e9s Jean-Antoine Houdon que esculpise un busto de George Washington. Houdon fora recomendado polo ata ent\u00f3n ministro dos EEUU en Francia, Benjamin Franklin, que acababa de regresar ao seu pa\u00eds. Washington, daquela xeneral retirado, posara para Houdon na s\u00faa residencia familiar de Mount Vernon, en Virxinia, entre o 6 e o 12 de outubro de 1785. \u00c1 s\u00faa volta a Par\u00eds, Houdon utilizou a m\u00e1scara de xeso que creara do xeneral para facer varias esculturas, entre elas a de m\u00e1rmore encargada pola Asemblea Xeral de Virxinia, que hoxe se acha no Capitolio deste Estado.\nOs retratos de Washington en medallas e noutros soportes posteriores \u00e1 visita de Houdon estiveron baseados no seu traballo. A\u00ednda que na d\u00e9cada de 1920 s\u00f3 un estadounidense, Abraham Lincoln, aparecera nunha moeda circulante dese pa\u00eds, o busto de Houdon utiliz\u00e1rase xa en 1900 como base para o retrato de Washington no d\u00f3lar Lafayette e no medio d\u00f3lar do sesquicentenario dos EEUU, de 1926. Segundo o comerciante e autor numism\u00e1tico Q. David Bowers, o busto de Houdon, mesmo daquela, era a representaci\u00f3n m\u00e1is com\u00fan de Washington nas moedas e nas medallas.\nPouco se co\u00f1ece do proceso creativo de Flanagan nestes dese\u00f1os, a\u00ednda que sa\u00edron ao mercado modelos dunha moeda dese\u00f1ada por el cunha representaci\u00f3n diferente de Washington, ollando cara \u00e1 dereita e cunha aguia distinta. Esta adaptaci\u00f3n de Flanagan difire do busto de Houton nalg\u00fans detalles; por exemplo, a forma da cabeza \u00e9 diferente e hai un guecho de cabelo que non se acha no dese\u00f1o final do busto do cuarto de d\u00f3lar.\nO historiador da arte Cornelius Vermeule dixo acerca do cuarto de d\u00f3lar de Flanagan que \"un dese\u00f1ador de cu\u00f1os non pod\u00eda equivocarse se ti\u00f1a como prototipo a imaxe neocl\u00e1sica de Houdon [..], a\u00ednda que cabe preguntarse se \u00e9 xusto impor un retrato idealizado de Washington creado en 1785 a un artista que traballa en 1932; hai algo fr\u00edo e sen vida nos resultados\". Vermeule suxeriu que o cuarto de d\u00f3lar Washington iniciou unha tendencia de moedas con retratos similares emitidas polos Estados Unidos, sinaladamente nos cinco centavos Jefferson e no medio d\u00f3lar Franklin. Este historiador preferiu a proposta de dese\u00f1o de Laura Fraser e cualificou o reverso de Flanagan como \"un pouco de fr\u00eda her\u00e1ldica en medio dunha grilanda demasiado grande e demasiadas letras ou demasiado grandes\".\nReverso.\nO reverso orixinal de John Flanagan para o cuarto de d\u00f3lar Washington, que se mantivo vixente ata 1998, representaba unha aguia coas s\u00faas \u00e1s despregadas sobre un feixe de frechas, enmarcado nunha grilanda de p\u00f3las de oliveira, xunto co lema , habitual nas moedas estadounidenses.\nProduci\u00f3n.\nMoeda de prata (1932-1964).\nA principios de xullo de 1932 os xornais comezaron a anunciar que se estaba a cu\u00f1ar a nova moeda dun cuarto de d\u00f3lar co busto de Washington, e que estar\u00eda ao dispor da poboaci\u00f3n a finais dese mes, en canto houbese unha cantidade de pezas suficiente como para comezar a s\u00faa distribuci\u00f3n a nivel nacional. As noticias incid\u00edan en que non se trataba dunha moeda conmemorativa, sen\u00f3n que supu\u00f1a unha substituci\u00f3n da moeda de prata dun cuarto de d\u00f3lar en circulaci\u00f3n.\nO cuarto de d\u00f3lar Washington p\u00faxose en circulaci\u00f3n o 1 de agosto de 1932. A\u00ednda que daquela non hab\u00eda unha gran necesidade de circulante no comercio, anunciouse unha tiraxe prevista para aquel ano de seis mill\u00f3ns de exemplares. En xeral, a aparici\u00f3n da nova moeda foi ben recibida, a\u00ednda que o reverso suscitou o debate acerca de se trataba dunha aguia calva ou dalg\u00fan outro tipo. Un experto en aguias consultado por \"The New York Times\" conclu\u00edu que, efectivamente, se trataba dunha aguia calva.\nEn 1932 produc\u00edronse arredor de 6,2 mill\u00f3ns de pezas, dos que 5,4 mill\u00f3ns se cu\u00f1aron na Casa da Moeda de Filadelfia. Da Casa de Moeda de Denver e na de San Francisco sa\u00edron tiraxes de pouco m\u00e1is de 400.000 exemplares en cada unha nese primeiro ano, que seguen a ser as m\u00e1is baixas da serie. A escasa cantidade de pezas cu\u00f1adas en Denver en 1932 implicou que houbese poucas dispo\u00f1ibles para o acaparamento por parte dos comerciantes numism\u00e1ticos, o que levou \u00e1 situaci\u00f3n actual de escaseza destas moedas en estado de conservaci\u00f3n \"sen circular\"; mesmo se chegaron a falsificar cuartos d\u00f3lares Washington de 1932 das cecas de Denver e de San Francisco. En 1933 non se cu\u00f1ou esta moeda en ningunha das tres cecas, xa que a primeira emisi\u00f3n, de 1932, supuxera un exceso de oferta.\nDe xeito diferente ao caso de moedas anteriores, o carto de d\u00f3lar Washington cu\u00f1ouse excepcionalmente ben, resaltando todos os seus detalles. Esta nitidez \u00e9 posible porque os dese\u00f1os de ambas as faces estaban ben repartidos, sen puntos de altorrelevo. Malia todo, a Casa da Moeda axustou repetidamente o seu dese\u00f1o. Nos primeiros tres anos de emisi\u00f3n (1932, 1934 e 1935) co\u00f1\u00e9cense anversos con tres lixeiras variantes. Segundo a aparencia do lema da esquerda do busto de Washington, estas variantes co\u00f1\u00e9cense como \"lema lixeiro\", \"lema mediano\" ou \"lema pesado\"; s\u00f3 a primeira delas se amosa en pezas de 1932, en tanto que os tres se detectan nas de Filadelfia de 1934, e a terceira unicamente nas de Denver de 1934. En 1935 s\u00f3 aparece o \"lema mediano\" nas tres cecas. No entanto, o \"lema pesado\" parece que foi o m\u00e1is satisfactorio para a Casa da Moeda, xa que a partir de 1936 s\u00f3 se cu\u00f1aron as moedas con esta variante nas tres cecas.\nPor raz\u00f3ns desco\u00f1ecidas, o reverso orixinal s\u00f3 se utilizou en 1932 e cando se retomou a cu\u00f1axe en 1934 os cu\u00f1os do reverso xa sufriran alg\u00fan lixeiro axuste. O estilo orixinal ti\u00f1a un bordo alto arredor do dese\u00f1o do reverso que o protex\u00eda particularmente ben do desgaste, polo que as pezas de 1932 amosan un desgaste similar en ambas as faces, en tanto que nos anos posteriores, cun bordo m\u00e1is baixo, os cuartos de d\u00f3lar de prata en circulaci\u00f3n tenden a estar m\u00e1is gastados polo reverso.\nAs postas a punto do dese\u00f1o continuaron ata o final da produci\u00f3n desta moeda en prata en 1964. Durante ese tempo, o anverso sufriu seis modificaci\u00f3ns salientables. Nunha desas revisi\u00f3ns, en 1944, deix\u00e1ronse distorsionadas as iniciais de Flanagan (JF) situadas no truncamento do busto de Washington, o cal se axustou o ano seguinte. Entre 1937 e 1964 utilizouse un reverso para a cu\u00f1axe das moedas en versi\u00f3n \"proof\" \u2014fondo espello e relevo mate\u2014 para coleccionistas con algunhas diferenzas con respecto \u00e1s moedas producidas para a circulaci\u00f3n xeral. Esta variedade apr\u00e9ciase m\u00e1is claramente ao examinar as letras \"\" na palabra \"\", que case se tocan nas moeda para a circulaci\u00f3n e te\u00f1en maior distancia nas da versi\u00f3n \"proof\".\nO cuarto de d\u00f3lar Washington de prata cu\u00f1ouse nunha cantidade superior aos 100 mill\u00f3ns de pezas anuais ata 1964. No entanto, a Casa da Moeda de San Francisco non acu\u00f1ara exemplar ning\u00fan en 1949 e cesara a s\u00faa produci\u00f3n en 1955.\nEn 1964 produciuse unha grande escaseza de moedas. Os prezos da prata estaban subindo e a poboaci\u00f3n respondeu a este feito acaparando non s\u00f3 o cuarto de d\u00f3lar Washington, sen\u00f3n tam\u00e9n o medio d\u00f3lar Kennedy e mesmo outros valores, como os cinco centavos de n\u00edquel e o centavo de cobre, carentes de calquera contido de prata. Coa esperanza de que unha emisi\u00f3n maior de pezas de prata con data de prata contrarrestase a especulaci\u00f3n con elas, o Tesouro obtivo unha autorizaci\u00f3n extraordinaria do Congreso para seguir cu\u00f1ando cuartos d\u00f3lares de prata durante 1965, mais amosando a\u00ednda a data de 1964.\nMoeda con ba\u00f1o de cupron\u00edquel (1965-1998).\nA produci\u00f3n desas derradeiras tiraxes masivas en 1964 e 1965 esgotou as existencias de prata do Tesouro. Os prezos do metal estaban a subir ata tal punto que a principios de xu\u00f1o de 1965 un d\u00f3lar en moeda de prata conti\u00f1a metal por valor de 93,3 centavos a prezo de mercado. O 3 de xu\u00f1o de 1965, o presidente Lyndon Johnson anunciou os seus plans de eliminar totalmente a prata das moedas de dez centavos (\"dime\") e dun cuarto de d\u00f3lar, en favor dunha composici\u00f3n cun n\u00facleo de cobre puro revestido por unha capa de cupron\u00edquel, co que manter\u00edan o seu aspecto de metal branco. Pola s\u00faa banda, a moeda de medio d\u00f3lar baixaba a un 40 % de prata, no canto do 90 % anterior. O Congreso aprobou en xullo a nova Lei da Moeda de 1965, en virtude da cal a Casa da Moeda deixou de cu\u00f1ar os cuartos de d\u00f3lar de prata coa data de 1964 e comezou a cu\u00f1ar os equivalentes con revestimento de cupron\u00edquel, xa coa data real de 1965, costume que se normalizou na emisi\u00f3n de 1966 e en todas as posteriores.\nOs novos cuartos nde d\u00f3lar Washington revestidos cu\u00f1\u00e1ronse entre 1965 e 1967 sen marca de ceca, independentemente de en que ceca se produciran. A partir de 1968 volveron inclu\u00edr marca de ceca, excepto no caso da de Filadelfia, que, como era habitual, prescind\u00eda dela. A Ceca de San Francisco reabriu tam\u00e9n ese ano, mais a partir de ent\u00f3n s\u00f3 cu\u00f1ou moedas dun cuarto de d\u00f3lar para o coleccionismo, a maior\u00eda delas en condici\u00f3n \"proof\". A Casa da Moeda axustou ambas as faces da moeda para o inicio da cu\u00f1axe revestida en cupron\u00edquel, para o que tivo que rebaixar o relevo. En 1974 o anverso tam\u00e9n sufriu lixeiros axustes para remarcar algunhas arestas. As marcas de ceca nas moedas posteriores a 1967 \u00e1chanse na parte posterior dereita do anverso, \u00e1 dereita do pescozo de Washington.\nA partir de 1976 e durante os vinte anos seguintes, os gravadores da Casa da Moeda reaxustaron o dese\u00f1o varias veces. Entre 1977 e 1979 produc\u00edronse tam\u00e9n cuartos de d\u00f3lar na Casa da Moeda de West Point, a\u00ednda que carentes de marca de ceca, polo que hoxe non se poden identificar. Pola s\u00faa banda, a Ceca de Filadelfia comezou a utilizar en 1980 a marca de ceca \"P\".\nEn 1992, a Casa da Moeda dos EEUU comezou a comercializar xogos de moedas de prata con acabamento especial \"proof\", para coleccionistas, nos que se inclu\u00eda un cuarto de d\u00f3lar Washington cu\u00f1ado en prata de 900 mil\u00e9simas; estas emisi\u00f3ns mant\u00e9\u00f1ense na d\u00e9cada de 2020. A\u00ednda que o presidente George H. W. Bush asinou unha lei que autorizaba estas moedas en 1990, a s\u00faa cu\u00f1axe non comezou ata 1992 por mor da dificultade de obter suficientes discos de prata de 900 mil\u00e9simas para a s\u00faa cu\u00f1axe.\nEmisi\u00f3n especial do bicentenario (1976).\nEn xaneiro de 1973, o membro da C\u00e1mara de Representantes Richard C. White presentou un proxecto de lei para a modificaci\u00f3n temporal das moedas dun d\u00f3lar Eisenhower e de medio d\u00f3lar Kennedy para conmemorar deste xeito o bicentenario dos Estados Unidos en 1976. O 6 de xu\u00f1o, a daquela directora da Casa da Moeda dos EEUU, Mary Brooks, compareceu ante unha comisi\u00f3n do Congreso en resposta \u00e1 preocupaci\u00f3n amosada por alg\u00fans congresistas acerca de que s\u00f3 se emitise unha emisi\u00f3n conmemorativa do Bicentenario nas moedas menos populares e que ti\u00f1an un uso menor; Brooks aceptou ent\u00f3n estender a emisi\u00f3n conmemorativa \u00e1 moeda m\u00e1is popular, a dun cuarto de d\u00f3lar Washington. \nO 18 de outubro de 1973, o presidente Richard Nixon asinou a lei pola que se ordenaba o redese\u00f1o transitorio das moedas deses tres valores faciais para todas as cu\u00f1axes producidas entre o 4 de xullo de 1975 e o 1 de xaneiro de 1977. Todas estas pezas amosar\u00edan a dobre data da conmemoraci\u00f3n, 1776-1976, polo que non se distinguir\u00edan entre si as cu\u00f1adas en cada un deses dous anos. Ademais das moedas destinadas \u00e1 s\u00faa posta en circulaci\u00f3n ordinaria, o Congreso dispuxo que se cu\u00f1asen 45 mill\u00f3ns de moedas do Bicentenario cun 40 % de prata. \nAnte o temor de facer unha emisi\u00f3n de escasa tiraxe que acabase sendo atesourada pola poboaci\u00f3n \u2014como sucedera recentemente coas moedas dun c\u00e9ntimo de cobre\u2014, o que crear\u00eda unha escaseza desa moeda na circulaci\u00f3n, en decembro de 1974 a \"US Mint\" acadou a autorizaci\u00f3n do Congreso para continuar coa cu\u00f1axe de moedas dun d\u00f3lar, de medio d\u00f3lar e dun cuarto de d\u00f3lar coa data de 1974 ata que comezase a cu\u00f1axe das moedas do Bicentenario. Ese \u00e9 o motivo polo que non existen cuartos de d\u00f3lar Washington datados en 1975. \nCu\u00f1\u00e1ronse arredor de dous mil mill\u00f3ns de cuartos de d\u00f3lar do Bicentenario, xa que a Casa da Moeda quixo asegurarase de que a moeda tivese unha tiraxe suficiente como para facerse com\u00fan no uso diario. A \"US Mint\" vendeu os xogos de moedas de prata e as s\u00faas versi\u00f3ns con acabamento especial \"proof\" durante m\u00e1is dunha d\u00e9cada, e a s\u00faa comercializaci\u00f3n finalizou a finais de 1986. O tamborileiro colonial dese\u00f1ado por Jack L. Ahr que caracterizou o reverso da emisi\u00f3n do Bicentenario do cuarto de d\u00f3lar Washington foi substitu\u00eddo o 1 de xaneiro de 1977 polo dese\u00f1o orixinal de Flanagan.\nModelos a partir de 1999.\nSerie dos 50 estados (1999-2008).\nNunha comparecencia ante o Congreso en xu\u00f1o de 1995, o director da \"US Mint\" Philip N. Diehl e un grupo de destacados numism\u00e1ticos instaron o Congreso a aprobar unha lei que permitise a circulaci\u00f3n dunha serie de moedas conmemorativas similares aos cuartos de d\u00f3lar que o Canad\u00e1 puxera en circulaci\u00f3n hab\u00eda pouco sobre a tem\u00e1tica das s\u00faas provincias. Como resposta a esta solicitude, o Congreso aprobou a denominada Lei de Moedas Conmemorativas de 1996, que foi asinada polo presidente Bill Clinton o 20 de outubro de 1996. Nesta lei encarg\u00e1base \u00e1 Casa da Moeda dos Estados Unidos a realizaci\u00f3n dun estudo acerca das probabilidades de \u00e9xito dunha emisi\u00f3n dese tipo. \nA \"US Mint\" estudou debidamente o asunto e informou favorablemente. A\u00ednda que a lei lle outorgaba ao secretario do Tesouro, Robert Rubin, a autoridade para executar o expresado no informe, pola s\u00faa potestade para a selecci\u00f3n de novos dese\u00f1os de moedas, Rubin preferiu esperar pola postura do Congreso, que como resultado aprobou a Lei do Programa de Moedas Conmemorativas dos 50 Estados, asinada posteriormente polo presidente Clinton o 1 de decembro de 1997. Baixo esta lei, cada un dos 50 estados ser\u00eda honrado cunha nova moeda dun cuarto de d\u00f3lar Washington, que se emitir\u00edan en grupos de cinco anuais a partir de 1999, nunha secuencia determinada pola orde en que cada Estado entrara na Uni\u00f3n. A lei permit\u00edalle ao secretario do Tesouro determinar a posici\u00f3n dos lemas de aparici\u00f3n obrigada nas moedas estadounidenses, como \u00e9 o caso de ; e para dar cabida a un dese\u00f1o grande no reverso, as inscrici\u00f3ns e traslad\u00e1ronse ao anverso, o que obrigou a reducir lixeiramente o tama\u00f1o do busto de Washington. Os dese\u00f1os correspondentes a cada Estado ser\u00edan escollidos polo secretario do Tesouro, por recomendaci\u00f3n do gobernador de cada Estado en particular.\nComo parte desta serie, a Casa da Moeda dos EEUU comercializou versi\u00f3ns para coleccionistas con acabamento \"proof\", entre as que se inclu\u00edan pezas cu\u00f1adas en prata de 900 mil\u00e9simas. A ceca p\u00fablica estadounidense estimou que o Goberno obtivo un beneficio de 3.000 mill\u00f3ns de d\u00f3lares mediante a se\u00f1oreaxe das moedas gardadas polo p\u00fablico \u2014\u00e9 dicir, na diferenza entre o valor nominal das moedas e o custo da s\u00faa produci\u00f3n\u2014 e a trav\u00e9s doutros ingresos.\nSerie do distrito de Columbia e Territorios dos EEUU (2009).\nA C\u00e1mara de Representantes dos Estados Unidos acordara ata en catro ocasi\u00f3ns a ampliaci\u00f3n do programa dos 50 estados para abranguer tam\u00e9n o Distrito de Columbia e tam\u00e9n outros territorios vinculados aos EEUU pero que non constit\u00faen Estados. No entanto, o Senado non tomou en consideraci\u00f3n estas iniciativas en ningunha ocasi\u00f3n. Finalmente, as disposici\u00f3ns que autorizaban a ampliaci\u00f3n do devandito programa inclu\u00edronse nun proxecto de lei de asignaci\u00f3ns urxentes e aprob\u00e1ronse en decembro de 2007. \nComo resultado desta ampliaci\u00f3n, en 2009 a \"US Mint\" creou o denominado Programa dos cuartos de d\u00f3lar do Distrito de Columbia e dos Territorios dos Estados Unidos, mediante o cal se manti\u00f1a inalterado o dese\u00f1o do anverso de George Washington e se destinaban os dese\u00f1os dos reversos \u00e1s representaci\u00f3ns de seis novos territorios: o Distrito de Columbia, Porto Rico, Guam, a Samoa Americana, as illas Virxes Estadounidenses e as illas Marianas do Norte. Todas estas moedas levan a data de 2009.\nSerie \"America the Beautiful\" (2010-2021).\nEn 2008, o Congreso aprobou a Lei de Moedas de Cuarto de D\u00f3lar dos Parques Nacionais \"America's Beautiful,\" que prev\u00eda a emisi\u00f3n de 56 moedas, unha por cada Estado e outras xurisdici\u00f3ns, nunha repartici\u00f3n de cinco modelos anuais, comezando en 2010 e conclu\u00edndo en 2021. Cada unha destas moedas representa no seu reverso un dos bosques nacionais ou lugares singulares adscritos ao Servizo de Parques Nacionais dos Estados Unidos. Estas moedas mante\u00f1en o busto de Washington dese\u00f1ado por Flanagan nos seus anversos, a\u00ednda que cun lixeiro retoque para resaltar os detalles. Paralelamente \u00e1 serie destinada \u00e1 s\u00faa posta en circulaci\u00f3n e da dedicada ao coleccionismo, nesta ocasi\u00f3n a \"US Mint\" produciu tam\u00e9n unha serie en prata concibida para o investimento, co mesmo dese\u00f1o pero cun di\u00e1metro moi superior (6,2 mm) e un peso de cinco onzas troy (155 g).\nEn maio de 2012, a \"US Mint\" anunciou os seus plans para a produci\u00f3n de cuartos de d\u00f3lar Washington na Ceca de San Francisco con acabamento est\u00e1ndar, a primeira vez que suced\u00eda desde 1954, dado que esa ceca s\u00f3 estaba a cu\u00f1ar exemplares en versi\u00f3n \"proof\". Estas novas moedas, por\u00e9n, non entrar\u00edan en circulaci\u00f3n, sen\u00f3n que se vender\u00edan en rolos e en bolsas pl\u00e1sticas cunha prima sobre o seu valor nominal. Por outra banda, a versi\u00f3n de prata para coleccionistas correspondente a 2019 cu\u00f1ouse cunha pureza de 999 mil\u00e9simas, no canto da habitual de 900 mil\u00e9simas.\nTam\u00e9n en 2019, na Ceca de West Point cu\u00f1\u00e1ronse dous mill\u00f3ns de exemplares de cada un dos cinco dese\u00f1os do cuarto de d\u00f3lar da serie \"America the Beautiful\", coa s\u00faa correspondente marca de ceca \"W\". Estas moedas entraron na circulaci\u00f3n mesturadas coas da produci\u00f3n habitual das cecas de Denver e Filadelfia. Esta situaci\u00f3n mant\u00edvose en 2020 coa diferenza de que este ano os cuartos de d\u00f3lar de West Point, \u00e1 parte da s\u00faa marca de ceca, amosan nos seus anversos a marca V75 inserida nunha cartela, \u00e1 esquerda do busto, en lembranza do 75 aniversario da vitoria aliada durante a segunda guerra mundial.\nVolta ao anverso orixinal (2021).\nO anterior programa dedicado aos sitios e parques naturais chegou ao seu fin en 2021. O secretario do Tesouro, Steven Mnuchin, tivera a opci\u00f3n de encargar \u00e1 Casa da Moeda dos Estados Unidos unha segunda xeira deste programa, composta por outras 56 moedas, pero non o fixo na data l\u00edmite de finais de 2018, como esix\u00eda a lei de 2008 que regulaba a s\u00faa emisi\u00f3n.\nO 25 de decembro de 2020 a \"US Mint\" anunciou cales ser\u00edan os dese\u00f1os do cuarto de d\u00f3lar que se emitir\u00eda con data do ano seguinte. Para o seu anverso decidiuse retomar o dese\u00f1o primitivo de Flanagan de 1932, en tanto que para o reverso se escolleu unha interpretaci\u00f3n da escena de Washington cruzando o r\u00edo Delaware na noite do 25 de decembro de 1776. En outubro de 2019, o Comit\u00e9 Consultivo Cidad\u00e1n sobre a Moeda reuniuse para tomar en consideraci\u00f3n os dese\u00f1os, e a elecci\u00f3n final do motivo foi tomada polo secretario do Tesouro Mnuchin. O dese\u00f1o do reverso foi creado por Benjamin Sowards e gravado polo escultor Michael Gaudioso. Este cuarto de d\u00f3lar entrou en circulaci\u00f3n o 5 de abril de 2021 e cu\u00f1ouse ata finais de 2021.\nLei de redese\u00f1o: serie Mulleres Americanas (desde 2022).\nA Lei de Redese\u00f1o de Moedas Circulantes de Colecci\u00f3n de 2020 (Lei p\u00fablica 116-330) estableceu tres novas series de moedas dun cuarto de d\u00f3lar para a d\u00e9cada de 2020: a serie Mulleres Americanas (2022-2025), a conmemorativa dos 250 anos dos EEUU (2026) e a dedicada aos deportes xuven\u00eds (2027-2030).\nO programa de moedas dun cuarto de d\u00f3lar da \"US Mint\" que comezou en 2002 prev\u00e9 a emisi\u00f3n de cinco novos dese\u00f1os anuais ata 2025, con reversos dedicados \u00e1 exaltaci\u00f3n dos logros de mulleres ao longo da historia para o progreso do pa\u00eds. O anverso desta serie recupera o a proposta de retrato que Fraser presentara no concurso para a primeira versi\u00f3n do cuarto de d\u00f3lar Washington en 1932.\nV\u00e9xase tam\u00e9n.\nBibliograf\u00eda.\nMonograf\u00edas e cat\u00e1logos.\nArtigos e outras fontes"}
{"id": "579531", "revid": "88215", "url": "https://gl.wikipedia.org/wiki?curid=579531", "title": "Primeira Divisi\u00f3n de Iugoslavia", "text": ""}
{"id": "579544", "revid": "1131", "url": "https://gl.wikipedia.org/wiki?curid=579544", "title": "Jos\u00e9 Antonio Lodeiro Pi\u00f1eiroa", "text": "Jos\u00e9 Antonio Lodeiro Pi\u00f1eiroa, nado en Mondo\u00f1edo o 16 de marzo de 1868 e finado na Coru\u00f1a o 22 de decembro de 1934, foi un m\u00fasico galego, co\u00f1ecido principalmente por ser o compositor do primeiro himno do Futbol Club Barcelona.\nTraxectoria.\nFillo de Benito Lodeiro e Filomena Pi\u00f1eiroa, naceu no barrio dos Mu\u00ed\u00f1os de Mondo\u00f1edo. Inicialmente foi aprendiz de carpinteiro e recibiu as s\u00faas primeiras lecci\u00f3ns de solfexo da man de Antonio Ramos na s\u00faa vila natal. Axi\u00f1a pasou a formar parte como educando na banda de m\u00fasica de Heremenegildo Mancebo.\nSendo mozo a\u00ednda marchou de Mondo\u00f1edo para ingresar no ex\u00e9rcito, ingresando no Rexemento de Murcia en Lugo, en cuxa banda non tardou en entrar, primeiramente como educando e logo de superar as probas, como m\u00fasico de segunda, xa nun rexemento desprazado en Catalu\u00f1a, onde posteriormente conseguir\u00eda unha praza como m\u00fasico de primeira.\nEstudou na academia que o coru\u00f1\u00e9s Jos\u00e9 Mar\u00eda Varela Silvari abrira en Madrid, onde se prepara para ascender a director de banda, posto que acadar\u00eda por oposici\u00f3n."}
{"id": "579546", "revid": "75439", "url": "https://gl.wikipedia.org/wiki?curid=579546", "title": "Gumersindo Pardo Reguera", "text": "Gumersindo Pardo Reguera, nado en Valgos (A Ribeira, Cervantes) o 24 de xaneiro de 1847 e finado na Coru\u00f1a o 28 de abril de 1916, foi un farmac\u00e9utico e pintor galego. Retratou \u00e1 burgues\u00eda coru\u00f1esa cun estilo realista, minucioso e veraz.\nTraxectoria.\nA s\u00faa primeira actividade laboral foi como delineante de estradas e cami\u00f1os. Xa casado, fixo a carreira de Farmacia na Universidade de Santiago de Compostela, licenci\u00e1ndose cun dos dous premios extraordinarios do ano 1880 (entre 1.399 alumnos). Despois estableceuse en Lugo, colaborando na vacinaci\u00f3n contra a var\u00edola. Foi catedr\u00e1tico de Qu\u00edmica na Universidade de Granada. Deixou Granada e retornou \u00e1 Coru\u00f1a para ser profesor na Escola de Artes Industriais e na de Belas Artes. Abriu despacho de farmacia no n\u00famero 96 da r\u00faa Real e actuou como perito en xu\u00edzos por envelenamento.\nFoi concelleiro da Coru\u00f1a representando aos mon\u00e1rquicos e formou parte da comisi\u00f3n de facenda. Pertencente \u00e1 directiva do Colexio Farmac\u00e9utico Provincial, representou ao colectivo en Madrid, na asemblea nacional de 1899.\nAfeccionado \u00e1 arte, comezou a pintar pasados os corenta anos de idade, retratando a Ram\u00f3n P\u00e9rez Costales e a Manuel Pereiro Caeiro. Participou na Exposici\u00f3n Nacional de Belas Artes en 1895, e na de 1904 logrou menci\u00f3n honor\u00edfica. Retratista de corte moi realista, compartiu esta actividade na Coru\u00f1a con Rom\u00e1n Navarro. No paisaxismo ten semellanzas con Dionisio Fierros. Foi membro de n\u00famero e secretario da Real Academia Galega de Belas Artes, e correspondente da Real Academia de Belas Artes de San Fernando.\nExerceu unha importante influencia sobre, o daquela neno, Pablo Ruiz Picasso, amigo do seu fillo, Antonio Pardo, durante a \u00e9poca no que o malague\u00f1o residiu na Coru\u00f1a.\nFinou por unha uremia na Coru\u00f1a o 28 de abril de 1916 e foi enterrado no Cemiterio de Santo Amaro. A s\u00faa obra cons\u00e9rvase na Deputaci\u00f3n da Coru\u00f1a, que garda un retrato do rei Afonso XIII, no Museo Provincial de Lugo, na Colecci\u00f3n Afundaci\u00f3n e noutras colecci\u00f3ns particulares.\nCon motivo do centenario do seu pasamento, fix\u00e9ronse d\u00faas exposici\u00f3ns da s\u00faa obra, comisariadas por Rub\u00e9n Ventureira Novo, a primeira no Museo de Lugo, do 11 de agosto ao 20 de novembro de 2016, e a segunda no PALEXCO da Coru\u00f1a, do 17 de febreiro ao 26 de marzo de 2017.\nVida persoal.\nCasou con Filomena Garc\u00eda Reboredo e foi pai de catro fillos: Elena, Antonio, Mercedes e Gumersindo Pardo Garc\u00eda."}
{"id": "579565", "revid": "85894", "url": "https://gl.wikipedia.org/wiki?curid=579565", "title": "O Coto, Chav\u00edn, Viveiro", "text": "O Coto \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579566", "revid": "85894", "url": "https://gl.wikipedia.org/wiki?curid=579566", "title": "A Escora, Chav\u00edn, Viveiro", "text": "A Escora \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579567", "revid": "85894", "url": "https://gl.wikipedia.org/wiki?curid=579567", "title": "Os Fab\u00e1s, Chav\u00edn, Viveiro", "text": "Os Fab\u00e1s \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579568", "revid": "85894", "url": "https://gl.wikipedia.org/wiki?curid=579568", "title": "O Gromedoiro, Chav\u00edn, Viveiro", "text": "O Gromedoiro \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579569", "revid": "85894", "url": "https://gl.wikipedia.org/wiki?curid=579569", "title": "A Igrexa, Chav\u00edn, Viveiro", "text": "A Igrexa \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "579570", "revid": "85894", "url": "https://gl.wikipedia.org/wiki?curid=579570", "title": "O Lombo, Chav\u00edn, Viveiro", "text": "O Lombo \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579571", "revid": "85894", "url": "https://gl.wikipedia.org/wiki?curid=579571", "title": "Nogarido, Chav\u00edn, Viveiro", "text": "Nogarido \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579572", "revid": "85894", "url": "https://gl.wikipedia.org/wiki?curid=579572", "title": "O Outeiro, Chav\u00edn, Viveiro", "text": "O Outeiro \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "579573", "revid": "85894", "url": "https://gl.wikipedia.org/wiki?curid=579573", "title": "Palmeira, Chav\u00edn, Viveiro", "text": "Palmeira \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579574", "revid": "85894", "url": "https://gl.wikipedia.org/wiki?curid=579574", "title": "O Pedregal, Chav\u00edn, Viveiro", "text": "O Pedregal \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579575", "revid": "1131", "url": "https://gl.wikipedia.org/wiki?curid=579575", "title": "Monumento \u00e1 tertulia", "text": "O Monumento \u00e1 Tertulia tam\u00e9n denominado C\u00edrculo Literario no Caf\u00e9 Moderno \u00e9 un grupo escult\u00f3rico creado polo escultor C\u00e9sar Lombera situado en Pontevedra. At\u00f3pase na praza de San Xos\u00e9, fronte ao Caf\u00e9 Moderno e o edificio central da antiga Caixa de Aforros Provincial de Pontevedra e foi inaugurado o 13 de xaneiro de 2006.\nHistoria.\nDurante os s\u00e9culos XIX e XX, Pontevedra foi escenario de innumerables faladoiros de intelectuais, como os celebrados na casa dos Muruais (\u00f3s que asist\u00eda Valle-Incl\u00e1n), nos caf\u00e9s Carabela e Savoy e na casa de Concepci\u00f3n Arenal.\nNas primeiras d\u00e9cadas do s\u00e9culo XX, Pontevedra era un importante centro social e cultural e o epicentro dos intelectuais galegos que se reun\u00edan en animadas reuni\u00f3ns pol\u00edticas, literarias e culturais na cidade. O lugar de encontro por excelencia era o Caf\u00e9 Moderno, situado nos baixos do edificio modernista m\u00e1is importante da praza de San Xos\u00e9.\nEstas reuni\u00f3ns e debates na cidade centr\u00e1banse, entre outras cousas, nos contidos culturais e pol\u00edticos da revista N\u00f3s ou na pol\u00edtica galega e local. Foi nunha mesa de m\u00e1rmore do desaparecido Caf\u00e9 M\u00e9ndez N\u00fa\u00f1ez, situado na praza da Peregrina, onde Vicente Risco e Castelao concibiron a revista N\u00f3s, que se publicar\u00eda durante un tempo na imprenta Poza da r\u00faa Michelena.\nAs reuni\u00f3ns eran animadas e reserv\u00e1base tempo para elas. Os numerosos funcionarios que asist\u00edan sa\u00edan cedo da oficina e os poetas ou escritores non ti\u00f1an un horario esixente. Todos estaban interesados en comentar a actualidade literaria ou en facer pequenas reflexi\u00f3ns pol\u00edticas.\nOs faladoiros do Caf\u00e9 Moderno, que tiveron lugar sobre todo nos anos 20 e 30 do s\u00e9culo XX, foron orixinalmente reuni\u00f3ns literarias que se converteron en pol\u00edticas. Despois de febreiro de 1936, estas reuni\u00f3ns foron sempre multitudinarias porque Castelao tra\u00eda informaci\u00f3n directa do Congreso, e foi no contexto deste debate onde se desenvolveu o movemento do Estatuto de Autonom\u00eda de Galicia.\nAdemais da s\u00faa funci\u00f3n como punto de encontro da vida cidad\u00e1 e como espazo de intercambio de opini\u00f3ns sobre narrativa, poes\u00eda ou ensaio, estes faladoiros en Pontevedra eran verdadeiros centros de poder porque influ\u00edan directamente na vida pol\u00edtica.\nDescrici\u00f3n.\nEstas reuni\u00f3ns culturais e pol\u00edticas na cidade vense reflectidas neste grupo escult\u00f3rico que recrea unha das m\u00e1is importantes reuni\u00f3ns de intelectuais galegos da \u00e9poca no Caf\u00e9 Moderno, protagonizada polo violinista Manuel Quiroga co seu viol\u00edn; nela aparecen os escritores e intelectuais Castelao, Ram\u00f3n Cabanillas, Carlos Casares, Valent\u00edn Paz Andrade e o pol\u00edtico Alexandre B\u00f3veda.\nO grupo escult\u00f3rico est\u00e1 colocado sobre unha base circular de granito negro pulido. \u00c9 de bronce e mostra aos tertulianos sentados en cadeiras ao redor de d\u00faas mesas. Pesa d\u00faas toneladas. O bronce das figuras ten p\u00e1tinas que lle dan diferentes acabados e matices.\nAo redor das d\u00faas mesas sentan Alexandre B\u00f3veda, Castelao, Valent\u00edn Paz Andrade e Ram\u00f3n Cabanillas. O m\u00e1is novo do grupo, Carlos Casares, ap\u00f3iase nestes dous \u00faltimos, observando a escena, mentres todos os participantes na reuni\u00f3n contemplan a actuaci\u00f3n do violinista pontevedr\u00e9s Manuel Quiroga.\nAs cadeiras baleiras xunto aos protagonistas convidan os cidad\u00e1ns a sentar e facerse fotos, de modo que o grupo escult\u00f3rico establece un di\u00e1logo coa cidade.\nNo interior do Caf\u00e9 Moderno, nunha das s\u00faas salas, at\u00f3pase outro grupo escult\u00f3rico do \"Monumento \u00e1 Tertulia\". Neste caso, a r\u00e9plica do grupo estatuario \u00e9 de bronce policromado."}
{"id": "579576", "revid": "85894", "url": "https://gl.wikipedia.org/wiki?curid=579576", "title": "Os Tarabelos, Chav\u00edn, Viveiro", "text": "Os Tarabelos \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579577", "revid": "85894", "url": "https://gl.wikipedia.org/wiki?curid=579577", "title": "A Pena, Chav\u00edn, Viveiro", "text": "A Pena \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579578", "revid": "85894", "url": "https://gl.wikipedia.org/wiki?curid=579578", "title": "Pi\u00f1eiro, Chav\u00edn, Viveiro", "text": "Pi\u00f1eiro \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579593", "revid": "85894", "url": "https://gl.wikipedia.org/wiki?curid=579593", "title": "O Pumari\u00f1o, Chav\u00edn, Viveiro", "text": "O Pumari\u00f1o \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579597", "revid": "85894", "url": "https://gl.wikipedia.org/wiki?curid=579597", "title": "O Rego, Chav\u00edn, Viveiro", "text": "O Rego \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579599", "revid": "85894", "url": "https://gl.wikipedia.org/wiki?curid=579599", "title": "O Vilar, Chav\u00edn, Viveiro", "text": "O Vilar \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579600", "revid": "85894", "url": "https://gl.wikipedia.org/wiki?curid=579600", "title": "O Ria\u00f1o, Chav\u00edn, Viveiro", "text": "O Ria\u00f1o \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579602", "revid": "85894", "url": "https://gl.wikipedia.org/wiki?curid=579602", "title": "O Temoral, Chav\u00edn, Viveiro", "text": "O Temoral \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579603", "revid": "85894", "url": "https://gl.wikipedia.org/wiki?curid=579603", "title": "Ribas, Chav\u00edn, Viveiro", "text": "Ribas \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579604", "revid": "85894", "url": "https://gl.wikipedia.org/wiki?curid=579604", "title": "A Rubeira, Chav\u00edn, Viveiro", "text": "A Rubeira \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579605", "revid": "85894", "url": "https://gl.wikipedia.org/wiki?curid=579605", "title": "A Seara, Chav\u00edn, Viveiro", "text": "A Seara \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579606", "revid": "85894", "url": "https://gl.wikipedia.org/wiki?curid=579606", "title": "O Solloso, Chav\u00edn, Viveiro", "text": "O Solloso \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579607", "revid": "85894", "url": "https://gl.wikipedia.org/wiki?curid=579607", "title": "A Torre, Chav\u00edn, Viveiro", "text": "A Torre \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579609", "revid": "85894", "url": "https://gl.wikipedia.org/wiki?curid=579609", "title": "Tras Viveiro, Chav\u00edn, Viveiro", "text": "Tras Viveiro \u00e9 un lugar da parroquia de Chav\u00edn, no concello de Viveiro, na comarca da Mari\u00f1a Occidental."}
{"id": "579620", "revid": "5863", "url": "https://gl.wikipedia.org/wiki?curid=579620", "title": "Jos\u00e9 Lodeiro Pi\u00f1eiroa", "text": ""}
{"id": "579621", "revid": "5863", "url": "https://gl.wikipedia.org/wiki?curid=579621", "title": "Enrique Iglesias Alvarellos", "text": ""}
{"id": "579623", "revid": "5863", "url": "https://gl.wikipedia.org/wiki?curid=579623", "title": "CEIP Campolongo", "text": ""}
{"id": "579624", "revid": "5863", "url": "https://gl.wikipedia.org/wiki?curid=579624", "title": "Xes\u00fas Fraga S\u00e1nchez", "text": ""}
{"id": "579625", "revid": "89787", "url": "https://gl.wikipedia.org/wiki?curid=579625", "title": "Superficies de clase A", "text": "As superficies de clase A no dese\u00f1o de automoci\u00f3n son aquelas superficies 3D que corresponden as partes vistas do veh\u00edculo, polo que son traballadas con alta eficiencia e calidade tanto a nivel est\u00e9tico como produtivo. As superficies de clase A cumpren certas tolerancias de curvatura e ali\u00f1aci\u00f3n de tanxencia para unha calidade de reflexi\u00f3n est\u00e9tica ideal, moitas persoas identifican as superficies de clase A cando te\u00f1en continuidade de curvatura G2 ou G3 entre si.\nO modelaxe de clase A real\u00edzase mediante aplicaci\u00f3ns de dese\u00f1o industrial asistido por ordenador. Os modeladores de superficies de clase A tam\u00e9n son chamados \"escultores dixitais\" na industria. Os dese\u00f1adores industriais e os enxe\u00f1eiros desenvolven o seu proxecto en continua comunicaci\u00f3n cos modeladores para realizar o modelo final.\nAplicaci\u00f3n.\nUn m\u00e9todo com\u00fan de traballo \u00e9 comezar cun modelo de dese\u00f1o ou cunha nube de puntos como referencia, dos que se desenvolven superficies matem\u00e1ticas controladas de Clase A para describir o corpo exterior do produto. Esta matem\u00e1tica comp\u00e1rtese con enxe\u00f1eiros e dese\u00f1adores que solicitan cambios ou modificaci\u00f3ns en diferentes fases do proxecto ata resultar o modelo final.\nDese\u00f1o de automoci\u00f3n.\nNa aplicaci\u00f3n de dese\u00f1o de autom\u00f3biles cr\u00e9anse superficies de clase A en todas as superficies exteriores visibles (paneis da carrozar\u00eda, parachoques, parrilla, faros, etc.) e todas as superficies visibles das pezas que do interior (cadro de mandos, asentos, recubrimentos das portas, etc.).\nDese\u00f1o de produto.\nNo \u00e1mbito do dese\u00f1o de produtos, as superficies de Clase A p\u00f3dense aplicar a elementos como a carcasa de aparellos industriais moldeados por inxecci\u00f3n, como: electrodom\u00e9sticos, envases de pl\u00e1stico definidos por superficies org\u00e1nicas, xoguetes ou mobles. Entre os usuarios m\u00e1is famosos do software Autodesk Alias \u200b\u200bno dese\u00f1o de produtos est\u00e1 Apple.\nDese\u00f1o aeroespacial.\nNo sector aeroespacial t\u00e9\u00f1ense consideraci\u00f3ns de estilo e dese\u00f1o nos interiores, como marcos para ventilaci\u00f3n ou luces, bastidores de almacenamento, asentos e a zona de cabina, etc. En 2006 Airbus utilizou ICEM Surf para xerar a xeometr\u00eda da superficie exterior para a s\u00faa optimizaci\u00f3n est\u00e9tica e aerodin\u00e1mica.\nModelaxe en barro.\nOs datos escaneados ou \"nube de puntos\" dun modelo de arxila t\u00f3manse \u00e1s veces como referencia para xerar superficies preliminares e refinar a\u00ednda m\u00e1is a superficies de Clase A.\nAplicaci\u00f3ns.\nAs ferramentas de software m\u00e1is utilizadas son:"}
{"id": "579627", "revid": "98629", "url": "https://gl.wikipedia.org/wiki?curid=579627", "title": "Ellen Church", "text": "Ellen Church, nada en Cresco (Iowa) o 22 de setembro de 1904 e finada en Terre Haute (Indiana) o 22 de agosto de 1965, foi unha auxiliar de voo e enfermeira estadounidense. Est\u00e1 considerada a primeira auxiliar de voo muller da historia, ao iniciar o seu traballo o 15 de maio do 1930 coa compa\u00f1\u00eda Boeing Air Transport (predecesora de United Airlines).\nTraxectoria.\nNaceu nunha granxa preto de Iowa City. Apaixonada da aviaci\u00f3n, tomara clases como piloto. Coa esperanza de exercer alg\u00fan d\u00eda, acudiu a Steve Stimpson, da Boeing Air Transport, en busca de traballo. Stimpson, quen regresaba dunha longa viaxe en avi\u00f3n, decatouse da necesidade de persoal na cabina. De feito, vi\u00f1a de persuadir aos seus superiores para contratar tres \"cabin boys\" cando recibiu a visita de Church o 23 de febreiro de 1930. \nTras varias reuni\u00f3ns entre Stimpson e Church, suxer\u00edronlle \u00e1 direcci\u00f3n da empresa que as enfermeiras poder\u00edan ser a tripulaci\u00f3n auxiliar m\u00e1is id\u00f3nea. Argumentaron que, ante unha pos\u00edbel incapacitaci\u00f3n do piloto, elas poder\u00edan prestar atenci\u00f3n m\u00e9dica apropiada e unha mellor asistencia aos pasaxeiros en caso de mareo ou medo a voar. Boeing (que ent\u00f3n non s\u00f3 era fabricante de avi\u00f3ns sen\u00f3n tam\u00e9n compa\u00f1\u00eda a\u00e9rea) en principio cuestionou a proposta, pois as mulleres, segundo prescrici\u00f3n m\u00e9dica, non eran aptas para voar habitualmente debido \u00e1s alteraci\u00f3ns hormonais derivadas da menstruaci\u00f3n. Por\u00e9n, tras considerar os argumentos, decidiu contratar oito enfermeiras (\"The Orixinal Eight\" ou \"The Sky Girls\") por un per\u00edodo experimental de tres meses, entre as que se atopaba Ellen.\nAs novas asistentes de voo axi\u00f1a se converter\u00edan en parte integral da industria aeron\u00e1utica. Deb\u00edan superar un estrito proceso de selecci\u00f3n: enfermeiras cualificadas, solteiras, menores de 25 anos, peso m\u00e1ximo de 52 kg e estatura m\u00e1xima de 1,60 metros. Cobraban 150 d\u00f3lares por 100 horas de voo ao mes.\nCon 23 anos, Church converteuse na primeira auxiliar de voo muller da historia. Por\u00e9n, o alem\u00e1n Heinrich Kubis xa a precedera en 1912. O 15 de maio de 1930 abordou un trimotor Boeing 80 A para un voo de 20 horas Oakland-San Francisco-Chicago con 13 escalas e 14 pasaxeiros. O piloto dese voo foi outro pioneiro da aviaci\u00f3n, Elrey Borge Jeppesen.\nEllen deixou de voar despois de 18 meses por mor dun accidente de coche e dedicouse ao ensino de enfermar\u00eda na Universidade de Minnesota. En 1942, durante a segunda guerra mundial, volveu voar como capit\u00e1 na \"Army Nurse Corps Air Evacuation Service\". Recibiu a Medalla do Aire polos seus servizos no norte de \u00c1frica, Sicilia, Inglaterra e Francia.\nFoi directora de enfermar\u00eda do Terre Haute Union Hospital (Indiana) e casou con Leonard B. Marshall Sr., director do Terre Haute First National Bank, en 1964. Morreu o 22 de agosto de 1965 nunha ca\u00edda mentres montaba de a cabalo.\nReco\u00f1ecementos.\nO aeroporto de Cresco ch\u00e1mase Ellen Church Field na s\u00faa honra."}
{"id": "579634", "revid": "59564", "url": "https://gl.wikipedia.org/wiki?curid=579634", "title": "Jos\u00e9 Lu\u00eds Ba\u00f1os de Cos", "text": "Jos\u00e9 Luis Ba\u00f1os de Cos, nado en Xerez da Fronteira en 1977, \u00e9 escritor de teatro en lingua galega e novela en lingua castel\u00e1.\nTraxectoria.\nLicenciouse en Dereito e Antropolox\u00eda Social e tam\u00e9n fixo estudos sobre teatro social e teatro do oprimido. Residente en Galicia, despois de vivir en Catalu\u00f1a.\n\u00c9 autor de \"O faiado\", da compa\u00f1\u00eda \u00d3 Cubo Teatro, \"A espera\", de Titereficci\u00f3ns, e de \"Suit(e) up\", de Fanfarra Teatro."}
{"id": "579647", "revid": "88215", "url": "https://gl.wikipedia.org/wiki?curid=579647", "title": "Tippeligaen", "text": ""}
{"id": "579651", "revid": "1131", "url": "https://gl.wikipedia.org/wiki?curid=579651", "title": "Estatua de Valle-Incl\u00e1n (Pontevedra)", "text": "A estatua de Valle-Incl\u00e1n, \u00e9 unha escultura creada polo escultor C\u00e9sar Lombera, situada en Pontevedra. At\u00f3pase na praza de M\u00e9ndez N\u00fa\u00f1ez, no casco antigo da cidade, e inaugurouse o 26 de xu\u00f1o de 2003.\nHistoria.\nA principios do s\u00e9culo XXI, o Concello de Pontevedra decidiu instalar na cidade un monumento dedicado ao escritor Ram\u00f3n Mar\u00eda del Valle-Incl\u00e1n pola s\u00faa gran relaci\u00f3n con Pontevedra e para compensar a retirada, en 1952, dun busto deste escritor universal dos xard\u00edns do Parque das Palmeiras, que foi doado ao municipio da Pobra do Carami\u00f1al.\nDecidiuse instalala na Praza M\u00e9ndez N\u00fa\u00f1ez, fronte \u00e1 casa dos Muruais (os irm\u00e1ns Jes\u00fas e Andr\u00e9s), en cuxa importante biblioteca formouse e entrou no mundo da literatura. A escultura custou 16.000 euros.\nRam\u00f3n Mar\u00eda del Valle-Incl\u00e1n naceu en Vilanova de Arousa, na provincia de Pontevedra. Tras estudar al\u00ed coa axuda do seu pai, toda a familia trasladouse \u00e1 capital da provincia, Pontevedra, onde o seu pai conseguira ser nomeado secretario do Goberno Civil, a Delegaci\u00f3n do Goberno na provincia de Pontevedra. Comezou os seus estudos secundarios no Instituto Provincial de Pontevedra en 1877. Durante esta \u00e9poca, Jes\u00fas Muru\u00e1is, profesor de franc\u00e9s e lat\u00edn e amigo do seu pai, influ\u00edulle literariamente. Leu a Cervantes, Quevedo e o Vizconde de Chateaubriand, as\u00ed como obras militares e de historia de Galicia. O 29 de abril de 1885 finalizou o bacharelato aos dezanove anos.\nEstudou Dereito na Universidade de Santiago de Compostela, que non completou. Tras unha nova estancia en Pontevedra, en 1890 foise a Madrid. Volveu a Pontevedra en 1892 e logo marchou a M\u00e9xico. Regresou a Pontevedra en 1893 para aliviar a s\u00faa morri\u00f1a. F\u00edxose amigo de Jes\u00fas Muru\u00e1is, en cuxa biblioteca puido ler aos m\u00e1is importantes escritores europeos da \u00e9poca. Acud\u00eda con frecuencia ao Caf\u00e9 Moderno e exhib\u00eda o seu particular dial\u00e9ctica que m\u00e1is tarde o far\u00eda famoso. En 1895 publicou o seu primeiro libro de relatos na cidade: \"Femeninas\".\nFoi ent\u00f3n cando Valle-Incl\u00e1n adoptou a vestimenta dos novos escritores franceses: capa, chapeu e, sobre todo, unha longa barba. Viviu en Pontevedra nunha casa da praza d\u00e1s Cinco R\u00faas ata 1896, cando, con 29 anos, trasladouse a Madrid.\nDescrici\u00f3n.\nA escultura do escritor est\u00e1 instalada nun lateral da praza, en actitude de sa\u00edda da casa dos Muru\u00e1is, onde adoitaba acudir \u00e1 s\u00faa biblioteca, unha das mellores de Pontevedra, e asistir a actos culturais.\nA escultura \u00e9 de bronce e representa ao escritor como un dandi de tama\u00f1o natural, con chapeu, chaqueta de dobre abotoadura e bast\u00f3n. Leva bigote, lentes e a s\u00faa caracter\u00edstica barba longa. Pesa media tonelada e mide 1,75 metros.\nA escultura bas\u00e9ase na imaxe cl\u00e1sica do escritor e, m\u00e1is concretamente, nunha fotograf\u00eda s\u00faa paseando polo paseo de Recoletos de Madrid."}
{"id": "579662", "revid": "127505", "url": "https://gl.wikipedia.org/wiki?curid=579662", "title": "Autodesk Alias", "text": "Autodesk Alias (anteriormente co\u00f1ecido como \"Alias StudioTools\") \u00e9 unha familia de aplicaci\u00f3ns inform\u00e1ticas de dese\u00f1o industrial asistido por ordenador (CAID) utilizado no dese\u00f1o de automoci\u00f3n e no dese\u00f1o industrial para xerar superficies de clase A mediante a modelaxe de superficies B\u00e9zier e NURBS.\nO produto v\u00e9ndese especificamente como CAID en lugar de CAD, e as s\u00faas ferramentas e habilidades est\u00e1n m\u00e1is orientadas cara ao aspecto de \"estilo\" do dese\u00f1o, \u00e9 dicir, a carcasa e o aspecto exterior do produto. Non entra en detalles mec\u00e1nicos como outros programas CAD como Siemens NX, Autodesk Inventor, CATIA, Creo ou SolidWorks.\nHistoria.\nAlias Research.\nAlias foi desenvolvido por catro cient\u00edficos inform\u00e1ticos: Stephen Bingham, Nigel McGrath, Susan McKenna e David Springer para crear un programa f\u00e1cil de usar para producir modelos 3D realistas.\nEn 1983, Alias \u200b\u200bResearch foi fundada en Toronto, Ontario, Canad\u00e1. Alias \u200b\u200bpresentou o seu primeiro produto Alias 1 en 1985 na SIGGRAPH '85 en San Francisco.\nAs versi\u00f3ns iniciais s\u00f3 funcionaban en ordenadores Silicon Graphics e no sistema operativo Irix, ata finais da d\u00e9cada de 1990 cando o programa foi portado a Microsoft Windows. En 2011 lanz\u00e1ronse versi\u00f3ns para Mac, que se deixaron de fabricar en 2019. A compa\u00f1\u00eda era l\u00edder en programas gr\u00e1ficos 3D de gama alta.\nSilicon Graphics.\nEn 1995, Silicon Graphics comprou Alias \u200b\u200bResearch e fusionou Wavefront Technologies, outra empresa de gr\u00e1ficos de programas 3D fundada en 1984 en Santa B\u00e1rbara, California, para formar \"Alias Wavefront\", que m\u00e1is tarde foi rebautizada como Alias \u200b\u200bSystems Corporation.\nAutodesk.\nO 4 de outubro de 2005, Alias \u200b\u200bfoi adquirida por Autodesk, \"StudioTools\" cambiou o seu nome a \"Autodesk Alias Studio\". Pasou a formar parte de Autodesk en 2006.\nProdutos.\nA suite de produtos comeza con \"Alias Design\" como o sistema de dese\u00f1o conceptual de nivel de entrada, progresando a \"Alias Surface\" e despois a \"Alias Automotive\" como o produto de primeira li\u00f1a con todas as opci\u00f3ns. \nA partir da versi\u00f3n 2021, Autodesk Alias dividiuse en produtos independentes:\nUso e aplicaci\u00f3n.\nAutodesk Alias util\u00edzase a mi\u00fado para dese\u00f1o e estilismo nos mercados de autom\u00f3biles, mari\u00f1os, aeronavais, equipos deportivos, envases de caixas electr\u00f3nicas, xoguetes infant\u00eds ou accesorios de moda entre outros.\nO tipo de arquivo de alias o WIRE lese directamente en Autodesk Inventor, Autodesk Showcase, Autodesk ImageStudio, Autodesk Maya e Autodesk VRED e exp\u00f3rtanse a outros paquetes de enxe\u00f1er\u00eda 3D a trav\u00e9s de IGES, STEP ou EDF, como Siemens NX, SolidWorks, Creo, ICEM Surf e CATIA.\nV\u00e9xase tam\u00e9n.\nLigaz\u00f3ns externas.\nP\u00e1xina oficial de Autodesk Alias"}
{"id": "579673", "revid": "98629", "url": "https://gl.wikipedia.org/wiki?curid=579673", "title": "Carl Reichenbach", "text": "Carl (ou Karl) Ludwig von Reichenbach, nado en Stuttgart o 19 de xaneiro de 1869, e finado o 19 de xaneiro de 1869 en Leipzig, foi un qu\u00edmico, xe\u00f3logo, metal\u00farxico, naturalista, industrial e fil\u00f3sofo, e membro da Academia de Ciencias de Prusia, que \u00e9 m\u00e1is co\u00f1ecido polos seus descubrimentos de varios produtos qu\u00edmicos de importancia econ\u00f3mica, extra\u00eddos do alcatr\u00e1n, como a eupiona, a parafina cerosa, o pitacal (a primeira tintura sint\u00e9tica) e o fenol (un antis\u00e9ptico). Tam\u00e9n dedicou os seus \u00faltimos anos a investigar un campo da enerx\u00eda non probado daquela, que combina a electricidade, o magnetismo e a calor, emanado de todos os seres vivos, ao que chamou forza \u00f3dica.\nTraxectoria.\nVida.\nReichenbach, \u00e1 idade de 16 anos concibiu a idea de establecer un novo estado alem\u00e1n nunha das illas dos Mares do Sur e, durante cinco anos, dedicouse a este proxecto.\nEstudou na Universidade de Tubinga, onde obtivo o grao de Doutor en Filosof\u00eda. Posteriormente, dirixiu a s\u00faa atenci\u00f3n \u00e1 aplicaci\u00f3n da ciencia \u00e1s artes industriais, visitou f\u00e1bricas de varios tipos, e metal\u00farxicas en Francia e Alema\u00f1a, e estableceu a s\u00faa primeira empresa metal\u00farxica moderna, con forxas propias en Villingen e Hausach, na rexi\u00f3n da Selva Negra, no sur de Alema\u00f1a e, m\u00e1is tarde, en Baden, na Baixa Saxonia, preto de Bremen.\nContribuci\u00f3ns cient\u00edficas.\nReichenbach realizou investigaci\u00f3ns cient\u00edficas orixinais en moitas \u00e1reas. A primeira monograf\u00eda xeol\u00f3xica que apareceu en Austria foi a s\u00faa \"Geologische Mitteilungen aus M\u00e4hren\" (Viena, 1834).\nA s\u00faa posici\u00f3n como xefe das grandes f\u00e1bricas qu\u00edmicas, fornos de ferro e talleres de m\u00e1quinas da gran propiedade do conde Hugo garantiulle excelentes oportunidades para realizar investigaci\u00f3ns experimentais a grande escala. De 1830 a 1834 investigou produtos complexos da destilaci\u00f3n de substancias org\u00e1nicas como o alcatr\u00e1n de hulla e de madeira, descubrindo unha serie de valiosos compostos de hidrocarburos, entre eles a creosota, a parafina, o eupione e o fenol (antis\u00e9pticos), o pitacal e o cidreret (colorantes sint\u00e9ticos), o picamar (unha base de perfume), o assamar, o capnomor e outros. Baixo o nome de eupione, Reichenbach inclu\u00edu a mestura de aceites de hidrocarburos que agora se co\u00f1ecen como aceites de parafina cerosa ou de carb\u00f3n. No seu artigo no que se describe a substancia, publicado por primeira vez no \"Neues Jahrbuch der Chemie und Physik\", det\u00edvose na importancia econ\u00f3mica desta e das s\u00faas parafinas asociadas, sempre que se establezan os m\u00e9todos para separalas de forma barata dos compostos betuminosos naturais.\nO magnetismo terrestre.\nReichenbach ampliou o traballo de cient\u00edficos anteriores, como Galileo Galilei, quen cr\u00eda que o eixe da Terra estaba conectado magneticamente a unha forza central universal no espazo, ao conclu\u00edr que o magnetismo terrestre prov\u00e9n do ferro magn\u00e9tico, que se pode atopar nos meteoritos. O seu razoamento foi que os meteoritos e os planetas son iguais, e non importa o tama\u00f1o do meteorito, a existencia polar p\u00f3dese atopar no obxecto. Isto foi considerado conclu\u00ednte pola comunidade cient\u00edfica no s\u00e9culo XIX.\nA forza \u00f3dica.\nEn 1839 Von Reichenbach retirouse da industria e entrou nunha investigaci\u00f3n sobre a patolox\u00eda do sistema nervioso humano. Estudou a neurastenia, o somnambulismo, a histeria e a fobia, acreditando informes de que estas condici\u00f3ns estaban afectadas pola L\u00faa. Despois de entrevistar a moitos pacientes, descartou moitas causas e curas, pero conclu\u00edu que tales enfermidades tend\u00edan a afectar a persoas cuxas facultades sensoriais eran infrecuentemente vivas. A estes chamou \"sens\u00edbeis\".\nInflu\u00eddo polos traballos de Franz Anton Mesmer formulou a hip\u00f3tese de que a condici\u00f3n pod\u00eda verse afectada polo electromagnetismo ambiental, pero finalmente as s\u00faas investigaci\u00f3ns lev\u00e1rono a propo\u00f1er unha nova forza imponder\u00e1bel liagda ao magnetismo, que pensaba que era unha emanaci\u00f3n da maior\u00eda das substancias, unha especie de \"principio de vida\" que impregna e conecta todos os seres vivos. A esta manifestaci\u00f3n vitalista deulle o nome de forza \u00f3dica.\nAbreviaturas.\nA abreviatura C.Rchb. \u00fasase para indicar a como autoridade na descrici\u00f3n e clasificaci\u00f3n cient\u00edfica en bot\u00e1nica. \nA abreviatura Reichenbach empr\u00e9gase para reco\u00f1ecer a como autotridade na descrici\u00f3n e taxonom\u00eda en zoolox\u00eda.\nV\u00e9xase tam\u00e9n.\nLigaz\u00f3ns externas.\n "}
{"id": "579683", "revid": "98629", "url": "https://gl.wikipedia.org/wiki?curid=579683", "title": "Santi Balmes", "text": "Santiago Balmes Sanfeliu, nado en Sant Vicen\u00e7 dels Horts (Barcelona) o 25 de novembro de 1970, \u00e9 un cantante catal\u00e1n de estilo indie pop e membro da banda Love of Lesbian. Como novelista, publicou cinco libros.\nTraxectoria.\nEstudou no Instituto Frederic Mompou da s\u00faa vila natal. En 1997 Balmes empezou na m\u00fasica xunto a Love of Lesbian. Ese ano enviaron unha maqueta a un concurso da revista \"Ruta 66\", en que quedaron en segundo posto. Isto permitiulles gravar por primeira vez nun estudio. Dedicaron os seus primeiros anos \u00e1 m\u00fasica en ingl\u00e9s, cos discos \"Microscopic Movies\" (1999), \"Is it Fiction?\" (2002) e \"Ungravity\" (2003).\nEn 2011 publicou a s\u00faa primeira novela, \"Yo matar\u00e9 monstruos por ti\"."}
{"id": "579694", "revid": "1131", "url": "https://gl.wikipedia.org/wiki?curid=579694", "title": "Premio de Xornalismo Francisco Fern\u00e1ndez del Riego", "text": "O Premio de Xornalismo Francisco Fern\u00e1ndez del Riego \u00e9 un certame convocado por Afundaci\u00f3n, que desde 2004 premia artigos de xornalismo literario ou de opini\u00f3n. Leva o nome do pol\u00edgrafo Francisco Fern\u00e1ndez del Riego.\nBases.\nO obxecto do Premio son artigos xornal\u00edsticos de chamado periodismo literario ou de opini\u00f3n escritos en idioma galego. Publicados tanto en medios escritos como dixitais.\nAs candidaturas ao Premio poden ser presentadas tanto polos propios autores ou autoras destes artigos xornal\u00edsticos, como por instituci\u00f3ns, p\u00fablicas ou privadas, academias ou fundaci\u00f3ns de todo o \u00e1mbito da convocatoria que o estimen oportuno.\nPersoas ga\u00f1adoras.\nListaxe completo"}
{"id": "579740", "revid": "98629", "url": "https://gl.wikipedia.org/wiki?curid=579740", "title": "Victoria &amp; Abdul", "text": "Victoria &amp; Abdul \u00e9 un filme brit\u00e1nico de 2017 dirixido por Stephen Frears e escrito por Lee Hall. O filme bas\u00e9ase no escrito por Shrabani Basu, o cal conta a relaci\u00f3n real entre a Ra\u00ed\u00f1a Vitoria do Reino Unido e o seu servo indio musulm\u00e1n Abdul Karim. Est\u00e1 protagonizado por Judi Dench, Ali Fazal, Michael Gambon, Eddie Izzard, Tim Pigott-Smith (no seu derradeiro papel) e Adeel Akhtar. O filme estreouse no Festival Internacional de Cinema de Venecia, e nos cinemas do Reino Unido o 15 de setembro de 2017. Recadou m\u00e1is de 65\u00a0mill\u00f3ns de d\u00f3lares en todo o mundo.\nO filme foi nomeado ao \u00d3scar \u00f3 mellor dese\u00f1o de vestiario e ao \u00d3scar \u00e1 mellor maquillaxe na 90\u00aa edici\u00f3n dos premios, e ao Globo de Ouro \u00e1 mellor actriz de musical ou comedia (para Dench) na 75\u00aa edici\u00f3n deses premios."}
{"id": "579755", "revid": "1131", "url": "https://gl.wikipedia.org/wiki?curid=579755", "title": "Alameda de Pontevedra", "text": "A Alameda do arquitecto Sesmero, co\u00f1ecida popularmente como a Alameda, \u00e9 un parque urbano situado no centro da cidade de Pontevedra. \u00c9 o maior espazo verde do centro da cidade, xunto co Parque das Palmeiras. A Alameda est\u00e1 situada ao oeste do casco antigo, preto do antigo barrio de pescadores da Moureira.\nHistoria.\nA Alameda de Pontevedra tomou a s\u00faa configuraci\u00f3n actual a finais do s\u00e9culo XIX no marco dun ambicioso proxecto de ampliaci\u00f3n da cidade cara a terreos situados f\u00f3ra das antigas murallas de Pontevedra.\nAntigamente este espazo era co\u00f1ecido como o Campo da Verdade (lugar de execuci\u00f3n dos reos) e o Campo das Rodas xa que neste lugar fabric\u00e1banse cordas e aparellos para a pesca. Tras a construci\u00f3n do convento de Santo Domingo e pola s\u00faa influencia, pasou a ser co\u00f1ecido como o Campo de Santo Domingo.\nEn 1648 os dominicos transformaron a horta do seu convento nun lugar de paseo. Dous s\u00e9culos m\u00e1is tarde, en 1846 procedeuse a levantar un muro de contenci\u00f3n, a nivelar o terreo, a plantar \u00e1rbores e a colocar os primeiros bancos de pedra. En 1847, estaba pechado con muros de pedra parte dese campo que corresponde \u00e1 actual Alameda. A alameda ti\u00f1a cinco anchas r\u00faas delimitadas por \u00e1rbores en fila recta e un espazoso paseo. Nela hab\u00eda 57 carballos e 91 acacias e unha magn\u00edfica vista sobre a r\u00eda de Pontevedra e o mar. Por ela paseaban sobre todo nas noites de ver\u00e1n os veci\u00f1os m\u00e1is elegantes da cidade para respirar a brisa mari\u00f1a.\nFoi coa expansi\u00f3n urban\u00edstica de finais do s\u00e9culo XIX, que fixo efectiva o arquitecto Alejandro Sesmero, cando se completou a configuraci\u00f3n deste emblem\u00e1tico espazo.\nSesmero dese\u00f1ou un proxecto para a Alameda de Pontevedra no marco da expansi\u00f3n burguesa da cidade e presentouno oficialmente o 29 de abril de 1879. Nos seus primeiros anos, a Alameda estaba dividida lonxitudinalmente en varios paseos paralelos que, dentro dunha sociedade de clases, estaban reservados ao uso de cada clase social. O paseo m\u00e1is pr\u00f3ximo \u00e1 actual Gran V\u00eda de Montero R\u00edos estaba reservado \u00e1s aias e criadas, o adxacente \u00e1 clase media ou artes\u00e1 e os dous restantes, xunto ao actual caf\u00e9 \"El Cafet\u00edn\", \u00e1s clases burguesas e nobres.\nEn 1886 encargouse ao arquitecto Alejandro Sesmero o dese\u00f1o e orzamento do palco da m\u00fasica, como parte da urbanizaci\u00f3n da Alameda e a Gran V\u00eda. A principios do s\u00e9culo XX, en 1904, inaugurouse o palco para acoller concertos de m\u00fasicos ou artistas ao crearse a banda municipal. O palco da m\u00fasica ten unha base de pedra e unha cuberta de ferro e cristal e en 1907 dot\u00f3uselle de luz el\u00e9ctrica.\nPosteriormente, en 1927, o Concello encargou ao arquitecto municipal, Emilio Salgado, un proxecto para embelecer a parte occidental da Alameda cunha vista privilexiada do mar. Salgado realizou un proxecto claramente influenciado polo Art Dec\u00f3 e en 1928 inaugurouse unha magn\u00edfica escaleira de pedra, decorada con dous grandes piares de seis metros de altura, rematados con efixies de le\u00f3ns de pedra que soste\u00f1en o escudo da cidade. Nos anos 50, estes piares reduc\u00edronse considerablemente ata a altura da balaustrada. Os le\u00f3ns de pedra que os coroaban foron substitu\u00eddos por cop\u00f3ns en forma de macetas. En 2010, os piares e os le\u00f3ns volveron \u00e1 s\u00faa posici\u00f3n e dese\u00f1o orixinais.\nO actual bar-restaurante El Cafet\u00edn, situado no lado norte da Alameda, lembra un antigo caf\u00e9 de principios do s\u00e9culo XX, que en realidade non era m\u00e1is que un pequeno quiosco que ofrec\u00eda bebidas e outros produtos relacionados. En 1987 inaugurouse El Cafet\u00edn coa s\u00faa est\u00e9tica actual.\nDurante o franquismo levou o nome de Alameda de Jos\u00e9 Antonio.\nDescrici\u00f3n.\nA Alameda do Arquitecto Sesmero ten unha superficie oblonga ou oval que vai desde as inmediaci\u00f3ns da Casa Consistorial de Pontevedra na praza de Espa\u00f1a en direcci\u00f3n a San Roque (antigas Moureiras). Li\u00f1as de \u00e1rbores div\u00eddena lonxitudinalmente en varios paseos paralelos. Xunto coa Gran V\u00eda de Montero R\u00edos, ten unha superficie de 21.000 m.\nO lado occidental da Alameda est\u00e1 delimitado por un miradoiro que termina nunha escaleira de pedra. Esta escaleira est\u00e1 flanqueada por d\u00faas columnas de seis metros de altura sobre as que se atopan as efixies de dous le\u00f3ns de pedra co escudo da cidade. Nos muros circulares que delimitan esta parte sur hai mosaicos de Azulexos realizados por Carlos Sobrino. No lado da Alameda da Gran V\u00eda de Montero R\u00edos at\u00f3pase o palco da m\u00fasica.\nCarlos Sobrino creou vinte e tres mosaicos para a Alameda de Pontevedra con diferentes paisaxes e escenas, tanto rurais como urbanas, pintados en 1927 e realizados en Sevilla. Estes mosaicos foron completamente restaurados no marco das obras de rehabilitaci\u00f3n que se levaron a cabo na contorna do parque en 2010.\nAs escenas ilustran os costumes e a arquitectura tradicional: persoas con traxes t\u00edpicos, os h\u00f3rreos de Combarro, a ermida da Nosa Se\u00f1ora da Lanzada ou a Praza da Le\u00f1a no casco antigo da cidade, entre outros.\nA Alameda est\u00e1 delimitada no seu lado oriental polo monumento aos heroes de Ponte Sampaio, dese\u00f1ado por Julio Gonz\u00e1lez-Pola y Garc\u00eda en 1911 con motivo do primeiro centenario da batalla de Ponte Sampaio contra os franceses.\nA Alameda mantense fiel ao seu dese\u00f1o e trazado orixinal do s\u00e9culo XIX. Conserva o chan de terra con cami\u00f1os delimitados por cinco fileiras de \u00e1rbores, principalmente \u00e1lamos, chopos, pl\u00e1tanos, tileiros, amieiros, carballos e dous espi\u00f1os brancos, bancos de pedra e un palco da m\u00fasica octogonal. A entrada oriental est\u00e1 presidida por un pi\u00f1eiro de Norfolk, unha \u00e1rbore duns 30 metros de altura, a maior da alameda. A Alameda est\u00e1 separada do bulevar pavimentado chamado Gran V\u00eda de Montero R\u00edos por tramos de escaleiras de pedra."}
{"id": "579793", "revid": "23204", "url": "https://gl.wikipedia.org/wiki?curid=579793", "title": "O corpo aberto", "text": "O corpo aberto \u00e9 un filme galego de 2022 dirixido por \u00c1ngeles Huerta. Tr\u00e1tase dunha historia de ficci\u00f3n baseada no relato \"Lobosandaus\", que forma parte do libro de contos \"Arraianos,\" publicado por Xos\u00e9 Lu\u00eds M\u00e9ndez Ferr\u00edn. \nSinopse.\nNo ano 1909, un mestre mozo, Miguel, \u00e9 enviado a unha pequena vila na fronteira entre Galicia e Portugal chamado Lobosandaus.\nReco\u00f1ecementos.\nO filme obtivo 12 premios na edici\u00f3n de 2023 dos premios Mestre Mateo, entre eles o da mellor longametraxe, mellor direcci\u00f3n e mellor gui\u00f3n."}
{"id": "579818", "revid": "1888", "url": "https://gl.wikipedia.org/wiki?curid=579818", "title": "Antonio Vega Guerrero", "text": "Antonio Vega Guerrero, co\u00f1ecido como Rizoso, nado en San Juan de la Mata (Arganza) en 1917 e finado en Vilavella (Triacastela) o 12 de novembro de 1943, foi un guerrilleiro antifranquista.\nTraxectoria.\nLogo golpe de Estado do 18 de xullo de 1936 o seu irm\u00e1n Luciano foi asasinado en agosto polos falanxistas na Veiga de Espi\u00f1areda. Logo da ca\u00edda de Asturias en outubro de 1937 formou parte dun grupo de 37 combatentes, encabezados polo cenetista C\u00e9sar Terr\u00f3n Abad, que conseguiron conseguido chegar \u00e1 zona de Fabeiro, onde estableceron unha base. No grupo estaban Ramiro P\u00e9rez Granja, Manuel Berm\u00fadez Fern\u00e1ndez, Vicente Seoane Rousso, Amadeo Ram\u00f3n Valledor, Florentino Rodr\u00edguez Pico, Gerardo Ca\u00f1edo Gonz\u00e1lez e Domingo Villar Torres.\nLogo da eliminaci\u00f3n de C\u00e9sar Terr\u00f3n o 21 de xullo de 1940 e do seu grupo entre finais de 1940 e principios de 1941, s\u00f3 Antonio Vega e Joaqu\u00edn Lage Fern\u00e1ndez lograron seguir no monte e sum\u00e1ronse ao grupo do cenetista Seraf\u00edn Fern\u00e1ndez Ram\u00f3n e \u00e1 Federaci\u00f3n de Guerrillas de Le\u00f3n-Galicia. Foi abatido pola Garda Civil en Vilavella o 12 de novembro de 1943 xunto con Pedro Voces Can\u00f3niga e F\u00e9lix Y\u00e1\u00f1ez Gonz\u00e1lez. O outro membro do grupo, Ovidio Pel\u00e1ez Rodr\u00edguez, logrou fuxir, pero morreu uns meses despois durante un combate na provincia de Le\u00f3n."}
{"id": "579836", "revid": "1888", "url": "https://gl.wikipedia.org/wiki?curid=579836", "title": "Joaqu\u00edn Lage Fern\u00e1ndez", "text": "Joaqu\u00edn Lage Fern\u00e1ndez, co\u00f1ecido como Xoqui, nado en Quilous (Cacabelos) en 1913 e finado en Francia, foi un mineiro e guerrilleiro antifranquista.\nTraxectoria.\nMineiro e militante libertario de Quilous. Logo da ca\u00edda de Asturias en outubro de 1937 foi l\u00edder dun grupo da zona de Arganza e Cacabelos. Despois formou parte do grupo de Florentino Rodr\u00edguez Pico ata 1940, cando o grupo foi disolto. Con Antonio Vega Guerrero, outro supervivente do grupo, sum\u00e1ronse ao grupo do cenetista Seraf\u00edn Fern\u00e1ndez Ram\u00f3n e \u00e1 Federaci\u00f3n de Guerrillas de Le\u00f3n-Galicia. Joaqu\u00edn Lage logrou marchar a Francia en 1948."}
{"id": "579843", "revid": "12452", "url": "https://gl.wikipedia.org/wiki?curid=579843", "title": "Stictonettinae", "text": ""}
{"id": "579844", "revid": "85894", "url": "https://gl.wikipedia.org/wiki?curid=579844", "title": "Area, Faro, Viveiro", "text": "Area \u00e9 un lugar da parroquia de Faro, no concello de Viveiro, na comarca da Mari\u00f1a Occidental."}
{"id": "579846", "revid": "85894", "url": "https://gl.wikipedia.org/wiki?curid=579846", "title": "A Aldea, Faro, Viveiro", "text": "A Aldea \u00e9 un lugar da parroquia de Faro, no concello de Viveiro, na comarca da Mari\u00f1a Occidental."}
{"id": "579848", "revid": "85894", "url": "https://gl.wikipedia.org/wiki?curid=579848", "title": "Auga Doce, Faro, Viveiro", "text": "Auga Doce \u00e9 un lugar da parroquia de Faro, no concello de Viveiro, na comarca da Mari\u00f1a Occidental."}
{"id": "579849", "revid": "85894", "url": "https://gl.wikipedia.org/wiki?curid=579849", "title": "O Brieiro, Faro, Viveiro", "text": "O Brieiro \u00e9 un lugar da parroquia de Faro, no concello de Viveiro, na comarca da Mari\u00f1a Occidental."}
{"id": "579850", "revid": "85894", "url": "https://gl.wikipedia.org/wiki?curid=579850", "title": "O Castelo, Faro, Viveiro", "text": "O Castelo \u00e9 un lugar da parroquia de Faro, no concello de Viveiro, na comarca da Mari\u00f1a Occidental."}
{"id": "579851", "revid": "85894", "url": "https://gl.wikipedia.org/wiki?curid=579851", "title": "Faro, Faro, Viveiro", "text": "Faro \u00e9 un lugar da parroquia de Faro, no concello de Viveiro, na comarca da Mari\u00f1a Occidental."}
{"id": "579859", "revid": "55821", "url": "https://gl.wikipedia.org/wiki?curid=579859", "title": "Paseo mar\u00edtimo de Pontevedra", "text": "O paseo mar\u00edtimo de Pontevedra \u00e9 unha v\u00eda peonil ao longo do litoral fronte \u00e1 r\u00eda de Pontevedra, en Pontevedra. Este espazo p\u00fablico costeiro est\u00e1 constru\u00eddo na zona urbana e semiurbana da cidade e define o seu encontro co mar e co r\u00edo L\u00e9rez.\nHistoria.\nA principios do s\u00e9culo XX era un cami\u00f1o irregular e pedregoso que bordeaba a r\u00eda de Pontevedra e o r\u00edo L\u00e9rez. O actual paseo peonil ten varios tramos que foron constru\u00eddos en distintas \u00e9pocas por diferentes administraci\u00f3ns p\u00fablicas.\nAta 1997, as ribeiras do L\u00e9rez non estaban urbanizadas. En 1996, a Xunta de Galicia adxudicou \u00e1 empresa construtora OCP as obras de construci\u00f3n da marxe desde a ponte dos Tirantes ata a zona da praia do L\u00e9rez, inclu\u00edndo un novo acceso ao barrio de Monte Porreiro. As obras inici\u00e1ronse o 7 de outubro de 1996 e abarcaron un total de 42.000 metros cadrados na marxe esquerda do r\u00edo. Na marxe dereita, o proxecto consistiu na urbanizaci\u00f3n dunha franxa de 110.000 metros cadrados con espazos verdes, pontes de madeira, mellora da silvicultura, instalaci\u00f3n de mobiliario urbano e iluminaci\u00f3n. O paseo, co\u00f1ecido como Paseo do L\u00e9rez, foi inaugurado polo Presidente da Xunta de Galicia o 24 de xullo de 1997. Desde ese d\u00eda, esta v\u00eda peonil foi o principal lugar de paseo dos pontevedreses.\nNo ano 2000, o Ministerio de Obras P\u00fablicas iniciou a remodelaci\u00f3n do paseo de Beiramar desde a ponte do Burgo ata o porto de Corvaceiras. Fronte \u00e1 ponte do Burgo creouse unha rotonda cun estanque ornamental e instalouse a escultura Dorna do artista Xaime Quesada (que posteriormente se trasladou \u00e1 r\u00faa do Gorgull\u00f3n durante unha nova reestruturaci\u00f3n da Avenida de Uruguai en 2006). As obras deste novo paseo peonil nas beiras da R\u00eda de Pontevedra foron inauguradas polo vicepresidente do Goberno espa\u00f1ol, Mariano Rajoy, o 20 de agosto de 2001.\nEn 2009, o Concello de Pontevedra puxo en marcha o proxecto de ampliaci\u00f3n do paseo mar\u00edtimo desde o porto de Corvaceiras e a desembocadura do r\u00edo Gafos ao longo da r\u00eda de Pontevedra, para abrir a cidade ao mar. O proxecto foi dese\u00f1ado polo arquitecto Jos\u00e9 Ram\u00f3n Garitaonaindia de Vera. Urbanizouse o paseo mar\u00edtimo, eliminouse un carril da autov\u00eda PO-12 e ocup\u00e1ronse terreos de dominio p\u00fablico mar\u00edtimo. Constru\u00eduse un miradoiro sobre pilotes na r\u00eda de Pontevedra, con vistas \u00e1 illa de Tambo. O paseo mar\u00edtimo inaugurouse o 25 de marzo de 2011.\nEn xullo de 2017, o Concello acondicionou o paseo do L\u00e9rez mediante a reparaci\u00f3n de gretas na senda peonil e o carril bici. Tam\u00e9n se reforzou un tramo duns 300 metros, entre a praia do L\u00e9rez e a ponte dos Tirantes, coa instalaci\u00f3n de case 700 pilotes con vigas colocados na beira do paseo.\nEn xu\u00f1o de 2020, o Ministerio de Transici\u00f3n Ecol\u00f3xica adxudicou \u00e1 construtora San Jos\u00e9 a ampliaci\u00f3n do paseo mar\u00edtimo (inclu\u00edndo un carril bici) en m\u00e1is de dous quil\u00f3metros, desde a rotonda de Malvar ata Praceres, na parroquia de Louriz\u00e1n. As obras comezaron en agosto de 2020. O primeiro quil\u00f3metro e trescentos metros deste tramo do paseo mar\u00edtimo abriuse oficialmente aos pe\u00f3ns o 26 de febreiro de 2022.\nDescrici\u00f3n.\nVisualmente e no inconsciente colectivo, o Paseo Mar\u00edtimo, o Paseo de Beiramar e o Paseo do L\u00e9rez forman unha \u00fanica arteria costeira: Beiramar.\nCando a marea est\u00e1 baixa no estuario, grandes bancos de area quedan descubertos, formando unha zona h\u00famida que atrae a moitas aves mari\u00f1as como garzas, gaivotas, lim\u00edcolas e patos mari\u00f1os. Esta zona atrae cada vez a m\u00e1is afeccionados \u00e1 ornitolox\u00eda."}
{"id": "579861", "revid": "89787", "url": "https://gl.wikipedia.org/wiki?curid=579861", "title": "Manuel Outumuro", "text": "Manuel Outumuro Conde, nado na Merca o 9 de setembro de 1949, \u00e9 un fot\u00f3grafo galego.\nTraxectoria.\nA moi curta idade trasladouse a Barcelona, onde se formou como dese\u00f1ador gr\u00e1fico na Escola Massana. Barcelona \u00e9 a cidade na que sempre residiu, exceptuando unha par\u00e9ntese de catro anos en Nova York. Foi colaborador da revista \"Por Favor\" e director de arte do suplemento \"La Vanguardia-Mujer\". Impartiu clases en EINA durante cinco anos na modalidade de Direcci\u00f3n de Arte. Foi membro da xunta directiva do ADG-FAD (Associaci\u00f3 de Dissenyadors Gr\u00e0fics do Foment de lles Arts i o Disseny). Durante os anos que residiu en Nova York, colaborou como dese\u00f1ador gr\u00e1fico e ilustrador en diferentes publicaci\u00f3ns. En 1990 inicia a s\u00faa actividade como fot\u00f3grafo.\nO seu estudio de Barcelona creou a imaxe gr\u00e1fica e comunicaci\u00f3n visual de famosos dese\u00f1adores de moda. Como fot\u00f3grafo publicou en diferentes revistas internacionais (Vogue, \"Elle\", \"Zest\") e espa\u00f1olas (\"Telva, Fotogramas, Woman, La Vanguardia, el Mundo, Elle, El Pa\u00eds\" e especialmente e dunha forma continuada en \"Marie Claire\"). A c\u00e1mara de Outumuro \u00e9 unha testemu\u00f1a excepcional documentando a historia da indumentaria neste \u00faltimo cambio de s\u00e9culo. As s\u00faas fotograf\u00edas de moda, organizadas nun amplo arquivo con m\u00e1is de 10.000 negativos e unha gran cantidade de material dixital, constit\u00faen un documento \u00fanico que reflicte unha parte da historia da moda nestes \u00faltimos vinte anos. Este material segue ampli\u00e1ndose coas s\u00faas continuas colaboraci\u00f3ns en diversas publicaci\u00f3ns.\nNoutra vertente, o seu arquivo constit\u00fae tam\u00e9n unha memoria visual \u00fanica onde se atopa gran parte da historia do cine espa\u00f1ol dos \u00faltimos 25 anos. Por diante da c\u00e1mara de Outumuro pasaron e seguen pasando case todos os actores, actrices e directores do noso cine, as\u00ed como un gran n\u00famero de personalidades de diferentes \u00e1mbitos culturais.\nEntre os seus \u00faltimos proxectos, cabe destacar o ser comisionado polo Ministerio de Cultura e a Fundaci\u00f3n Balenciaga para fotografar os traxes hist\u00f3ricos do novo Museo Crist\u00f3bal Balenciaga.\nFoi galardoado en varias edici\u00f3ns cos premios Lux de Ouro da Asociaci\u00f3n de Fot\u00f3grafos Profesionais e recibiu varios Laus de Ouro. Foi distinguido co premio ARI como mellor fot\u00f3grafo do ano 2002 outorgado pola Asociaci\u00f3n de Editores de Revistas de Informaci\u00f3n. O seu estudio de Barcelona, asentado no Palacio Palmerola (s\u00e9culo XVII), recibiu o Premio ACCA 2002 (Associaci\u00f3 de Cr\u00edtics d\u2019Art de Catalunya) \u00e1 iniciativa privada da recuperaci\u00f3n do patrimonio.\nEn 2022 recibiu no Carnegie Hall de Nova York un premio Lucie pola s\u00faa traxectoria no mundo da fotograf\u00eda de moda."}
{"id": "579862", "revid": "5863", "url": "https://gl.wikipedia.org/wiki?curid=579862", "title": "Mar\u00eda Jes\u00fas Lampreave", "text": ""}
{"id": "579863", "revid": "5863", "url": "https://gl.wikipedia.org/wiki?curid=579863", "title": "Mar\u00eda Jes\u00fas Lampreave P\u00e9rez", "text": ""}
{"id": "579865", "revid": "5863", "url": "https://gl.wikipedia.org/wiki?curid=579865", "title": "Evangelina Sobredo Galanes", "text": ""}
{"id": "579866", "revid": "5863", "url": "https://gl.wikipedia.org/wiki?curid=579866", "title": "Evangelina Sobredo", "text": ""}
{"id": "579867", "revid": "15490", "url": "https://gl.wikipedia.org/wiki?curid=579867", "title": "Calsphere", "text": "Calsphere (\"Calibration Sphere\") foi unha serie de sat\u00e9lites artificiais dos Estados Unidos lanzados entre 1962 e 1967.\nCaracter\u00edsticas.\nOs catro sat\u00e9lites Calsphere eran sat\u00e9lites pasivos de forma esf\u00e9rica constru\u00eddos polo Laboratorio de Investigaci\u00f3n Naval (\"Naval Research Laboratory\", NRL) e de diferentes masas, desde os 1,4 kg de Calsphere 1 aos 5 kg de Calsphere 4. Foron usados como obxectivos para calibraci\u00f3n dos radares militares terrestres."}
{"id": "579868", "revid": "4817", "url": "https://gl.wikipedia.org/wiki?curid=579868", "title": "Cannonball", "text": ""}
{"id": "579871", "revid": "59564", "url": "https://gl.wikipedia.org/wiki?curid=579871", "title": "Manuel Outumuro Conde", "text": ""}
{"id": "579872", "revid": "27249", "url": "https://gl.wikipedia.org/wiki?curid=579872", "title": "Aspius", "text": "O x\u00e9nero Aspius pertence \u00e1 familia Cyprinidae de peixes de auga doce inclu\u00edda na orde Cypriniformes, distribu\u00eddos polos r\u00edos e lagos de Europa e Asia.\nSon cipr\u00ednidos bentopel\u00e1xicos de grande tama\u00f1o, polo que te\u00f1en certa importancia na pesca deportiva e comercial, as\u00ed como na s\u00faa utilizaci\u00f3n en acuicultura intensiva.\nEspecies.\nExisten s\u00f3 d\u00faas especies agrupadas neste x\u00e9nero:"}
{"id": "579877", "revid": "89787", "url": "https://gl.wikipedia.org/wiki?curid=579877", "title": "Concello de Ljungby", "text": " \nLjungby \u00e9 un concello sueco (\"kommun\") do condado de Kronoberg. A s\u00faa capital \u00e9 Ljungby. En xu\u00f1o do ano 2022 o concello ti\u00f1a unha poboaci\u00f3n de 28 508 habitantes."}
{"id": "579878", "revid": "865", "url": "https://gl.wikipedia.org/wiki?curid=579878", "title": "Concello de Ljusdal", "text": " \nLjusdal \u00e9 un concello sueco (\"kommun\") do condado de G\u00e4vleborg. A s\u00faa capital \u00e9 Ljusdal. En xu\u00f1o do ano 2022 o concello ti\u00f1a unha poboaci\u00f3n de 18 792 habitantes.\nO municipio at\u00f3pase principalmente no landskap de H\u00e4lsingland, pero unha pequena parte (o distrito de Hamra) est\u00e1 en Dalarna."}
{"id": "579880", "revid": "89787", "url": "https://gl.wikipedia.org/wiki?curid=579880", "title": "Ljusnarsberg", "text": " \nLjusnarsberg \u00e9 un concello sueco (\"kommun\") do condado de \u00d6rebro. A s\u00faa capital \u00e9 Kopparberg. En xu\u00f1o do ano 2022 o concello ti\u00f1a unha poboaci\u00f3n de 4 565 habitantes, sendo o municipio de \u00d6rebro con menos poboaci\u00f3n.\nAo norte limita co municipio de Ludvika, ao nord\u00e9s co de Smedjebacken, os dous en Dalarna, ao sur co de Lindesberg e ao oeste co de H\u00e4llefors."}
{"id": "579881", "revid": "89787", "url": "https://gl.wikipedia.org/wiki?curid=579881", "title": "Concello de Ludvika", "text": " \nLudvika \u00e9 un concello sueco (\"kommun\") do condado de Dalarna. A s\u00faa capital \u00e9 Ludvika. En xu\u00f1o do ano 2022 o concello ti\u00f1a unha poboaci\u00f3n de 26 449 habitantes."}
{"id": "579882", "revid": "89787", "url": "https://gl.wikipedia.org/wiki?curid=579882", "title": "Concello de Lomma", "text": " \nLomma \u00e9 un concello sueco (\"kommun\") do condado de Escania, que pertence \u00e1 \u00e1rea metropoltana de Malm\u00f6 (Stormalm\u00f6). A s\u00faa capital \u00e9 Lomma. En xu\u00f1o do ano 2022 o concello ti\u00f1a unha poboaci\u00f3n de 24 683 habitantes.\nAo oeste at\u00f3pase o estreito de \u00d6resund, ao norte o concello limita co r\u00edo K\u00e4vlinge\u00e5n e co municipio de K\u00e4vlinge, ao leste cos de Lund e Staffanstorp e ao sur co de Burl\u00f6v."}
{"id": "579901", "revid": "85894", "url": "https://gl.wikipedia.org/wiki?curid=579901", "title": "O Bat\u00e1n, Galdo, Viveiro", "text": "O Bat\u00e1n \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579902", "revid": "85894", "url": "https://gl.wikipedia.org/wiki?curid=579902", "title": "O Acido, Galdo, Viveiro", "text": "O Acido \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579905", "revid": "85894", "url": "https://gl.wikipedia.org/wiki?curid=579905", "title": "Xabariz, Galdo, Viveiro", "text": "Xabariz \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579906", "revid": "85894", "url": "https://gl.wikipedia.org/wiki?curid=579906", "title": "Catarou, Galdo, Viveiro", "text": "Catarou \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579908", "revid": "85894", "url": "https://gl.wikipedia.org/wiki?curid=579908", "title": "A Igrexa, Galdo, Viveiro", "text": "A Igrexa \u00e9 un lugar da parroquia de Galdo, no concello de Viveiro, na comarca da Mari\u00f1a Occidental.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "579918", "revid": "85894", "url": "https://gl.wikipedia.org/wiki?curid=579918", "title": "Altamira, Galdo, Viveiro", "text": "Altamira \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579919", "revid": "85894", "url": "https://gl.wikipedia.org/wiki?curid=579919", "title": "A Amarel\u00e1, Galdo, Viveiro", "text": "A Amarel\u00e1 \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579920", "revid": "85894", "url": "https://gl.wikipedia.org/wiki?curid=579920", "title": "Baralla, Galdo, Viveiro", "text": "Baralla \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579921", "revid": "85894", "url": "https://gl.wikipedia.org/wiki?curid=579921", "title": "O Cerdeiral, Galdo, Viveiro", "text": "O Cerdeiral \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579922", "revid": "85894", "url": "https://gl.wikipedia.org/wiki?curid=579922", "title": "A Beira do R\u00edo, Galdo, Viveiro", "text": "A Beira do R\u00edo \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579923", "revid": "85894", "url": "https://gl.wikipedia.org/wiki?curid=579923", "title": "Borreiros, Galdo, Viveiro", "text": "Borreiros \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579924", "revid": "85894", "url": "https://gl.wikipedia.org/wiki?curid=579924", "title": "O Carballo, Galdo, Viveiro", "text": "O Carballo \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579925", "revid": "85894", "url": "https://gl.wikipedia.org/wiki?curid=579925", "title": "Casanova, Galdo, Viveiro", "text": "Casanova \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579926", "revid": "85894", "url": "https://gl.wikipedia.org/wiki?curid=579926", "title": "A Corredoira, Galdo, Viveiro", "text": "A Corredoira \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579927", "revid": "85894", "url": "https://gl.wikipedia.org/wiki?curid=579927", "title": "O Cotelo, Galdo, Viveiro", "text": "O Cotelo \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579928", "revid": "85894", "url": "https://gl.wikipedia.org/wiki?curid=579928", "title": "O Cristo, Galdo, Viveiro", "text": "O Cristo \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579929", "revid": "85894", "url": "https://gl.wikipedia.org/wiki?curid=579929", "title": "A Devesa, Galdo, Viveiro", "text": "A Devesa \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579930", "revid": "22795", "url": "https://gl.wikipedia.org/wiki?curid=579930", "title": "Oxiurinos", "text": "Segundo alg\u00fans autores, a dos oxiurinos (\"Oxyurinae\") \u00e9 unha subfamilia de aves da orde das anseriformes e familia dos an\u00e1tidos.\nCaracter\u00edsticas.\nA maior\u00eda dos seus membros son patos, alg\u00fans denominados malvas\u00edas, que te\u00f1en as plumas da cola longas, que se erixen cando a ave est\u00e1 en repouso. \nA excepci\u00f3n \u00e9 \"Heteronetta atricapilla\" que se parece m\u00e1is a un pato t\u00edpico provisto de cola curta.\nCostumes.\nSon todos mergulladores de auga doce, provistos de patas curtas que lles fan que sexan torpes na terra, polo que raramente deixan a auga.\nCortexo sexual.\nO seu cortexo sexual \u00e9 raro e involucra un tamborileo emitido pola s\u00faa gorxa e bolsas inch\u00e1beis, axitando a cabeza, e erixindo as s\u00faas curtas cristas.\nTaxonom\u00eda.\nDescrici\u00f3n.\nO grupo foi descrito polo naturalista e ornit\u00f3logo ingl\u00e9s William John Swainson en 1831.\nOs oxiurinos incl\u00faen 4 x\u00e9neros, 3 deles monot\u00edpicos, con 8 especies viventes. \nNota taxon\u00f3mica.\nAlg\u00fans autores non reco\u00f1ecen esta subfamilia, e as s\u00faas especies clasif\u00edcanas dentro da subfamilia dos anatinos.\nX\u00e9neros, especies e distribuci\u00f3n.\n "}
{"id": "579935", "revid": "22795", "url": "https://gl.wikipedia.org/wiki?curid=579935", "title": "Oxyura", "text": "Oxyura \u00e9 un x\u00e9nero de aves da orde dos anseriformes, familia dos an\u00e1tidos e subfamilia dos oxiurinos.\nTaxonom\u00eda.\nDescrici\u00f3n.\nO x\u00e9nero foi descrito en 1828 polo naturalista, pol\u00edtico e ornit\u00f3logo franc\u00e9s Charles Lucien Bonaparte. \nSin\u00f3nimos.\nAdemais de polo seu nome actualmente v\u00e1lido, o x\u00e9nero co\u00f1eceuse tam\u00e9n poloa sin\u00f3nimos:\nEspecies.\nO x\u00e9nero \"Oxyura\" comprende as seguintes seis especies:\nCaracter\u00edsticas.\nCo\u00f1ecidos vulgarmente como malvas\u00edas, todas as especies te\u00f1en as plumas da cola longas, que se erguen cando a ave est\u00e1 en repouso, e o pico relativamente grande. \nSon patos mergulladores de auga doce. As s\u00faas patas fannos torpes en terra, e por iso raramente deixan a auga. \nO seu cortexo sexual \u00e9 raro e involucra un tamborileo emitido pola s\u00faa gorxa e bolsas inch\u00e1beis, axitando a cabeza, e erixindo as s\u00faas curtas cristas.\nAs sucesi\u00f3ns da plumaxe son complicadas e, cando envexecen, \u00e9 m\u00e1is complexa. "}
{"id": "579943", "revid": "85894", "url": "https://gl.wikipedia.org/wiki?curid=579943", "title": "As Engrobias, Galdo, Viveiro", "text": "As Engrobias \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579944", "revid": "85894", "url": "https://gl.wikipedia.org/wiki?curid=579944", "title": "Ermosende, Galdo, Viveiro", "text": "Ermosende \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579945", "revid": "85894", "url": "https://gl.wikipedia.org/wiki?curid=579945", "title": "Figueiroa, Galdo, Viveiro", "text": "Figueiroa \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579946", "revid": "85894", "url": "https://gl.wikipedia.org/wiki?curid=579946", "title": "Fornela, Galdo, Viveiro", "text": "Fornela \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579947", "revid": "85894", "url": "https://gl.wikipedia.org/wiki?curid=579947", "title": "Guistil\u00e1n, Galdo, Viveiro", "text": "Guistil\u00e1n \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579949", "revid": "85894", "url": "https://gl.wikipedia.org/wiki?curid=579949", "title": "A Insua, Galdo, Viveiro", "text": "A Insua \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579955", "revid": "85894", "url": "https://gl.wikipedia.org/wiki?curid=579955", "title": "A Lagoa, Galdo, Viveiro", "text": "A Lagoa \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579957", "revid": "85894", "url": "https://gl.wikipedia.org/wiki?curid=579957", "title": "Lama Redonda, Galdo, Viveiro", "text": "Lama Redonda \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579965", "revid": "85894", "url": "https://gl.wikipedia.org/wiki?curid=579965", "title": "Mall\u00f3, Galdo, Viveiro", "text": "Mall\u00f3 \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579966", "revid": "85894", "url": "https://gl.wikipedia.org/wiki?curid=579966", "title": "Montecelo, Galdo, Viveiro", "text": "Montecelo \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "579971", "revid": "98629", "url": "https://gl.wikipedia.org/wiki?curid=579971", "title": "Heteronetta atricapilla", "text": "Heteronetta atricapilla \u00e9 unua especie de ave da orde das anseriformes, familia dos an\u00e1tidos e subfamilia dos oxiurinos, a \u00fanica representante do x\u00e9nero \"Heteronetta\".\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1865 polo nobre, pol\u00edtico, patriota, m\u00e9dico e naturalista italiano Tommaso Salvadori.\nSin\u00f3nimo.\nAdemais de polo seu nome actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo:\nEspecie.\nA especie describiuna en 1841 o naturalista, zo\u00f3logo (especialista en ornitolox\u00eda e herpetolox\u00eda) alem\u00e1n Blasius Merrem.\nDistribuci\u00f3n.\n\u00c9 unha especie propia de Am\u00e9rica do Sur, e a s\u00faa \u00e1rea de distribuci\u00f3n comprende o sur do Brasil, o Uruguai, o centro de Chile e gran parte do centro da Arxentina. Pres\u00e9ntase como divagante nas illas Falkland (Malvinas).\nCatacter\u00edsticas.\n\"Heteronetta atricapilla\" \u00e9 un pato de que mide aproximadamente de 35 a 39 cm, cunha masa corporal de 400 a 700 g.\nPresenta dimorfismo sexual, sendo o macho de coloraci\u00f3n caf\u00e9 (casta\u00f1a), coa cabeza negra e, en temporada reprodutiva, remarcando a base do pico unha coloraci\u00f3n vermella. A femia \u00e9 de coloraci\u00f3n caf\u00e9 casta\u00f1a m\u00e1is apagada e coa li\u00f1a superciliar contrastada.\nHabita nos lagos e lagoas de auga doce, con presenza de vexetaci\u00f3n do x\u00e9nero \"Scirpus\", aliment\u00e1ndose de sementes e moluscos.\nTr\u00e1tase do \u00fanico pato parasito do mundo, xa que as femias depositan os seus ovos nos ni\u00f1os doutras especies de aves, coa finalidade de que os incuben. Os ovos tardan 21 d\u00edas en eclosionar.\nCando nacen os pitos, nid\u00edfugos, automaticamente independ\u00edzanse dos seus pais adoptivos e re\u00fanense en grupos de patitos.\nParasita principalmente a \"Netta peposaca\", a aves do x\u00e9nero \"Fulica\", como \"Fulica armillata\" e \"Fulica rufifrons\", e ni\u00f1os da gaivota \"Chroicocephalus maculipennis\".\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, considerando que esta especie ten unha \u00e1rea de distribuci\u00f3n moi grande e, polo tanto, non se aproxima aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n, que a tendencia poboacional parece ser est\u00e1bel e, polo tanto, a especie non se aproxima aos limiares de vulner\u00e1bel segundo o criterio de tendencia poboacional, e que o tama\u00f1o da s\u00faa poboaci\u00f3n \u00e9 moi grande, polo que non se aproxima aos limiares de vulner\u00e1bel segundo o criterio do tama\u00f1o da poboaci\u00f3n, o status da especie \u00e9 avaliado como \"LC\" (pouco preocupante)."}
{"id": "579991", "revid": "22795", "url": "https://gl.wikipedia.org/wiki?curid=579991", "title": "Heteronetta", "text": ""}
{"id": "580003", "revid": "85894", "url": "https://gl.wikipedia.org/wiki?curid=580003", "title": "Monteiros, Galdo, Viveiro", "text": "Monteiros \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580005", "revid": "85894", "url": "https://gl.wikipedia.org/wiki?curid=580005", "title": "Mourence, Galdo, Viveiro", "text": "Mourence \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580006", "revid": "85894", "url": "https://gl.wikipedia.org/wiki?curid=580006", "title": "Orade, Galdo, Viveiro", "text": "Orade \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580008", "revid": "85894", "url": "https://gl.wikipedia.org/wiki?curid=580008", "title": "O Outeiro, Galdo, Viveiro", "text": "O Outeiro \u00e9 un lugar da parroquia de Galdo, no concello de Viveiro, na comarca da Mari\u00f1a Occidental.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "580013", "revid": "85894", "url": "https://gl.wikipedia.org/wiki?curid=580013", "title": "A Painceira, Galdo, Viveiro", "text": "A Painceira \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580014", "revid": "85894", "url": "https://gl.wikipedia.org/wiki?curid=580014", "title": "A Parraguesa, Galdo, Viveiro", "text": "A Parraguesa \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580015", "revid": "85894", "url": "https://gl.wikipedia.org/wiki?curid=580015", "title": "O P\u00e9 da Ruba, Galdo, Viveiro", "text": "O P\u00e9 da Ruba \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580016", "revid": "85894", "url": "https://gl.wikipedia.org/wiki?curid=580016", "title": "As Pedrosas, Galdo, Viveiro", "text": "As Pedrosas \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580017", "revid": "85894", "url": "https://gl.wikipedia.org/wiki?curid=580017", "title": "Penahedr\u00e1, Galdo, Viveiro", "text": "Penahedr\u00e1 \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580018", "revid": "85894", "url": "https://gl.wikipedia.org/wiki?curid=580018", "title": "As Penas, Galdo, Viveiro", "text": "As Penas \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580019", "revid": "85894", "url": "https://gl.wikipedia.org/wiki?curid=580019", "title": "A Peteira, Galdo, Viveiro", "text": "A Peteira \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580020", "revid": "85894", "url": "https://gl.wikipedia.org/wiki?curid=580020", "title": "O Pontigo, Galdo, Viveiro", "text": "O Pontigo \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580021", "revid": "85894", "url": "https://gl.wikipedia.org/wiki?curid=580021", "title": "Portochao, Galdo, Viveiro", "text": "Portochao \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580022", "revid": "85894", "url": "https://gl.wikipedia.org/wiki?curid=580022", "title": "Quistil\u00e1n, Galdo, Viveiro", "text": "Quistil\u00e1n \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580023", "revid": "85894", "url": "https://gl.wikipedia.org/wiki?curid=580023", "title": "A Rega, Galdo, Viveiro", "text": "A Rega \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580024", "revid": "85894", "url": "https://gl.wikipedia.org/wiki?curid=580024", "title": "O Rego da Cova, Galdo, Viveiro", "text": "O Rego da Cova \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580025", "revid": "85894", "url": "https://gl.wikipedia.org/wiki?curid=580025", "title": "O Rego de Castro, Galdo, Viveiro", "text": "O Regoo de Castro \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580026", "revid": "85894", "url": "https://gl.wikipedia.org/wiki?curid=580026", "title": "Requeixo, Galdo, Viveiro", "text": "Requeixo \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580027", "revid": "85894", "url": "https://gl.wikipedia.org/wiki?curid=580027", "title": "San Marcos, Galdo, Viveiro", "text": "San Marcos \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580028", "revid": "85894", "url": "https://gl.wikipedia.org/wiki?curid=580028", "title": "San Marti\u00f1o, Galdo, Viveiro", "text": "San Marti\u00f1o \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580029", "revid": "85894", "url": "https://gl.wikipedia.org/wiki?curid=580029", "title": "San Miguel, Galdo, Viveiro", "text": "San Miguel \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580030", "revid": "85894", "url": "https://gl.wikipedia.org/wiki?curid=580030", "title": "A Santeira, Galdo, Viveiro", "text": "A Santeira \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580031", "revid": "85894", "url": "https://gl.wikipedia.org/wiki?curid=580031", "title": "Sobrevila, Galdo, Viveiro", "text": "Sobrevila \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580032", "revid": "85894", "url": "https://gl.wikipedia.org/wiki?curid=580032", "title": "Souto, Galdo, Viveiro", "text": "Souto \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580033", "revid": "85894", "url": "https://gl.wikipedia.org/wiki?curid=580033", "title": "A Trabe, Galdo, Viveiro", "text": "A Trabe \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580034", "revid": "82127", "url": "https://gl.wikipedia.org/wiki?curid=580034", "title": "Tras da Feira, Galdo, Viveiro", "text": "Tras da Feira \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580035", "revid": "85894", "url": "https://gl.wikipedia.org/wiki?curid=580035", "title": "O Valado, Galdo, Viveiro", "text": "O Valado \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580036", "revid": "85894", "url": "https://gl.wikipedia.org/wiki?curid=580036", "title": "Vilar, Galdo, Viveiro", "text": "Vilar \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580037", "revid": "85894", "url": "https://gl.wikipedia.org/wiki?curid=580037", "title": "Ximarreira, Galdo, Viveiro", "text": "Ximarreira \u00e9 un lugar da parroquia de Galdo, no concello de Viveiro, na comarca da Mari\u00f1a Occidental."}
{"id": "580048", "revid": "23204", "url": "https://gl.wikipedia.org/wiki?curid=580048", "title": "Especiais", "text": "Especiais (en ) \u00e9 un filme franc\u00e9s de 2019 dirixido por Olivier Nakache e \u00c9ric Toledano. Estreouse f\u00f3ra de competici\u00f3n no Festival Internacional de Cinema de Cannes de 2019.\nEstreouse en galego o 26 de outubro de 2022 a trav\u00e9s da TVG.\nSinopse.\nBaseado na historia real de St\u00e9phane Benhamou - 'Bruno' (Cassel) quen dirixe unha organizaci\u00f3n que axuda \u00e1s persoas con autismo atopando emprego e actividades f\u00f3ra dos l\u00edmites do \u00e1mbito hospitalario institucionalizado, a\u00ednda que os desaf\u00edos burocr\u00e1ticos en Francia supo\u00f1en unha gran ameaza."}
{"id": "580050", "revid": "23204", "url": "https://gl.wikipedia.org/wiki?curid=580050", "title": "Hors normes", "text": ""}
{"id": "580051", "revid": "22795", "url": "https://gl.wikipedia.org/wiki?curid=580051", "title": "Oxyurinae", "text": ""}
{"id": "580053", "revid": "98629", "url": "https://gl.wikipedia.org/wiki?curid=580053", "title": "Nomonyx dominicus", "text": "Nomonyx dominicus \u00e9 unha especie de ave da orde das anseriformes, familia dos an\u00e1tidos e subfamilia dos oxiurinos, a \u00fanica inclu\u00edda no x\u00e9nero \"Nomonyx\".\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1880 polo naturalista e ornit\u00f3logo estadounidense Robert Ridgway. \nSin\u00f3nimos da especie.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nSubespecies.\nReco\u00f1\u00e9cense as d\u00faas subespecies:\nNota taxon\u00f3mica.\nO \u00fanico membro do x\u00e9nero \"Nomonyx\" \u00e9 intermedio entre o bastante primitivo \"Heteronetta atricapilla\" e os moi apomorfos patos de cola r\u00edxida (do x\u00e9nero \"Oxyura\"). \u00c1s veces incl\u00faese con este \u00faltimo x\u00e9nero, pero ao parecer \u00e9 descendente dun elo perdido na evoluci\u00f3n dos oxiurinos, que cambiaron, pero pouco, durante mill\u00f3ns de anos.\nDistribuci\u00f3n \u00e9 h\u00e1bitat.\nDistribuci\u00f3n.\n\"Nomonyx dominicus\" enc\u00f3ntrase no sur de Am\u00e9rica do Norte, Centroam\u00e9rica e Am\u00e9rica do Sur. Est\u00e1 presente nas Antillas.\nH\u00e1bitat.\nHabita nas zonas pantanosas tropicais. Tense visto nos mangleirais. Est\u00e1 documentado desde o nivel do mar at\u00e9 os 800 msnm.\nCaracter\u00edsticas.\nMide de 30 a 35 cm de lonxitude, e a s\u00faa masa corporal oscila entre os 300 e os 400 g.\n\u00c9 m\u00e1is confiado que outras especies de oxiurinos, pero oc\u00faltase entre a vexetaci\u00f3n.\nFlota semiafundido. Non eleva a cola. \u00c9 m\u00e1is voador que o resto dos patos mergulladores, mostrando unha mancha central nas \u00e1s. Presenta a car\u00fancula, a cara e a \"barba\" negras. O dorso est\u00e1 manchado de negro. A femia presenta d\u00faas not\u00e1beis fraxas ocr\u00e1ceas na cara, amourada, pero non presenta a coloraci\u00f3n avermellada no pescozo e na caluga do macho.\nNutrici\u00f3n.\nEste pato alim\u00e9ntanse principalmente de sementes, ra\u00edces, caules e follas de plantas acu\u00e1ticas. Tam\u00e9n comen insectos acu\u00e1ticos e crust\u00e1ceos. Alim\u00e9ntanse mergullando.\nReproduci\u00f3n.\nReprod\u00facese en calquera corpo de auga doce con vexetaci\u00f3n pantanosa e rodeados dunha densa cobertura arb\u00f3rea.\nA ni\u00f1ada consiste de catro a seis ovos, a\u00ednda que se han rexistraron ni\u00f1adas de at\u00e9 dez e oioto ovos. A incubaci\u00f3n dura uns 28 d\u00edas.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que esta especie ten unha \u00e1rea de distribuci\u00f3n extraordinariamente grande e, polo tanto, non se aproxima aos limiares de vulner\u00e1bel baixo o criterio de tama\u00f1o da \u00e1rea de distribuci\u00f3n, qua a tendencia poboacional parece ser est\u00e1bel e, polo tanto, a especie non se aproxima aos limiares de vulner\u00e1bel segundo o criterio de tendencia poboacional. O tama\u00f1o da poboaci\u00f3n poder\u00eda estar dentro dun amplo rango de moderadamente pequeno a moi grande, pero non se pensa que se aproxime aos limiares de vulner\u00e1bel baixo o criterio do tama\u00f1o da poboaci\u00f3n. Por estes motivos o status da especie \u00e9 avaliada como \"LC\" (pouco preocupante)."}
{"id": "580054", "revid": "98629", "url": "https://gl.wikipedia.org/wiki?curid=580054", "title": "Il divo (filme)", "text": "Il divo \u00e9 un filme italiano de 2008 dirixido por Paolo Sorrentino. Bas\u00e9ase na figura do Primeiro Ministro italiano Giulio Andreotti. Competiu no Festival Internacional de Cinema de Cannes de 2008, onde foi galardoado co Premio do Xurado. O filme tam\u00e9n foi presentado no Festival Internacional de Cinema de Toronto e estivo nomeado ao \u00d3scar \u00e1 mellor maquillaxe na 82\u00aa edici\u00f3n dos premios en 2010.\nEstreouse en galego o 26 de outubro de 2022 a trav\u00e9s da TVG."}
{"id": "580056", "revid": "22795", "url": "https://gl.wikipedia.org/wiki?curid=580056", "title": "Nomonyx", "text": ""}
{"id": "580070", "revid": "98629", "url": "https://gl.wikipedia.org/wiki?curid=580070", "title": "As bestas", "text": "As bestas \u00e9 un filme hispano-franc\u00e9s de 2022 dirixido por Rodrigo Sorogoyen. Est\u00e1 protagonizado por Denis M\u00e9nochet, Marina Fo\u00efs, Luis Zahera e Diego Anido. Est\u00e1 ambientado en Galicia e foi rodado en galego, franc\u00e9s e castel\u00e1n. Inspirado nos feitos reais que lles ocorreron a unha parella neerlandesa en Santoalla, o filme conta a historia dunha parella francesa (M\u00e9nochet e Fo\u00efs) asentada no campo galego, e explora cuesti\u00f3ns de xenofobia e a escalada na hostilidade entre veci\u00f1os impulsada por un conflito por un proxecto de parques e\u00f3licos.\nEstreouse internacionalmente na 75\u00aa edici\u00f3n do Festival de Cannes o 26 de maio de 2022, e tam\u00e9n se proxectou nos festivais de Donostia, Toquio e Chicago. Estreouse nos cinemas de Francia o 20 de xullo de 2022 e nos de Espa\u00f1a o 11 de novembro de 2022.\n\"As bestas\" conseguiu 17 nomeamentos na 37\u00aa edici\u00f3n dos Premios Goya, e ga\u00f1ou en 9 categor\u00edas, inclu\u00edndo mellor filme, director, gui\u00f3n orixinal, actor (M\u00e9nochet) e actor secundario (Zahera).\nSinopse.\nAmbientado no rural de Galicia, o filme conta a historia dunha parella francesa que se instala nunha pequena aldea na procura de conectar coa natureza. Por\u00e9n, a s\u00faa presenza esperta a hostilidade e a violencia dunha parella de veci\u00f1os.\nBas\u00e9ase na historia real do matrimonio de Margot Pool e Martin Verfondern, chegados na d\u00e9cada de 1990 \u00e1 pequena aldea de Santoalla do Monte na comarca de Valdeorras, feitos que inspiraron o documental estadounidense \"Santoalla\", de 2016.\nProduci\u00f3n.\nO filme foi producido por Arcadia Motion Pictures, Caballo Films, Cronos Entertainment e Le Pacte, coa participaci\u00f3n de RTVE, Movistar+, Canal+ e Cine+, o apoio de Eurimages e financiamento de ICAA. O gui\u00f3n foi escrito conxuntamente entre Isabel Pe\u00f1a e Sorogoyen. Entre o equipo de produci\u00f3n est\u00e1n moitos colaboradores habituais de Sorogoyen (como o compositor Olivier Arson, o director de fotograf\u00eda Alex de Pablo e o editor de filmes Alberto del Campo).\nSorogoyen informou de que rodar\u00eda o filme \"como un western\". A rodaxe comezou o 16 de setembro de 2021 e rematou o 13 de decembro de 2021. As localizaci\u00f3ns da rodaxe incl\u00faen O Bierzo e a Galicia interior.\nEstrea.\n\"As bestas\" estreouse no Festival Internacional de Cinema de Cannes o 26 de maio de 2022, proxect\u00e1ndose f\u00f3ra de competici\u00f3n na secci\u00f3n Cannes Premi\u00e8re. O filme estreouse nos cinemas franceses o 20 de xullo de 2022. Tam\u00e9n se proxectou na 70\u00aa edici\u00f3n do Festival Internacional de Cinema de Donostia en setembro de 2022, como parte da lista de filmes 'Pearls'. Tam\u00e9n foi escollido na lista principal do 35\u00ba Festival Internacional de Cinema de Toquio (para a s\u00faa estrea asi\u00e1tica). Dende abril de 2022, ten unha data provisional de estrea en cinemas en Espa\u00f1a fixada para o 11 de novembro de 2022.\nAcollida.\nWendy Ide de \"ScreenDaily\" considerou que o filme \u00e9 \"un suspense psicol\u00f3xico estupendo e unha peza de cinema melanc\u00f3lica e musculosa que aproveita ao m\u00e1ximo tanto o tel\u00f3n de fondo galego como o impo\u00f1ente f\u00edsico de Menochet e o seu n\u00e9mesis Xan, o notable Luis Zahera.\nManu Y\u00e1\u00f1ez de \"Fotogramas\" valorou o filme con 3 de 5 estrelas, escribindo que Sorogoyen \"mostra o seu talento para xerar situaci\u00f3ns cargadas de hostilidade flagrante\", valorando \"a forma en que Sorogoyen xestiona o tempo de cada escena\", sendo o mellor do filme, ao tempo que debuxa o \"retrato grotesco dos habitantes do rural galego\u201d, pr\u00f3ximo \u00e1 caricatura, como o peor da mesma.\nNunha reportaxe na Radio Galega fix\u00e9ronse eco de cr\u00edticas en redes sociais e xornais polo que cualificaron de \"torva e inaceptable mirada sobre Galicia\" e de presentar o pa\u00eds como diferente, mais non pola s\u00faa cultura \"sen\u00f3n polo seu primitivismo brutal\".\nEn agosto de 2022, os membros da Academia das Artes e as Ciencias Cinematogr\u00e1ficas de Espa\u00f1a escolleu \"As bestas\" na s\u00faa preselecci\u00f3n de tres filmes para a s\u00faa candidatura ao mellor filme internacional na 95\u00aa edici\u00f3n dos \u00d3scar xunto a \"Alcarr\u00e0s\" e \"Cinco lobitos\". O filme foi nomeado ademais a 17 premios Goya."}
{"id": "580092", "revid": "47401", "url": "https://gl.wikipedia.org/wiki?curid=580092", "title": "Fernando Gomes", "text": "Fernando Mendes Soares Gomes, nado no Porto o 22 de novembro de 1956 e finado na mesma cidade o 26 de novembro de 2022, foi un exfutbolista portugu\u00e9s. Desenvolveu case toda a s\u00faa carreira no FC Porto, co que ga\u00f1ou numerosos t\u00edtulos, entre eles cinco ligas portuguesas, unha Copa de Europa e unha Copa Intercontinental. Destacado dianteiro, foi seis veces o m\u00e1ximo goleador da Primeira Liga e ga\u00f1ou d\u00faas Botas de Ouro ao mellor goleador europeo.\nFoi 47 veces internacional coa selecci\u00f3n portuguesa, coa que participou na Eurocopa de 1984 e no Mundial de 1986.\nTraxectoria.\nFormouse na canteira do FC Porto, amosando dende novo un gran talento, e no seu debut co primeiro equipo en 1974 marcou dous goles diante do CUF Barreiro. Durante a seguinte d\u00e9cada de media estivo en todos os momentos importantes do renacemento do club, salvo dous anos nos que militou na liga espa\u00f1ola coa camiseta do Sporting de Gij\u00f3n (onde estivo un ano inactivo por unha tendinite). Entre as tempadas 1976/77 e 1978/79 foi tres veces seguidas o m\u00e1ximo goleador da Primeira Liga, e na terceira delas conquistou o t\u00edtulo de liga, t\u00edtulo que o Porto levaba 20 anos sen ga\u00f1ar.\nNos seguintes anos sumou outras catro ligas ao seu palmar\u00e9s, ademais doutras catro Bolas de Prata e d\u00faas Botas de Ouro, e en 1984 capitaneou o equipo na final da Recopa da UEFA contra a Juventus de Trapattoni, caendo 2-1.\nNa tempada 1986/87 marcou cinco goles na Copa de Europa, catro deles nun mesmo partido diante do Rabat Ajax de Malta (9-0). A\u00ednda que marcou un gol nas semifinais contra o Dynamo de K\u00ediv de Lobanovskyi, unha fractura de tibia e peron\u00e9 impediulle disputar a final, na que o seu equipo conquistou o primeiro t\u00edtulo europeo da s\u00faa historia fronte ao Bayern de M\u00fanic. \nRecuperouse a tempo para xogar a Supercopa de Europa contra o Ajax e a Copa Intercontinental contra Pe\u00f1arol, ga\u00f1ando ambos t\u00edtulos e marcando o primeiro gol na vitoria por 2-1 sobre os uruguaios en Toquio.\nDeixou o equipo en 1989, debido a un enfrontamento co consello de administraci\u00f3n do Porto, e asinou co Sporting CP, no que militou durante d\u00faas campa\u00f1as, marcando na segunda delas 22 goles.\nRetirouse en 1991 como o segundo m\u00e1ximo goleador hist\u00f3rico da Primeira Liga, cun balance de 319 goles en 404 partidos, superado s\u00f3 por Fernando Peyroteo e cun gol m\u00e1is que o terceiro clasificado, Eus\u00e9bio.\nSelecci\u00f3n portuguesa.\nFoi 47 veces coa selecci\u00f3n de Portugal entre 1975 e 1988, marcando 13 goles. Formou parte do equipo portugu\u00e9s tanto na Eurocopa de 1984, onde alcanzou as semifinais, como no Mundial de 1986."}
{"id": "580093", "revid": "88215", "url": "https://gl.wikipedia.org/wiki?curid=580093", "title": "Fernando Mendes Soares Gomes", "text": ""}
{"id": "580094", "revid": "89787", "url": "https://gl.wikipedia.org/wiki?curid=580094", "title": "Concello de Lund", "text": " \nLund \u00e9 un concello sueco (\"kommun\") do condado de Escania. O municipio pertence \u00e1 \u00e1rea metropolitana de Malm\u00f6 (Stormalm\u00f6) e \u00e1 rexi\u00f3n transnacional de \u00d6resund. A s\u00faa capital \u00e9 a cidade de Lund. En xu\u00f1o do ano 2022 o concello ti\u00f1a unha poboaci\u00f3n de 126 989 habitantes."}
{"id": "580095", "revid": "5863", "url": "https://gl.wikipedia.org/wiki?curid=580095", "title": "Envelenamento", "text": ""}
{"id": "580096", "revid": "89787", "url": "https://gl.wikipedia.org/wiki?curid=580096", "title": "Concello de Lule\u00e5", "text": " \nLule\u00e5 \u00e9 un concello sueco (\"kommun\") do condado de Norrbotten. A s\u00faa capital \u00e9 Lule\u00e5, que tam\u00e9n \u00e9 a capital do condado. O municipio de Lule\u00e5 \u00e9 un concello da \u00e1rea administrativa do fin\u00e9s dende o 1 de febreiro de 2013. En xu\u00f1o do ano 2022 o concello ti\u00f1a unha poboaci\u00f3n de 78 704 habitantes."}
{"id": "580097", "revid": "1131", "url": "https://gl.wikipedia.org/wiki?curid=580097", "title": "Dorna (Xaime Quessada)", "text": "Dorna \u00e9 unha escultura creada polo artista espa\u00f1ol Xaime Quessada, situada en Pontevedra. Tam\u00e9n \u00e9 co\u00f1ecida como \"Homenaxe ao cami\u00f1o de Santiago\" e actualmente at\u00f3pase na r\u00faa do Gorgull\u00f3n, no Cami\u00f1o Portugu\u00e9s, fronte ao centro comercial Vialia.\nHistoria.\nEn 2001, completouse a reurbanizaci\u00f3n da Avenida de Uruguai e da marxe esquerda do r\u00edo L\u00e9rez, que o Ministerio de Obras P\u00fablicas espa\u00f1ol acometera na cidade.\nComo colof\u00f3n do proxecto, creouse unha gran rotonda na Avenida de Uruguai, \u00e1 entrada da ponte do Burgo, e decidiuse instalar un monumento conmemorativo do paso do cami\u00f1o de peregrinaci\u00f3n portugu\u00e9s a Santiago de Compostela por este punto estrat\u00e9xico da cidade.\nA escultura foi encargada ao artista ourens\u00e1n Xaime Quessada e foi inaugurada o 20 de agosto de 2001.\nO tramo da avenida de Uruguai onde se atopaba a rotonda do Burgo foi redese\u00f1ado uns anos despois da instalaci\u00f3n da escultura, en outubro de 2006.\u00a0Eliminouse a rotonda e perd\u00e9ronse alg\u00fans dos elementos da escultura, como o estanque e a iluminaci\u00f3n, xa que a escultura foi dese\u00f1ada para descansar sobre unha masa de auga.\nDescrici\u00f3n.\nA escultura foi dese\u00f1ada para representar a Galicia como terra de auga, luz e vento. \u00c9 unha homenaxe ao Cami\u00f1o de Santiago, concibido en forma das antigas dornas galegas coa vela despregada ao vento.\nTr\u00e1tase dunha dorna de ferro fundido, unha embarcaci\u00f3n pesqueira t\u00edpica das R\u00edas Baixas, coa proa apuntando cara a Santiago de Compostela, destino do cami\u00f1o de peregrinaci\u00f3n, coa vela impulsada polo vento para crear dinamismo.\nA dorna subli\u00f1a o car\u00e1cter mar\u00edtimo de Pontevedra e a s\u00faa relaci\u00f3n co mar, e simboliza ao peregrino que realiza a viaxe a Santiago de Compostela.\nA rotonda para a que se dese\u00f1ou a obra ti\u00f1a un estanque que rodeaba a escultura de auga e estaba iluminada por un efecto de auga tintada. O autor utilizou o ferro fundido como material, asoci\u00e1ndoo \u00e1 idea de que a s\u00faa autooxidaci\u00f3n faino eterno como o cami\u00f1o de peregrinaci\u00f3n."}
{"id": "580098", "revid": "98629", "url": "https://gl.wikipedia.org/wiki?curid=580098", "title": "Dendrocygna arborea", "text": "Dendrocygna arborea \u00e9 unha especie de ave da orde das anseriformes, familia dos an\u00e1tidos e subfamilia dos dendrocigninos, unha das 8 integradas no x\u00e9nero \"Dendrocygna\".\nTaxonom\u00eda.\nDescrici\u00f3n.\nA especie foi descrita en 1758 por Carl Linnaeus, na 12\u00aa edici\u00f3n do seu \"Systema Naturae\".\nSin\u00f3nimo.\nAdemais de polo seu nome actualmante v\u00e1lido, a especie co\u00f1eceuse tam\u00e9n polo sin\u00f3nimo: \nEtimolox\u00edas.\nO nome do x\u00e9nero est\u00e1 formado pola uni\u00f3n dos elementos \"Dendro\"- e -\"cygna\". O primeiro est\u00e1 tirado do grego antigo \u03b4\u03ad\u03bd\u03b4\u03c1\u03bf\u03bd \"d\u00e9ndron\", \"\u00e1rbore\", e o segundo do lat\u00edn \"cygnus\", \"cisne\".\nO ep\u00edteto espec\u00edfico, \"arborea\", alude aos seus h\u00e1bitos (v\u00e9xase m\u00e1is abaixo).\nCaracter\u00edsticas.\n\"Dendrocygna arborea\" \u00e9 o m\u00e1is grande e escuro dos dendrocigninos. Cunha lonxitude de 48 a 58 cm, as femias pesan de 800 a 1.320 g, e os machos de 760 a 1.240 g. Esta especie ten aproximadamente o tama\u00f1o dun lavanco.\nTen un peteiro longo e negro, as\u00ed como a cabeza e as patas. O pescozo \u00e9 p\u00e1lido, e a cara parda clara. A cabeza, o lombo, o peito e as \u00e1s son de cor de parda escura a negra, e o resto das partes inferiores son brancas con marcas negras.\nAs plumaxes de ambos os sexos son similares, ag\u00e1s que os xuven\u00eds son de cores m\u00e1is apagadas e te\u00f1en un patr\u00f3n da cor do ventre menos contrastado.\nDistribuci\u00f3n.\n\u00c9 unha especie end\u00e9mica de varias illas caribe\u00f1as. Enc\u00f3ntrase en Cuba, illas Caim\u00e1n, Rep\u00fablica Dominicana, Puerto Rico, Hait\u00ed, Xamaica e as Bahamas.\nDieta e comportamento.\n\u00c9 unha ave principalmente nocturna, habitando en pantanos arborados e mangleirais, onde descansa e se alimenta de vexetais, inclu\u00edndo o froito da palmeira \"Roystonea regia\", co\u00f1ecida como palma real, que \u00e1 a \u00e1rbore nacional de Cuba. Habitualmente pousa nas \u00e1rbores, o que d\u00e1 lugar ao seu nome espec\u00edfico.\nReproduci\u00f3n.\nRexistr\u00e1ronse ni\u00f1os nas cavidades de \u00e1rbores, nas p\u00f3las, e no chan baixo as palmeiras e arbustos densos.\nO tama\u00f1o habitual da posta \u00e9 de 10 a 16 ovos. "}
{"id": "580099", "revid": "25871", "url": "https://gl.wikipedia.org/wiki?curid=580099", "title": "Roystonea regia", "text": "Roystonea regia, co\u00f1ecida como palma real, \u00e9 unha especie de palma cuxa altura, elegancia e f\u00e1cil cultivo convert\u00e9rona nunha das \u00e1rbores utilizadas como ornamental m\u00e1is com\u00fan no mundo.\n\u00c9 tam\u00e9n o m\u00e1is simb\u00f3lico dos campos de Cuba, onde \u00e9 reco\u00f1ecida como a \u00e1rbore nacional.\nTaxonom\u00eda.\nDescrici\u00f3n.\nA especie foi descrita por (Kunth) O.F.Cook en 1900, e publicada en \"Science\" 12 (300): 479.\nEtimolox\u00eda.\nO ep\u00edteto espec\u00edfico, \"regia\", v\u00e9n do lat\u00edn \"r\u0113gia\" e significa \"real\" (do Rei).\nCaracter\u00edsticas.\n\u00c9 unha \u00e1rbore con tronco en est\u00edpite que adoita ter at\u00e9 uns 25 m de altura pero, nalg\u00fans casos pode chegar at\u00e9 40 m. O seu tronco \u00e9 liso, de cor agrisada clara, e ten a aparencia dunha columna elegante, lixeriamente fusiforme, que engrosa lixeiramente a media altura, para logo volver a adelgazar. O di\u00e1metro do tronco pode alcanzar os 50 ou 60 cm. Ten un penacho terminal de follas que alcanzan at\u00e9 6 m de longo. As follas te\u00f1en na s\u00faa base un pec\u00edolo envai\u00f1ador moi grande e liso que envolve o tronco. As follas son pinnadas e os fol\u00edolos ou pinnas, moi numerosos, b\u00edfidos no \u00e1pice e de cor verde escura e brillantes. A inflorescencia \u00e9 en esp\u00e1dice ramificado en d\u00faas ou tres veces consecutivas e \u00e1brese, envolta nunha espata da s\u00faa mesma lonxitude, debaixo da base da pinna da folla m\u00e1is vella. As florres son s\u00e9siles, lanceoladas, con 5 t\u00e9palos externos e 5 internos; os internos na flor feminina son valvares. Os estames, son de 6 a 9. O ovario ten tres cavidades e est\u00e1 rodeado por unha c\u00fapula de ses dentes. Os estigmas son tres, s\u00e9siles. O froito \u00e9 unha baga lixeramente alongada, duns 10 mm de longo, e uns 9 mm de ancho, de cor viol\u00e1cea, e cont\u00e9n s\u00f3 unha semente.\nDistribuci\u00f3n e h\u00e1bitat.\n\"Roystonea regia\" \u00e9 nativa do sur da Florida, Puerto Rico, Belize, Bahamas, A Espa\u00f1ola, Cuba, Honduras e dalgunhas rexi\u00f3ns de M\u00e9xico e das illas Caim\u00e1n.\nHoxe en d\u00eda est\u00e1 plantada en todos os pa\u00edses da zona intertropical e, en varias rexi\u00f3ns, se asilvestrou (ver mapa de distribuci\u00f3n.).\nEnc\u00f3ntrase nas chairas cultivadas cubanas como principal remanente dos bosques semicaducos que eran a vexetaci\u00f3n predominante en Cuba, e tam\u00e9n crece en terreos monta\u00f1osos f\u00e9rtiles e h\u00famidos, sendo \u00e1s veces m\u00e1is abundante na vexetaci\u00f3n secundaria.\nAo igual que noutros pa\u00edses americanos, a maior\u00eda destas \u00e1rbores adoita plantarse nos campos de azucre ao longo dos cami\u00f1os interiores para delimitar leiras e servir de orientaci\u00f3n por ser f\u00e1ciles de distinguir a distancia.\nUsos.\nA palma real ten moitos usos, ademais do seu popular cultivo en xardinar\u00eda. O tronco subministra t\u00e1boas para os \"boh\u00edos\" ou casas campesi\u00f1as. As grandes follas ou \"pencas\" co\u00f1ecidas como \"guano\" serven para tellar casas. Coas espatas florais fanse \"catauros\", que son como cestas non tecidas. As va\u00ed\u00f1as foliares ou \"yaguas\" serven para envolver as follas curadas do tabaco, e antes tam\u00e9n eran moi usadas para facer as paredes dos boh\u00edos. As s\u00faas flores son unha importante fonte de alimento para as abellas. O seu froito, o \"palmiche\"\", pendura moi abundantemente en acios e brindan excelente alimento para porcos. Os acios xa secos son \u00fatiles como vasoiras r\u00fasticas. As puntas tenras das follas poden servir como alimento chamado en Cuba \"palmito\". A floraci\u00f3n e fructificaci\u00f3n ocorre ao longo de todo o ano e cada palma pode dar de 2 a 8 acios de palmiche de polo menos 23 kg (e poden ser de at\u00e9 92 kg) cada un ao ano. O palmiche pode ser fonte de aceite para fabricar xab\u00f3n.\nUsos medicinais.\nEn Cuba \u00fasase a ra\u00edz cocida como diur\u00e9tico, para expulsar pedras na urina, para o tratamento da diabetes, e dise que ten propiedades emolientes.\n\u00c1rbore emblem\u00e1tica.\nA palma real foi elixida como a \u00e1rbore nacional en Cuba por ser a m\u00e1is numerosa das s\u00faas \u00e1rbores, por ser a especie m\u00e1is notoria dos seus paisaxes, pola s\u00faa beleza, pola s\u00faa utilidade e por estar representada no escudo nacional."}
{"id": "580107", "revid": "23204", "url": "https://gl.wikipedia.org/wiki?curid=580107", "title": "Filmes propostos \u00f3 mellor filme internacional na 95\u00aa edici\u00f3n dos \u00d3scar", "text": "Esta \u00e9 unha lista dos filmes propostos na 95\u00aa edici\u00f3n dos \u00d3scar para o mellor filme internacional. A Academia das Artes e das Ciencias Cinematogr\u00e1ficas (AMPAS) convidou \u00e1s industrias cinematogr\u00e1ficas de varios pa\u00edses a presentar o seu mellor filme para o \u00d3scar \u00f3 mellor filme internacional cada ano dende que o premio foi creado na edici\u00f3n de 1956. O premio \u00e9 presentado anualmente pola Academia para un filme producido f\u00f3ra dos Estados Unidos cun di\u00e1logo maioritariamente en lingua non inglesa. O Comit\u00e9 do Premio Internacional de Longametraxes supervisa o proceso e revisa todos os filmes enviados. A categor\u00eda foi anteriormente chamada mellor filme en lingua non inglesa, mais foi cambiado en abril de 2019 a mellor filme internacional, logo de que a academia considerase a anterior denominaci\u00f3n como desfasada.\nNa 95\u00aa edici\u00f3n dos \u00d3scar, os filmes candidatos deben terse estreado nos cinemas dos seus respectivos pa\u00edses entre o 1 de xaneiro de 2022 e o 30 de novembro de 2022. A data l\u00edmite para presentar as propostas foi o 3 de outubro de 2022. Uganda presentou un filme por vez primeira, e Tanzania volveu presentar un filme dende o ano 2001.\nA lista curta de 15 filmes anunciouse o 21 de decembro de 2022, e os cinco nomeados anunci\u00e1ronse o 24 de xaneiro de 2023. \"Sen novidade na fronte\" de Edward Berger ga\u00f1ou o premio para Alema\u00f1a."}
{"id": "580111", "revid": "89787", "url": "https://gl.wikipedia.org/wiki?curid=580111", "title": "Himalaya, l'enfance d'un chef", "text": "Himalaya, l'enfance d'un chef (en ) \u00e9 un filme nepal\u00e9s de 1999 dirixido por \u00c9ric Valli e financiado por compa\u00f1\u00edas de Francia. Foi o primeiro filme nepal\u00e9s en ser nomeado ao \u00d3scar \u00f3 mellor filme internacional na 72\u00aa edici\u00f3n dos premios.\nAcollida.\nTen unha puntuaci\u00f3n en Metacritic de 73, sendo as cr\u00edticas maioritariamente positivas.\nSBS deulle ao filme unha valoraci\u00f3n de 3.5/5, dicindo que \"A historia de \"Himalaya\" \u00e9 atemporal. O director franc\u00e9s Eric Valli c\u00f3ntaa como unha lenda, e \u00e9 unha que co\u00f1ece ben\", e que \u00e9 \"unha saga sinxela pero bastante conmovedora\"."}
{"id": "580117", "revid": "23204", "url": "https://gl.wikipedia.org/wiki?curid=580117", "title": "Kotar\u014d wa Hitori Gurashi", "text": " \u00e9 unha serie manga xaponesa de comedia escrita e ilustrada por Mami Tsumura. Foi serializada na revista \"seinen\" manga de Shogakukan \"Big Comic Superior\" dende marzo de 2015. Unha serie anime de dez episodios foi emitida por TV Asahi en 2021. A adaptaci\u00f3n anime, creada por Liden Films, estreouse en Netflix internacionalmente en 2022.\nSinopse.\nKotaro Sat\u043e\u0304, un neno de 4 anos que vive por conta propia, trasl\u00e1dase ao apartamento 201, ao lado de Shin Karino, un artista de manga.\nAnime.\nEn setembro de 2021, anunciouse unha adaptaci\u00f3n anime. A serie est\u00e1 animada por Liden Films e dirixida por Tomoe Makino, coa composici\u00f3n da historia de Hiroshi Sat\u043e\u0304, dese\u00f1os de personaxes de Tomomi Kimura e m\u00fasica composta por Y\u016bya Mori. Estreouse internacionalmente en Netflix o 10 de marzo de 2022.\nAcollida.\nEn setembro de 2021, o manga vendera 1,4 mill\u00f3ns de copias; en xu\u00f1o de 2022, a cifra ascendeu a 1,7 mill\u00f3ns de copias. En 2018, \"Kotar\u014d wa Hitori Gurashi\" ga\u00f1ou o premio Electronic Manga na categor\u00eda masculina."}
{"id": "580119", "revid": "25871", "url": "https://gl.wikipedia.org/wiki?curid=580119", "title": "Nelly Diener", "text": "Nelly Hedwig Diener, nada o 5 de febreiro de 1912 e finada preto de Tuttlingen (Alema\u00f1a) o 27 de xullo de 1934, foi unha auxiliar de voo su\u00edza. Foi a primeira asistente de voo feminina en Europa.\nTraxectoria.\nA principios de 1934 Diener converteuse na primeira auxiliar de voo feminina en Europa, para a aeroli\u00f1a su\u00edza Swissair. A revista \"Aero-Revue\" louvouna como unha \u00abdama loura, de pelo crecho e longas pestanas\u00bb e bautizouna como \"Engel der L\u00fcfte\" (\u00abAnxo do aire\u00bb). Diener era co\u00f1ecida por consentir os seus pasaxeiros con alimentos e bebidas que ela mesma preparaba. Nos primeiros anos de Swissair o prezo do voo non inclu\u00eda c\u00e1terin, pois nos primeiros avi\u00f3ns comerciais non hab\u00eda espazo para unha coci\u00f1a. S\u00f3 se ofrec\u00edan t\u00e9, caf\u00e9, s\u00e1ndwichs, sopa e froita. \nDiener fal\u00e1balles de maneira tranquilizadora aos pasaxeiros que sufr\u00edan de medo a voar. Con moitos xogaba \u00e1s cartas ou tec\u00eda para distraelos, interpretaban canci\u00f3ns xuntos ou mesmo cantaba. Os asistentes de voo de Swissair inicialmente traballaban sen uniforme, simplemente cun mandil branco. Por\u00e9n, as imaxes contempor\u00e1neas f\u00f3ra do avi\u00f3n mostran a Diener cunha chaqueta de voo, pantal\u00f3ns e chapeu. O t\u00edtulo do seu traballo ind\u00edcase nunha postal como \u00ab\"Stewardess\" do avi\u00f3n de alta velocidade \"C\u00f3ndor\" de Swissair\u00bb. Nelly Diener chegou a ser co\u00f1ecida al\u00e9n das fronteiras do seu pa\u00eds.\nMorte.\nNelly Diener morreu despois de 83 voos no accidente de Swissair en Tuttlingen o 27 de xullo de 1934 na ruta Z\u00faric-Berl\u00edn, preto de Wurmlingen (Baden-W\u00fcrttemberg, Alema\u00f1a). No accidente morreron tam\u00e9n os nove pasaxeiros e os outros dous membros da tripulaci\u00f3n, o piloto, Armin M\u00fchlematter, e o navegador de radio, Hans Daschinger.\nO informe de Swissair sobre o ano financeiro de 1934 detalla o accidente e as s\u00faas causas:"}
{"id": "580120", "revid": "23204", "url": "https://gl.wikipedia.org/wiki?curid=580120", "title": "The Staircase (miniserie)", "text": "The Staircase \u00e9 unha miniserie estadounidense creada por Antonio Campos. Est\u00e1 baseada no crime real de 2004 e na docuserie de Jean-Xavier de Lestrade. Est\u00e1 protagonizada por Colin Firth no papel de Michael Peterson, un escritor condenado polo asasinato da s\u00faa muller Kathleen Peterson (Toni Collette), que foi atopada morta no fondo da escaleira da s\u00faa casa. A serie estreouse en HBO Max o 5 de maio de 2022."}
{"id": "580122", "revid": "98629", "url": "https://gl.wikipedia.org/wiki?curid=580122", "title": "The Watcher (serie de televisi\u00f3n)", "text": "The Watcher \u00e9 unha miniserie de televisi\u00f3n estadounidense creada por Ryan Murphy e Ian Brennan para Netflix. Estreouse o 13 de outubro de 2022. Bas\u00e9ase nun artigo de 2018 para \"New York\", \"The Cut\" de Reeves Wiedeman."}
{"id": "580126", "revid": "1131", "url": "https://gl.wikipedia.org/wiki?curid=580126", "title": "Estatua de Teucro", "text": "Teucro \u00e9 unha estatua creada polo escultor C\u00e1ndido Pazos, situada en Pontevedra. At\u00f3pase na praza de San Xos\u00e9 sobre o reloxo do edificio central da antiga Caixa de Aforros Provincial de Pontevedra e foi inaugurada o 15 de xullo de 2006.\nMitolox\u00eda.\nTeucro \u00e9 o m\u00edtico fundador da cidade de Pontevedra. A lenda conta que o m\u00edtico arqueiro Teucro, fillo do rei Telam\u00f3n (rei de Salamina), seguiu a unha serea, Leucoi\u00f1a, no seu exilio ata a r\u00eda de Pontevedra e logo fundou a cidade.\nAntes da fundaci\u00f3n da cidade, Teucro, xunto co seu irm\u00e1n \u00c1iax e o seu primo Aquiles, fora \u00e1 guerra de Troia. Pero cando esta longa guerra terminou e volveron ao seu pa\u00eds, os heroes non foron ben recibidos, nin sequera polas s\u00faas propias familias. Teucro, rexeitado polo seu pai, foi en busca dunha nova patria en Occidente e chegou a Iberia, percorreu a costa de Hispania, cruzou o estreito de Xibraltar e fundou unha colonia grega chamada \"Hellenes\", que se converter\u00eda en Pontevedra.\nDescrici\u00f3n.\nA escultura \u00e9 de bronce e ten 6 metros de altura.\nPesa 2 toneladas e est\u00e1 ancorada mediante un espigo de aceiro ao pequeno pavill\u00f3n do reloxo na parte superior do edificio da Caixa de Aforros de Pontevedra. A escultura d\u00e1 unha sensaci\u00f3n de lixeireza que suxire que est\u00e1 a flotar no aire no baleiro.\nTeucro \u00e9 representado como un atleta novo espido cun arco modernista e a expresi\u00f3n de chegar ao seu destino.\nTeucro na cidade.\nEn 1843, a cidade puxo o nome de Teucro \u00e1 praza m\u00e1is antiga do centro hist\u00f3rico, que antes se chamaba Praza da Vila ou Praza do Pan.\nNa fachada da Casa Consistorial de Pontevedra (1880) hai unha inscrici\u00f3n sobre a fundaci\u00f3n da cidade polo arqueiro grego Teucro.\nNa Bas\u00edlica de Santa Mar\u00eda a Maior hai unha estatua de Teucro portando o b\u00e1culo no alto do contraforte dereito da s\u00faa fachada principal. En 1956, engadiuse unha estatua de granito de Teucro rompendo as fauces do le\u00f3n de Nemea cunha cruz detr\u00e1s no arco da fonte que pecha o atrio da Igrexa da Virxe Peregrina."}
{"id": "580128", "revid": "98629", "url": "https://gl.wikipedia.org/wiki?curid=580128", "title": "Relaci\u00f3ns But\u00e1n-Nepal", "text": "As relaci\u00f3ns de But\u00e1n e o Nepal ref\u00edrense \u00e1s relaci\u00f3ns bilaterais entre But\u00e1n e o Nepal. As relaci\u00f3ns estabelec\u00e9ronse formalmente no ano 1983. Estes dous pa\u00edses do Himalaia non te\u00f1en sa\u00edda ao mar e est\u00e1n separados polo estado indio de Sikkim. \u00c1mbolos dous pa\u00edses est\u00e1n rodeados pola India e pola Rep\u00fablica Popular da China. Por\u00e9n, o estado actual das relaci\u00f3ns \u00e9 tenso debido \u00e1 crise dos refuxiados butaneses.\nStatus.\nBut\u00e1n e o Nepal son \u00e1mbolos dous pa\u00edses do Himalaia, e at\u00e9 o ano 2008, o Nepal tam\u00e9n era unha monarqu\u00eda. Os dous pa\u00edses foron membros fundadores da Asociaci\u00f3n Surasi\u00e1tica para a Cooperaci\u00f3n Rexional (SAARC). A Sociedade Cultural e de Amizade Nepal-But\u00e1n creouse en Katmand\u00fa para facilitar as boas relaci\u00f3ns en 1969. As d\u00faas naci\u00f3ns estabeleceran formalmente relaci\u00f3ns diplom\u00e1ticas en 1983. O rei butan\u00e9s Jigme Singye Wangchuck visitou o Nepal para asistir ao terceiro cumio da SAARC en 1987. O derradeiro rei do Nepal, Birendra visitou But\u00e1n para asistir a unha reuni\u00f3n da SAARC en 1988. M\u00e1is recentemente, o primeiro ministro de But\u00e1n visitou o Nepal en 2002. O primeiro ministro Tshering Tobgay de But\u00e1n visitou o Nepal en 2015 para asistir a un cumio da SAARC.\nCrise dos refuxiados.\nUn problema importante ao que se enfrontan ambas as naci\u00f3ns \u00e9 a presenza de refuxiados butaneses, que residen en sete campos de ACNUR no leste do Nepal. As estimaci\u00f3ns do seu n\u00famero var\u00edan entre 85.000 e 107.000. A\u00ednda que a maior\u00eda dos refuxiados reclaman a nacionalidade butanesa, But\u00e1n afirma que son \"emigrantes voluntarios\" que perderon os seus dereitos de cidadan\u00eda, negando a s\u00faa condici\u00f3n de refuxiados. A maior\u00eda dos refuxiados son lhotshampa, hind\u00fas de fala nepalesa que se estabeleceron en But\u00e1n. Varios grupos insurxentes, inclu\u00eddos aqueles con afiliaci\u00f3ns mao\u00edstas, xurdiron dos campos de refuxiados, a quen as forzas de seguridade butanesas culparon dunha serie de atentados con bomba en But\u00e1n antes das elecci\u00f3ns parlamentarias de 2008. Despois de anos de conversaci\u00f3ns e esforzos sen resultados, outras naci\u00f3ns, entre as que destaca os Estados Unidos, acordaron absorber 60.000 refuxiados.\nComercio.\nO crecemento do comercio entre as d\u00faas naci\u00f3ns viuse afectado pola crise dos refuxiados. En 2008-2009, as exportaci\u00f3ns de But\u00e1n ao Nepal situ\u00e1ronse en 300 mill\u00f3ns de rupias, mentres que as exportaci\u00f3ns do Nepal a But\u00e1n ascenderon a 200 mill\u00f3ns de rupias. En 2004, o Nepal e But\u00e1n asinaron un acordo para aumentar o n\u00famero de voos entre Paro e Katmand\u00fa de d\u00faas veces por semana a sete voos por semana. As delegaci\u00f3ns das c\u00e1maras de negocios de ambas as naci\u00f3ns intercambiaron visitas e en 2010 ambas as naci\u00f3ns mantiveron conversaci\u00f3ns conxuntas a nivel de secretario para traballar cara a un acordo comercial."}
{"id": "580142", "revid": "5863", "url": "https://gl.wikipedia.org/wiki?curid=580142", "title": "Jaime Ozores Prado", "text": ""}
{"id": "580143", "revid": "5863", "url": "https://gl.wikipedia.org/wiki?curid=580143", "title": "Jaime de Ozores de Prado", "text": ""}
{"id": "580144", "revid": "23204", "url": "https://gl.wikipedia.org/wiki?curid=580144", "title": "Primeiro ministro de But\u00e1n", "text": ""}
{"id": "580146", "revid": "15490", "url": "https://gl.wikipedia.org/wiki?curid=580146", "title": "Cimbra", "text": "A cimbra \u00e9 unha estrutura auxiliar que serve para soportar provisionalmente o peso dun arco ou b\u00f3veda, as\u00ed como doutras obras de canter\u00eda, durante a fase de construci\u00f3n. Adoita ser unha cercha de madeira. Esta estrutura, unha vez ensambladas as doelas e a doela clave, desm\u00f3ntase nunha operaci\u00f3n denominada \"descimbrado\".\nCaracter\u00edsticas.\nDurante o proceso de construci\u00f3n de arcos e b\u00f3vedas, util\u00edzanse para suxeitar as doelas at\u00e9 o momento do seu remate, momento no que se coloca a clave. \nTam\u00e9n se denomina cimbra \u00e1 curvatura interior (ou intradorso) dun arco ou dunha b\u00f3veda. Na construci\u00f3n e dese\u00f1o de arcos adoita evitarse o seu uso debido ao aumento do custo da s\u00faa construci\u00f3n. Normalmente enc\u00e1rgase a carpinteiros especializados\nNalg\u00fans pa\u00edses de fala hispana de Am\u00e9rica tam\u00e9n se utiliza o termo \"cimbra\" para designar os encofrados, pola semellanza de funci\u00f3ns con estes e, especialmente, cando se trata de estruturas auxiliares de grandes arcos de formig\u00f3n en pontes."}
{"id": "580148", "revid": "1888", "url": "https://gl.wikipedia.org/wiki?curid=580148", "title": "Bernardo Xos\u00e9", "text": "Bernardo Xos\u00e9 Rodr\u00edguez Ortiz, co\u00f1ecido como Bernardo Xos\u00e9, nado en Bouzas (Vigo) en outubro de 1947, \u00e9 un m\u00fasico e cantante galego.\nTraxectoria.\nAlternou os estudos coa asistencia ao Conservatorio de Vigo onde cursou dou anos de solfexo e un de piano. Organizou un conxunto de m\u00fasica pop que durou moi pouco e despois montou o grupo \"Herva Nova\", que interpretaba temas galegos. Despois converteuse en cantante solista facendo a s\u00faa presentaci\u00f3n no Festival da nova canci\u00f3n galega organizado polos alumnos da Escola de Comercio de Vigo. Marchou a Madrid e interveu en programas radiof\u00f3nicos e en \"M\u00fasica 3\" de TVE. Musicou poemas de Rosal\u00eda de Castro, Juan Ram\u00f3n Jim\u00e9nez e Gustavo Adolfo B\u00e9cquer e tam\u00e9n creou temas propios. Debutou como cantante no Festival de Benidorm de 1972 con letra de Pedro Rodr\u00edguez e m\u00fasica de Aniano Alcaide, onde obtivo o premio \u00e1 mellor letra. Posteriormente integrouse no grupo A Roda."}
{"id": "580149", "revid": "1888", "url": "https://gl.wikipedia.org/wiki?curid=580149", "title": "Bernardo Xos\u00e9 Rodr\u00edguez Ortiz", "text": ""}
{"id": "580151", "revid": "27155", "url": "https://gl.wikipedia.org/wiki?curid=580151", "title": "GLIC", "text": "O receptor GLIC \u00e9 unha canle i\u00f3nica regulada por ligando da bacteria \"Gloeobacter\". As siglas proceden do ingl\u00e9s \"Gloeobacter Ligand-gated Ion Channel\". \u00c9 un hom\u00f3logo dos receptores de acetilcolina nicot\u00ednicos. \u00c9 unha canle selectiva de cati\u00f3ns (pasan a trav\u00e9s dela i\u00f3ns positivos) regulada por prot\u00f3ns (a canle abre cando se une a ela un prot\u00f3n, i\u00f3n ). Igual que os receptores de acetilcolina nicot\u00ednicos, \u00e9 un olig\u00f3mero pent\u00e1mero funcional (a canle funciona como unha ensamblaxe de cinco subunidades). Por\u00e9n, mentres que os seus hom\u00f3logos eucariotas son heteroolig\u00f3meros (as unidades ensambladas son diferentes), todas as bacterias co\u00f1ecidas ata agora que expresan estas canles codifican unha soa unidade mon\u00f3mera, o que indica que o receptor GLIC \u00e9 funcionalmente un homoolig\u00f3mero (con todas as subunidades id\u00e9nticas).\nA semellanza na secuencia de amino\u00e1cidos cos canles i\u00f3nicas reguladas por ligando (LGICs) eucariotas non est\u00e1 localizada en ning\u00fan dominio particular de estrutura terciaria, o que indica unha funci\u00f3n dos receptores GLIC similar \u00e1 dos seus equivalentes eucariotas. En calquera caso, a funci\u00f3n de regular o limiar de excitaci\u00f3n do potencial de acci\u00f3n na transmisi\u00f3n do sinal nervioso de organismos multicelulares non se pode trasladar a organismos unicelulares, o que fai que o prop\u00f3sito das canles i\u00f3nicas reguladas por ligando bacterianas non sexa inmediatamente obvio.\nEstrutura.\nA estrutura da canle aberta foi resolta por dous equipos independentes de investigadores en 2009 a valores de pH baixos de 4-4,6 (co receptor GLIC sendo regulado por prot\u00f3ns)."}
{"id": "580152", "revid": "1888", "url": "https://gl.wikipedia.org/wiki?curid=580152", "title": "Bernardo Jos\u00e9 Rodr\u00edguez Ortiz", "text": ""}
{"id": "580153", "revid": "55821", "url": "https://gl.wikipedia.org/wiki?curid=580153", "title": "Estaci\u00f3n de autobuses de Pontevedra", "text": "A Estaci\u00f3n de Autobuses de Pontevedra \u00e9 unha estaci\u00f3n de autobuses na cidade de Pontevedra que permite o tr\u00e1fico de autobuses interurbanos, con destinos nacionais ou internacionais.\nLocalizaci\u00f3n.\nA estaci\u00f3n de autobuses de Pontevedra est\u00e1 situada na zona sur da cidade, na Avenida da Estaci\u00f3n, fronte \u00e1 estaci\u00f3n de ferrocarril, xunto ao r\u00edo Gafos. Est\u00e1 a 400 metros da circunvalaci\u00f3n PO-10 e preto da autoestrada AP-9.\nHistoria.\nDesde os anos da posguerra, na d\u00e9cada de 1940, Pontevedra vi\u00f1a demandando unha estaci\u00f3n de autobuses para centralizar o transporte de viaxeiros en autocar, de acordo coa s\u00faa condici\u00f3n de capital de provincia. Tras moitas xesti\u00f3ns en Madrid, Calixto Gonz\u00e1lez-Posada Rodr\u00edguez foi o primeiro alcalde da cidade en anunciar a construci\u00f3n da estaci\u00f3n. Con todo, o compromiso do goberno espa\u00f1ol coa s\u00faa construci\u00f3n non se materializou, nin nos anos 40 nin nas d\u00e9cadas seguintes.\nA falta de estaci\u00f3n de autobuses, os autobuses que chegaban a Pontevedra paraban en varias r\u00faas c\u00e9ntricas da cidade como Guti\u00e9rrez Mellado (antiga Xeneral Mola), Pastor D\u00edaz, Benito Corbal, Sagasta, Cobi\u00e1n Roffignac, Garc\u00eda Camba e a praza de San Xos\u00e9.\nFinalmente, tras cuestionarse a elecci\u00f3n da s\u00faa localizaci\u00f3n pola s\u00faa relativa distancia do centro da cidade, a estaci\u00f3n de autobuses de Pontevedra constru\u00eduse nun terreo fronte \u00e1 estaci\u00f3n de ferrocarril, no seu lado oeste, preto do r\u00edo Gafos. O enxe\u00f1eiro encargado da obra foi o se\u00f1or Moreno de la Casa. As obras de construci\u00f3n empezaron en decembro de 1976 e duraron dous anos. A estaci\u00f3n de autobuses foi inaugurada polo alcalde de Pontevedra Joaqu\u00edn Queiz\u00e1n Taboada o 4 de decembro de 1978. Con todo, a estaci\u00f3n non entrou en funcionamento ata o 24 de novembro de 1980, con d\u00faas plantas, escaleiras mec\u00e1nicas e varios establecementos comerciais no seu interior. En 2015, as escaleiras mec\u00e1nicas foron eliminadas e substitu\u00eddas por dous ascensores con capacidade para 13 persoas cada un.\nO 13 de xaneiro de 2020, a Xunta de Galicia iniciou a gran reforma da estaci\u00f3n de autobuses, cun orzamento de 6 mill\u00f3ns de euros. A fachada, o interior e os sistemas de informaci\u00f3n foron completamente renovados e recuperouse a cuberta orixinal do edificio, favorecendo un interior luminoso. Tam\u00e9n se renovaron as d\u00e1rsenas, elimin\u00e1ronse os carr\u00eds dos dous accesos rodados que hab\u00eda a ambos os dous lados da fachada principal da estaci\u00f3n e constru\u00eduse un novo acceso rodado no lado suroeste cara \u00e1 avenida Josefina Arruti. Ademais, constru\u00eduse unha praza peonil fronte \u00e1 estaci\u00f3n e unha nova conexi\u00f3n peonil no lado este coa estaci\u00f3n de ferrocarril para fomentar o transporte intermodal de pasaxeiros e recuperouse e axardinouse a zona do r\u00edo Gafos.\nO novo acceso \u00e1 estaci\u00f3n polo sur entrou en funcionamento o 1 de setembro de 2021. As obras de reforma da estaci\u00f3n finalizaron en novembro de 2022. \nDescrici\u00f3n.\nO edificio da estaci\u00f3n de autobuses de Pontevedra ten d\u00faas plantas. A planta superior \u00e9 accesible desde a praza da Avenida da Estaci\u00f3n, a trav\u00e9s dunha ampla rampla apta para discapacitados ao longo da parte central da fachada e de escaleiras nos laterais. Nesta planta at\u00f3pase a entrada, un gran vest\u00edbulo central, unha cafeter\u00eda, as oficinas de xesti\u00f3n e informaci\u00f3n, os aseos, un gran panel informativo frontal e os ascensores. A planta baixa d\u00e1 acceso \u00e1s 18 d\u00e1rsenas de embarque, dispostas en bater\u00eda, e conta cunha \u00e1rea de espera exterior.\nA fachada est\u00e1 composta por un revestimento branco de chapa de aceiro microperforada, que lle d\u00e1 un aspecto unificado, e m\u00faltiples xanelas. O teito, fiel ao seu dese\u00f1o orixinal, ofrece moita luz grazas aos m\u00faltiples lucernarios. No interior, o amplo vest\u00edbulo da primeira planta benef\u00edciase da luz natural e est\u00e1 dominado por texturas de madeira.\nFronte \u00e1 entrada principal da estaci\u00f3n hai unha gran praza peonil pavimentada con \u00e1rbores, en cuxo lado sur hai unha marquesi\u00f1a que delimita unha ruta peonil que une a estaci\u00f3n de autobuses coa de ferrocarril. Ao oeste da praza, hai unha zona de estacionamento e un carril \"kiss and ride\" para os usuarios que chegan \u00e1 estaci\u00f3n en coche ou moto.\nServizos.\nA estaci\u00f3n de autobuses de Pontevedra est\u00e1 servida por diversas li\u00f1as de autobuses. Pontevedra est\u00e1 conectada por autob\u00fas coa maior\u00eda das cidades de Espa\u00f1a e Galicia, as\u00ed como co estranxeiro, inclu\u00eddo o aeroporto do Porto e Francia."}
{"id": "580154", "revid": "865", "url": "https://gl.wikipedia.org/wiki?curid=580154", "title": "Malung-S\u00e4len", "text": " \nMalung-S\u00e4len \u00e9 un concello sueco (\"kommun\") do condado de Dalarna. A s\u00faa capital \u00e9 Malung. Ata o ano 2007 o municipio chamouse Malung, e tr\u00e1tase do \u00fanico de Suecia con dous nomes de localidades. En setembro do ano 2022 o concello ti\u00f1a unha poboaci\u00f3n de 10 198 habitantes.\nA monta\u00f1a m\u00e1is meridional de Suecia, Transtrandsfj\u00e4llen, at\u00f3pase no norte do municipio. As partes do sur do concello son m\u00e1is baixas, con zonas de premonta\u00f1a ricas en turbeiras moi accidentadas. Dende a d\u00e9cada de 1980 o turismo domina a econom\u00eda local, en particular o turismo relacionado co esqu\u00ed na zona de S\u00e4len.\nDende a fundaci\u00f3n do concello en 1971 a tendencia de poboaci\u00f3n foi negativa, coa excepci\u00f3n dalg\u00fans anos. Por\u00e9n, a finais da d\u00e9cada de 2010 a tendencia comezou a cambiar."}
{"id": "580155", "revid": "785", "url": "https://gl.wikipedia.org/wiki?curid=580155", "title": "Terras do Eo-Navia", "text": ""}
{"id": "580163", "revid": "12452", "url": "https://gl.wikipedia.org/wiki?curid=580163", "title": "Arec\u00e1ceas", "text": ""}
{"id": "580164", "revid": "7596", "url": "https://gl.wikipedia.org/wiki?curid=580164", "title": "Roystonea", "text": "Roystonea \u00e9 un x\u00e9nero de plantas da divisi\u00f3n das anxiospermas, clase das lili\u00f3psidas, orde das arecales e familia das arec\u00e1ceas.\nTaxonom\u00eda.\nDescrici\u00f3n.\nO x\u00e9nero foi descrito en 1900 polo bot\u00e1nico e entom\u00f3logo estadounidense Orator F. Cook.\nSin\u00f3nimo.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo:\nEtimolox\u00eda.\nO nome do x\u00e9nero, \"Roystonea\", \u00e9 unha homenaxe a Roy Stone, un enxe\u00f1eiro do Ex\u00e9rcito dos Estados Unidos .\nEspecies.\nNo x\u00e9nero reco\u00f1\u00e9cense as seguintes especies:\nCaracter\u00edsticas.\nSon palmeiras grandes, con tronco solitario de 20 a 30 m de altura e follas pinnadas. A s\u00faa grande altura e a aparencia chamativa destas palmeiras conv\u00e9rtens nun aspecto not\u00e1bel da paisaxe. Os troncos, que Louis Agassiz e Elizabeth Agassiz compararon con columnas de pedra en 1868, son lisos e columnares, a\u00ednda que os troncos de \"R. altissima\" e \"R. maisiana\" son m\u00e1is delgados que os das palmas reais t\u00edpicas.\nOs troncos a mi\u00fado est\u00e1n inchados e avultados en varias partes da s\u00faa lonxitude, o que pode refectir anos nos que as condici\u00f3ns de crecemento foron mellores ou peores que o promedio.\nAs cicatrices das follas a mi\u00fado son prominentes ao longo do caule, especialmente en individuos xoves de r\u00e1pido crecemento. A cor do tronco var\u00eda de branca agrisada a parda agrisada, excepto en \"R. violacea\", que ten troncos de cor parda violeta ou malva.\n\"R. oleracea\" alcanza alturas de 42 m, pero a maior\u00eda das especies enc\u00f3ntranse no rango de 15 a 20 m.\nO esp\u00e9cime m\u00e1is grande de \"R. oleracea\" enc\u00f3ntrase na Floresta Estadual Edmundo Navarro de Andrade en R\u00edo Claro, S\u00e3o Paulo, Brasil, e alcanza os 42,4 m de altura.\nDistribuci\u00f3n.\nAs s\u00faas especies est\u00e1n distribu\u00eddas por toda a zona do Caribe, tanto nas Antillas, desde Cuba at\u00e9 Trinidad, como nos pa\u00edses centroamericanos, no estado de Florida, en Colombia e en Venezuela. \nO x\u00e9nero comprende algunas das palmeiras m\u00e1is co\u00f1ecidas e comunmente cultivadas nas rexi\u00f3ns tropicais e subtropicais.\nCuba cont\u00e9n a maior diversidade de especies."}
{"id": "580166", "revid": "98629", "url": "https://gl.wikipedia.org/wiki?curid=580166", "title": "Pacto sucesorio", "text": "Pacto Sucesorio \u00e9 o nome con que a historiograf\u00eda moderna co\u00f1ece un documento subscrito por Raimundo de Borgo\u00f1a, conde de Galicia, e Henrique de Borgo\u00f1a, conde de Portugal. Nese documento, Raimundo comprom\u00e9tese a reco\u00f1ecer a Henrique unha serie de posesi\u00f3ns feudais no reino de Le\u00f3n. A cambio Henrique apoiaba a proclamaci\u00f3n de Raimundo como rei cando morrese Afonso VI.\nExisten moitas d\u00fabidas acerca da autenticidade do documento. Con todo, case todos os especialistas no per\u00edodo (Bernard Reilly, Charles Bishko, Carmen Pallares, Ermelindo Portela ou Lu\u00eds Carlos Amaral) admiten a s\u00faa autenticidade. \nAs\u00ed mesmo, desco\u00f1\u00e9cese a data en que o texto puido ser subscrito. As dataci\u00f3ns propostas van de 1085 a 1107.\nO texto.\nO texto orixinal do \"Pacto Sucesorio\" non se conserva. Co\u00f1ecemos o seu contido a trav\u00e9s do \"Spicilegium\", unha obra en trece tomos publicada polo monxe beneditino franc\u00e9s Luc d\u2019Achery entre 1655 e 1677. A obra compila documentos medievais de moi diversa orixe. O \"Pacto Sucesorio\" aparece no tomo III, publicado en 1659, entre outros documentos procedentes, segundo o autor, do arquivo da abad\u00eda de Cluny.\nTraduci\u00f3n do texto ao galego.\nO texto orixinal est\u00e1 en lat\u00edn. Esta ser\u00eda a s\u00faa traduci\u00f3n ao galego:Ao se\u00f1or e reverend\u00edsimo abade de Cluny, Hugo, e a toda a congregaci\u00f3n de San Pedro, o conde Raimundo, o seu fillo, e o conde Henrique, familiar, desexan sa\u00fade e amor en Cristo. Ficade a saber, querid\u00edsimo Pai, que despois de vermos o voso legado, polo temor de Deus omnipotente e do benaventurado ap\u00f3stolo Pedro e pola reverencia da vosa dignidade, o que nos mandastes facer n\u00f3s fix\u00e9molo na man do se\u00f1or Dalmacio Geret.\nEn Nome do Pai e do Fillo e do Esp\u00edrito Santo. Garant\u00eda de \u00edntegro amor polo cal o conde Raimundo e o conde Henrique, con este xuramento estabeleceran un Pacto de Amizade:\nEu Henrique, lonxe de calquera falsa pretensi\u00f3n de ruptura, a ti, conde Raimundo, xuro pola sa\u00fade dos teus membros e pola elevada estima da t\u00faa vida e que a t\u00faa prisi\u00f3n ocorrer\u00e1 contra a mi\u00f1a vontade. Xuro tam\u00e9n que, ap\u00f3s o falecemento do rei Afonso, estarei preparado para, de calquera modo, como \u00fanico se\u00f1or, defender con fidelidade e aumentar para ti toda esta terra do rei Afonso contra calquera home e muller. Xuro tam\u00e9n que, se vier a posu\u00edr o tesouro de Toledo antes de ti, dareiche d\u00faas partes e conservarei para min a terceira. Amen.\nE eu, conde Raimundo, a ti, conde Henrique, xuro pola sa\u00fade dos teus membros e pola elevada estima da t\u00faa vida, que a t\u00faa prisi\u00f3n ocorrer\u00e1 contra a mi\u00f1a vontade. Xuro tam\u00e9n que, ap\u00f3s a morte de Afonso, dareiche Toledo e toda a terra que lle pertence; e toda a terra que recibes, soamente por min concedida, terala coa condici\u00f3n de seres a partir de agora o meu home e terala de min, o teu se\u00f1or; e despois de tela dado, ti devolverasme todas as terras de Le\u00f3n e Castela. E se algu\u00e9n a min ou a ti quixer resistir e provocarnos inxuria, n\u00f3s empreenderemos guerra contra el en conxunto ou individualmente, ata que pacificamente devolva aquela terra a min ou a ti e despois eu ofrecereicha. Xuro tam\u00e9n que, se tiver o tesouro de Toledo antes de ti, dareiche a terceira parte e gardarei para min as d\u00faas partes remanentes.\nGarant\u00eda que o conde Raimundo fixo na man do se\u00f1or Dalmacio Geret.\nSe eu conde don Raimundo non puder dar Toledo a ti, conde Henrique, tal como promet\u00edn, dareiche a Galiza coa condici\u00f3n de que me axudes a conquistar toda a terra de Le\u00f3n e de Castela; e s\u00f3 despois de eu a\u00ed dominar en paz, dareiche a Galiza, para que, despois de cha ter dado, ti me devolvas as terras de Le\u00f3n e de Castela. Coa orde de Deus e tam\u00e9n coa intercesi\u00f3n das p\u00edas oraci\u00f3ns da Santa Igrexa de Deus. Am\u00e9n. \nAn\u00e1lise do texto.\nDe aceptarmos a s\u00faa veracidade, o \"Pacto sucesorio\" resulta un texto moi revelador para o tramo final do reinado de Afonso VI. En esencia, o pacto \u00e9 un acordo de axuda mutua entre Raimundo de Borgo\u00f1a e o seu parente Henrique, que se activar\u00eda na morte de Afonso.\nData e prop\u00f3sito.\nAs datas propostas para a sinatura do pacto van de 1085 a 1107. Posto que Afonso nacera arredor de 1040, Raimundo e Henrique pretend\u00edan asegurar as s\u00faas respectivas posici\u00f3ns ante a s\u00faa previs\u00edbel morte. Raimundo aspiraba, como marido de Urraca, a suceder a Afonso. Henrique compromet\u00edase a soster os dereitos de Afonso ao trono leon\u00e9s, a cambio de recibir Toledo en feudo ou, no seu caso, Galiza. \nO pacto presenta a Afonso de Borgo\u00f1a como vasalo de Raimundo, raz\u00f3n pola que a historiograf\u00eda portuguesa ten desconfiado do documento. De aceptarmos esta vasalaxe, Afonso Henriques, fillo de Afonso de Borgo\u00f1a, ter\u00eda obrado contra os seus se\u00f1ores naturais ao se proclamar rei de Portugal. \nCon todo, \u00e9 certo que Raimundo de Borgo\u00f1a, por estar casado con Urraca, a primeira filla lex\u00edtima de Afonso VI, deb\u00eda de ser considerado na \u00e9poca como de superior categor\u00eda a Afonso de Borgo\u00f1a. Ao cabo este casara con Teresa, filla ilex\u00edtima do rei. As\u00ed mesmo, Afonso era conde de Portugal, un territorio que na altura a\u00ednda se entend\u00eda como ligado ao reino de Galicia, a\u00ednda que baixo a acci\u00f3n de Henrique e Teresa vi\u00f1ese ga\u00f1ando singularidade.\nA intervenci\u00f3n de Cluny.\nPor outro lado, o texto denota os fortes lazos que un\u00edan ao reino coa abad\u00eda de Cluny. A carta est\u00e1 dirixida a Hugo, abade de Cluny entre 1049 e 1109. Durante o seu goberno Cluny foi un referente para a cultura e a pol\u00edtica da Europa cat\u00f3lica. A colaboraci\u00f3n entre a monarqu\u00eda leonesa e Cluny comeza a mediados do XI, no reinado de Fernando I, e estreitarase durante os reinados de Afonso VI e Afonso VII. \nO texto mostra a ansiedade de Cluny por asegurar o seu ascendente no reino de Le\u00f3n e garantir unha sucesi\u00f3n ordenada ao trono. Durante o reinado de Afonso, a nobreza franca acadara un gran poder no reino. O pacto pode ser unha resposta \u00e1 designaci\u00f3n de Sancho, fillo de Afonso e Zaida de Sevilla, como herdeiro do trono leon\u00e9s. Pola s\u00faa procedencia e por estar casado con Urraca, filla de Afonso e Constanza de Borgo\u00f1a, Raimundo parecer\u00eda a Cluny un candidato ao trono m\u00e1is adecuado que o infante Sancho.\nO pacto as\u00ednase ante Dalmacio Geret, emisario do abade. Este home ten sido identificado co monxe cluniacense, tam\u00e9n chamado Dalmacio, que ocupou o bispado de Santiago entre 1094 e 1096. Esa identificaci\u00f3n est\u00e1 lonxe de ser completamente segura, pois existen outras persoas do mesmo nome que actuaron como delegados de Cluny na Pen\u00ednsula durante os primeiros anos do s\u00e9culo XII.\nRepartici\u00f3n territorial.\nNo texto, o reino de Afonso perc\u00edbese como un conxunto de unidades pol\u00edticas nitidamente diferenciadas. En concreto o texto fala de Galiza, Le\u00f3n, Castela e Toledo. En suma, segue a divisi\u00f3n territorial consagrada trala morte de Fernando I, coa adici\u00f3n de Toledo, tomado en 1085 por Afonso VI. Como se deduce do texto, este era o territorio m\u00e1is codiciado do reino, dada a grande cantidade de recursos econ\u00f3micos que achegaba \u00e1 monarqu\u00eda.\nSegundo o texto, de non poder entregar Toledo, Raimundo ceder\u00eda Galicia a Henrique. O texto non aclara se esta denominaci\u00f3n inclu\u00eda o que na altura eran os condados de Portugal e Co\u00edmbra ou se nesta \u00e9poca xa se ti\u00f1an por terrritorios diferenciados.\nControversia sobre a dataci\u00f3n.\nDado que o texto conservado carece de data de suscrici\u00f3n ou referencia temporal precisa, tense suxerido un rango de datas que vai desde o 1085 ao 1107. Este rango de datas responde, como termo \"post quem\", ao momento en que Raimundo e Henrique (nacidos arredor do 1070) se dispo\u00f1er\u00edan a viaxar \u00e1 Pen\u00ednsula como parte das milicias capitaneadas por Eudes I de Borgo\u00f1a. Como termo \"ante quem\" usar\u00edase a morte de Raimundo, acaecida a finais do ano 1107. \nA\u00ednda hai tam\u00e9n quen suxire que o texto poder\u00eda ter sido subscrito en data temper\u00e1 e renovado m\u00e1is tarde, momento en que se ter\u00eda introducido a cl\u00e1usula final do documento. \nCon todo, as dataci\u00f3ns preferidas pola historiograf\u00eda son os anos que est\u00e1n arredor do 1095 ou arredor do 1105. A primeira das datas pemitir\u00eda identificar ao Dalmacio do pacto co bispo compostel\u00e1n e a\u00ednda entender que non se mencione a Henrique como conde de Portugal, posto que ese nomeamento non debeu de producirse at\u00e9 finais de ano, como moi cedo. As\u00ed mesmo, se o texto fose asinado antes do nomeamento de Henrique, entender\u00edase mellor a s\u00faa suxeici\u00f3n a Raimundo. \nA hip\u00f3tese de Charles J. Bishko sobre a dataci\u00f3n.\nA\u00ednda que lonxe de pechar a cuesti\u00f3n, unha das hip\u00f3teses mellor fundadas sobre a dataci\u00f3n do pacto \u00e9 a do historiador Charles Julien Bishko, quen, nun artigo publicado orixinalmente en 1971, situaba a sinatura no ver\u00e1n de 1105. \nNo seu estudo, o pacto foi resultado dos h\u00e1biles movementos de Henrique de Portugal e da ameaza que o infante Sancho supu\u00f1a para os dereitos din\u00e1sticos de Raimundo e a s\u00faa muller Urraca. Se, como parece, o infante Sancho naceu contra o 1093, estar\u00eda chegando \u00e1 idade en que poder\u00eda ser asociado ao trono. De feito, desde 1103 \u00e9 constante a s\u00faa presenza como confirmante dos documentos de seu pai.\nA argumentaci\u00f3n de Biskho f\u00edxase nun documento do 30 de xaneiro de 1105 polo que Henrique cede ao mosteiro de San Isidro de Due\u00f1as, abad\u00eda dependente de Cluny, os r\u00e9ditos de certas propiedades s\u00faas na \u00e1rea da Seabra. \nA doaz\u00f3n \u00e9 confirmada por unha longa lista de nobres laicos e eclesi\u00e1sticos. Vinte e seis deles prove\u00f1en dos condados de Portugal e Co\u00edmbra, outros quince do territorio leon\u00e9s. En opini\u00f3n de Bishko, coa doaz\u00f3n Henrique pretend\u00eda marcar unha posici\u00f3n propia na sucesi\u00f3n de Afonso VI. Por un lado, buscaba reforzar a s\u00faa alianza con Cluny. Por outro, quer\u00eda sumar aliados para a s\u00faa causa entre a nobreza leonesa oposta ao infante Sancho pero a\u00ednda non comprometida coa causa de Raimundo de Borgo\u00f1a. \nAo tempo, perc\u00edbese que Henrique buscaba ampliar cara o leste os territorios controlados polos condados de Portugal e Co\u00edmbra. Por outra banda, esta foi unha constante do seu goberno, imposibilitado como estaba de estender os seus territorios cara o sur, ante a fortaleza dos almor\u00e1bidas. \nNa hip\u00f3tese de Bishko, a relevancia pol\u00edtica desta doaz\u00f3n alarmou a Raimundo. Sendo o preferido dos cluniacenses, solicitou a mediaci\u00f3n do abade Hugo. Do estudo dos diplomas das chancelar\u00edas de Afonso, Raimundo e Henrique, Bishko concl\u00fae que os dous nobres borgo\u00f1\u00f3ns se uniron \u00e1 corte do rei en Burgos, entre mediados de maio e finais de setembro. Este ser\u00eda o momento m\u00e1is plaus\u00edbel para a sinatura do pacto. Amais, \u00e9 case seguro que nesa altura naceu o primeiro fillo var\u00f3n de Raimundo e Urraca, Afonso Reim\u00fandez. \u00a0\nO debate sobre a autenticidade.\nA primeira noticia do texto corresponde \u00e1 s\u00faa publicaci\u00f3n por Luc d\u2019Achery en 1659. Nunca se atopou o texto orixinal, un feito que pode explicarse en que non houbo ocasi\u00f3n de levar a cabo o acordo e na destruci\u00f3n sufrida por Cluny no s\u00e9culo XVI, durante as guerras de relixi\u00f3n en Francia, e, sobre todo, nos anos que seguiron \u00e1 Revoluci\u00f3n Francesa. \nComo xa se dixo, a historiograf\u00eda portuguesa ten impugnado o texto por presentar a Henrique como vasalo de Raimundo. Esta tese foi lanzada xa no s\u00e9culo XVIII polo frade Jos\u00e9 Barbosa no seu \"Cat\u00e1logo Cronol\u00f3gico, Hist\u00f3rico, Geneal\u00f3gico e Cr\u00edtico das Rainhas de Portugal e Seus Filhos\", editado en 1727. \nAdemais de considerar inadmis\u00edbel a vasalaxe de Henrique, o frade sinalaba que o texto obviaba a condici\u00f3n de conde de Henrique como conde de Portugal. Con todo, esta dificultade salv\u00e1base se o texto era anterior ao seu nomeamento ou tam\u00e9n tendo en conta que o uso do t\u00edtulo \u00e9 irregular na propia chancelar\u00eda condal. Desta maneira, as d\u00fabidas sobre a falsidade do documento ficaron arrombadas.\nO historiador Abel Estef\u00e2nio retomou a tese da falsificaci\u00f3n nun artigo do 2011. Comentando a estrutura do texto, Estef\u00e2nio sinala que, a\u00ednda que a s\u00faa estrutura se corresponde coa propia dun documento da \u00e9poca, carece dun apartado fundamental: a indicaci\u00f3n do lugar de sinatura, do notario e dos confirmantes e testemu\u00f1as presentes. \nOutra das cuesti\u00f3ns sospeitosas sobre as que se deti\u00f1a o artigo era a da presenza do abade Hugo como inspirador dun pacto que non pod\u00eda ser tomado por Afonso VI m\u00e1is que como unha traiz\u00f3n. Por\u00e9n, recentes investigaci\u00f3ns a cargo de Julia Montenegro te\u00f1en revelado que a relaci\u00f3n entre ambos xa pod\u00eda estar moi deteriorada \u00e1 altura do 1090, o que explica que o abade se arriscase a indispo\u00f1erse co rei. \nNa s\u00faa opini\u00f3n, o documento ser\u00eda un falso hist\u00f3rico creado ao f\u00edo da Guerra da Restauraci\u00f3n (1640-1668). Tratar\u00edase dun dos m\u00faltiples intentos da diplomacia de Filipe IV por negar a lexitimade do duque de Bragan\u00e7a, proclamado rei de Portugal como Xo\u00e1n IV. \nNeste mesmo estudo, Estef\u00e2nio reco\u00f1ec\u00eda que as s\u00faas conclusi\u00f3ns estaban lonxe de seren conclu\u00edntes. Nun novo artigo de 2014 inclinouse por aceptar a veracidade. En primeiro lugar, sinalaba algunhas peculiaridades ling\u00fc\u00edsticas do texto. O redactor usou \"Leon\" en lugar de \"Legione\" para se referir \u00e1 capital do reino. O propio Estef\u00e2nio sinalaba que, a\u00ednda que fose un uso infrecuente para a \u00e9poca, docum\u00e9ntanse outros exemplos contempor\u00e1neos co mesmo uso. \u00a0 \nAs\u00ed mesmo, d\u00e1 conta de ter atopado o manuscrito que serviu para a edici\u00f3n impresa do documento por parte de D\u2019Achery. Este manuscrito foi realizado por Anselme Le Michel, un relixioso beneditino da congregaci\u00f3n de San Mauro \u2013como D\u2019Achery\u2013 que copiou numerosos documentos de Cluny en 1645. \nInclin\u00e1ndose a considerar o documento verdadeiro, Estef\u00e2nio sinalaba que a pasaxe \"\"Raimundus Comes eiusque filius\"\u201d do texto orixinal ten por forza que interpretarse como unha referencia ao fillo var\u00f3n de Raimundo, o futuro Afonso VII. O seu nacemento, que Estef\u00e2nio d\u00e1 por seguro o 1 de marzo de 1105, ser\u00eda a raz\u00f3n fundamental que impulsar\u00eda ao pacto entre os dous condes. Entendendo que Raimundo asinou numerosos documentos at\u00e9 poucos d\u00edas antes da s\u00faa morte, Estef\u00e2nio consideraba que o pacto pod\u00eda ter sido subscrito en calquera momento entre 1105 e 1107.\nResultados do pacto.\nFose ou non un pacto ver\u00eddico, o certo \u00e9 que non chegou a ter ning\u00fan efecto hist\u00f3rico. Raimundo morreu en 1107 e un ano despois o infante Sancho. Urraca e, seguramente, o seu neto Afonso, foron designados para a sucesi\u00f3n por Afonso VI, que morrer\u00eda a inicios do ver\u00e1n de 1109.\nO \"Pacto da Amizade\" entre Urraca e Teresa.\nUn texto semellante ao \"Pacto sucesorio\" \u00e9 o \"Pacto da Amizade\", suscrito entre as esposas de Raimundo e Henrique, Urraca e Teresa. Datado seguramente a finais de 1110, o acordo concede \u00e1 Teresa numerosas prazas no territorio leon\u00e9s e castel\u00e1n (Zamora, Salamanca, \u00c1vila, Talavera...) en troca de protecci\u00f3n militar. \nComo sucede co \"Pacto sucesorio\", non hai consenso sobre a veracidade do documento, pois s\u00f3 se co\u00f1ece unha copia, conservada no \"Liber Fidei\" da catedral de Braga. Como sucedeu co \"Pacto sucesorio\", as cl\u00e1usulas do \"Pacto da Amizade\" nunca se chegaron a facer efectivas."}
{"id": "580167", "revid": "65337", "url": "https://gl.wikipedia.org/wiki?curid=580167", "title": "Cuartos de d\u00f3lar dos 50 estados", "text": "Os cuartos de d\u00f3lar dos 50 estados son unha serie de moedas dun cuarto de d\u00f3lar postas en circulaci\u00f3n pola Casa da Moeda dos Estados Unidos en conmemoraci\u00f3n de cada un dos estados constitu\u00edntes dos Estados Unidos.\nEste programa foi creado pola Lei 105-124, do 1 de decembro de 1997, e as moedas foron cu\u00f1adas e postas en circulaci\u00f3n entre 1999 e 2008 en bloques de cinco estados cada ano. \nO dese\u00f1o com\u00fan do anverso corresp\u00f3ndese co co\u00f1ecido como cuarto de d\u00f3lar Washington, creado por John Flanagan en 1923 e adaptado nesta ocasi\u00f3n polo gravador da \"US Mint\" William Cousins, en tanto que o reverso \u00e9 espec\u00edfico para cada estado.\nO programa dos cuartos de d\u00f3lar dos 50 estados p\u00faxose en marcha para promover unha nova xeraci\u00f3n de coleccionistas de moedas, e converteuse no programa numism\u00e1tico m\u00e1is existoso da historia dos EEUU, xa que aproximadamente a metade da poboaci\u00f3n coleccionou as moedas desta serie. Isto provocou, ademais, un beneficio de arredor de 3.000 mill\u00f3ns de d\u00f3lares para o Goberno federal, motivado da retirada da circulaci\u00f3n das moedas por parte dos coleccionistas.\nEn 2009, a Casa da Moeda dos Estados Unidos comezou a complementar esta serie cun novo programa de moedas dun cuarto de d\u00f3lar dedicadas ao Distrito de Columbia e dos territorios dos EEUU, nos que se incl\u00faen Porto Rico, Samoa Americana, Guam, as illas Virxes Estadounidenses e as illas Marianas do Norte.\nCreaci\u00f3n da serie.\nConcepci\u00f3n da idea.\nAs orixes deste programa de emisi\u00f3ns est\u00e1n no Comit\u00e9 Consultivo Cidad\u00e1n de Moedas Conmemorativas (CCCAC), nomeado polo secretario do Tesouro, Lloyd Bentsen, en decembro de 1993 e presidido polo director da Casa da Moeda dos EEUU, Philip N. Diehl. Desde os primeiros d\u00edas de existencia deste organismo, varios dos seus membros a t\u00edtulo individual, encabezados por David Ganz, instaron o comit\u00e9 a apoiar o programa dos cuartos de d\u00f3lar dos 50 estados. \nAo principio esta iniciativa s\u00f3 atopou o apoio de Charles Atherton, da Comisi\u00f3n de Belas Artes dos EEUU, e de Dan Hoffman, un numism\u00e1tico novo de Carolina do Sur que tam\u00e9n formaba parte do CCCAC. Mais a partir de 1995 o CCCAC comezou a sumarse formalmente o proxecto. O comit\u00e9 buscou daquela o apoio do representante republicano por Delaware Michael Castle, que presid\u00eda o Subcomit\u00e9 Bancario da C\u00e1mara de Representantes, con xurisdici\u00f3n sobre as moedas do pa\u00eds. A cautela inicial de Castle resolveuse cando Diehl suxeriu que as moedas se emitisen na orde en que os estados foran entrando na Uni\u00f3n e ratificaran a Constituci\u00f3n dos Estadios Unidos. Delaware, o estado natal de Castle, foi o primeiro en facelo e, xa que logo, ser\u00eda o primeiro estado en ver en circulaci\u00f3n a s\u00faa moeda dun cuarto de d\u00f3lar. Posteriormente, Castle realizou varias comparecencias na c\u00e1mara e presentou un proxecto de lei para a autorizaci\u00f3n do programa.\nOposici\u00f3n do Tesouro e apoio do Congreso.\nMalia o apoio do director da \"US Mint\" e do CCCAC, que fora designado polo Departamento do Tesouro, este mesmo departamento op\u00faxose ao programa dos cuartos de d\u00f3lar dos 50 estados, xa que as cu\u00f1axes conmemorativas chegaran a identificarse nos \u00faltimos tempos con abusos e excesos. As previsi\u00f3ns econ\u00f3micas da Casa da Moeda dos EEUU apuntaban a que o programa far\u00eda que o Goberno ga\u00f1ase entre 2.600 e 5.100 mill\u00f3ns de d\u00f3lares, motivados pola se\u00f1oreaxe \u2014\u00e9 dicir, na diferenza entre o valor nominal das moedas e o custo da s\u00faa produci\u00f3n\u2014, mais outros 110 mill\u00f3ns noutros beneficios pola comercializaci\u00f3n numism\u00e1tica. Diehl e Castle utilizaron estas previsi\u00f3ns da Casa da Moeda para solicitar o apoio do Tesouro, mais os directivos desta instituci\u00f3n consideraban que os c\u00e1lculos carec\u00edan de credibilidade \u2014ao final do programa, a \"US Mint\" estimou que o programa xerara 3.000 mill\u00f3ns de d\u00f3lares en se\u00f1oreaxe e 136,2 mill\u00f3ns en beneficios numism\u00e1ticos\u2014.\nDiehl traballou con Castle con discreci\u00f3n para sacar adiante o proxecto de lei, malia a oposici\u00f3n do Tesouro ao programa. No entanto, o Tesouro suxeriu que o departamento realizase un estudo para determinar a viabilidade do programa. Co asesoramento de Diehl, Castle aceptou a suxesti\u00f3n do Tesouro e o estudo de viabilidade inclu\u00eduse no proxecto de Lei de Moedas Conmemorativas dos Estados Unidos de 1996, que tam\u00e9n autorizaba o secretario do Tesouro a executar o programa sen necesidade de novas decisi\u00f3ns do Congreso, no caso de que os resultados de viabilidade fosen favorables.\nO Tesouro contratou coa compa\u00f1\u00eda consultora \"Coopers and Lybrand\" a realizaci\u00f3n do estudo en 1997, e os seus resultados confirmaron as proxecci\u00f3ns da Casa da Moeda tanto sobre a demanda como sobre a se\u00f1oreaxe e sobre os beneficios numism\u00e1ticos do programa. Entre outras conclusi\u00f3ns, o estudo determinou que era probable que 98 mill\u00f3ns de estadounidenses gardasen un ou m\u00e1is xogos completos de moedas dun cuarto de d\u00f3lar desta serie \u2014ao conclu\u00edr o programa, a \"US Mint\" anunciou que foron 147 mill\u00f3ns as persoas que os coleccionaron\u2014. Malia todo, o Departamento do Tesouro segu\u00eda a oporse \u00e1 creaci\u00f3n do programa e neg\u00e1base a levalo a cabo sen un mandato claro do Congreso para o facer.\nEn 1997, o Congreso emitiu ese mandato en forma de Lei do Programa de Moedas Conmemorativas dos 50 estados, que foi promulgada polo presidente Bill Clinton o 1 de decembro de 1997.\nO programa dos cuartos de d\u00f3lar dos 50 Estados.\nConsonte o programa aprobado pola lei, a Casa da Moeda dos Estados Unidos comezou coa emisi\u00f3n dos cuartos de d\u00f3lar dos 50 estados cunha cadencia dunha moeda cada dez semanas, ou cinco moedas por ano, na orde en que cada estado ratificou a Constituci\u00f3n ou entrou a formar parte da Uni\u00f3n. O reverso de cada moeda conmemora un dos 50 estados cun dese\u00f1o emblem\u00e1tico da s\u00faa historia, as s\u00faas tradici\u00f3ns ou os seus s\u00edmbolos. \nA lei que autorizaba a serie e os procedementos habituais da Casa da Moeda outorg\u00e1ronlle a cada estado un papel relevante \u00e1 hora de determinar o dese\u00f1o que o representar\u00eda na moeda correspondente. Na maior\u00eda dos casos seguiuse un proceso polo que o gobernador lle solicitaba \u00e1 cidadan\u00eda do estado que presentase conceptos de dese\u00f1o e nomeou un grupo asesor para supervisar o proceso. Estes gobernadores presentaron entre tres e cinco conceptos de dese\u00f1o finalistas ao secretario do Tesouro para a s\u00faa aprobaci\u00f3n, e os dese\u00f1os aprobados devolv\u00e9ronse aos respectivos estados para a elecci\u00f3n do dese\u00f1o final.\nOs estados optaron, en xeral, entre dous procedementos. En 33 casos, o gobernador escolleu o dese\u00f1o final recomendado, base\u00e1ndose adoito en recomendaci\u00f3ns de grupos consultivos e representantes da cidadan\u00eda. Nos outros 17 estados, os cidad\u00e1ns elixiron o dese\u00f1o final recomendado a trav\u00e9s de votaci\u00f3ns en li\u00f1a, por correo, por tel\u00e9fono ou por outros medios establecidos para o efecto. Finalmente, os gravadores da \"US Mint\" aplicaron todos os conceptos de dese\u00f1o finalmente aprobados polo secretario do Tesouro entre os recomendados por cada estado. A atenci\u00f3n popular e dos medios de comunicaci\u00f3n en torno a este proceso foi intensa, o que lle proporcionou ao programa unha gran publicidade previa \u00e1 posta en circulaci\u00f3n das moedas.\nO programa dos cuartos de d\u00f3lar dos 50 estados foi a serie de moedas conmemorativas m\u00e1is popular da historia numism\u00e1tica dos Estados Unidos. A Casa da Moeda estimou que, ademais dos 147 estadounidenses que coleccionaron estas moedas, 3,5 mill\u00f3ns participaron tam\u00e9n no proceso de selecci\u00f3n dos dese\u00f1os de cada estado.\nNo final de 2008 cu\u00f1\u00e1ranse e pux\u00e9ranse en circulaci\u00f3n todas as moedas dun cuarto de d\u00f3lar previstas no programa. Consonte os datos da Casa da Moeda, a cantidade total de moedas cu\u00f1adas foi de 34.797.600.000. A tiraxe media foi de 695.952.000 moedas por cada estado, a\u00ednda que oscilou entre as 1.594.616.000 da moeda de Virxinia e as 416.600.000 do de Oklahoma. Todas as moedas circulantes foron cu\u00f1adas na Ceca de Filadelfia e na Ceca de Denver, e as versi\u00f3ns con acabamento especial \"proof\" para \"coleccionistas\" na Ceca de San Francisco.\nMapa das emisi\u00f3ns.\nO mapa amosa os anos de emisi\u00f3n da moeda de cada estado (incl\u00faese a extensi\u00f3n do programa en 2009 ao Distrito de Columbia e a outros territorios).\nNa t\u00e1boa seguinte am\u00f3sanse os cuartos de d\u00f3lar agrupados por ano e, dentro de cada ano, a orde do seu lanzamento. As cores corresp\u00f3ndense coas do mapa anterior, para facilitar a localizaci\u00f3n dos grupos de estados.\nColeccionismo.\nA lei que aprobou a creaci\u00f3n do programa de moedas dun cuarto de d\u00f3lar dos 50 estavos especificaba que o fin desta serie era \"honrar a singular rep\u00fablica federal dos 50 estados que compo\u00f1en os Estados Unidos, e promover a difusi\u00f3n do co\u00f1ecemento entre a xuventude dos Estados Unidos sobre os estados individuais, a s\u00faa historia e xeograf\u00eda, e a rica diversidade do patrimonio nacional\", as\u00ed como \"animar a xente nova e as s\u00faas familias a coleccionar recordos de todos os estados polo valor nominal das moedas\".\nAo ser este o prop\u00f3sito, as tiraxes foron realmente moi amplas, para que a s\u00faa difusi\u00f3n fose masiva, o que ocasionou que ningunha das moedas desta serie supo\u00f1a un investimento valioso, nin sequera nas versi\u00f3ns con acabamento \"proof\", producidas pola Ceca de San Francisco, que malia ter tiraxes moito m\u00e1is exiguas resultan tam\u00e9n accesibles para calquera coleccionista.\nNo entanto, o interese dalg\u00fans coleccionistas centrouse en pequenas variantes e erros provocados durante a produci\u00f3n das moedas, como \u00e9 o ocorrido nalg\u00fans esp\u00e9cimes do cuarto de d\u00f3lar de Wisconsin (2004) cu\u00f1ados na Casa da Moeda de Denver, que presentan variantes na cantidade, no tama\u00f1o e na orientaci\u00f3n das follas da espiga. En febreiro de 2005 vendeuse en eBay un conxunto de tres exemplares con estas variantes por 300 d\u00f3lares e despois produc\u00edronse aumentos salientables, que chegaron ata os 1.500 d\u00f3lares por moedas individuais; no entanto, a listaxe de prezos de 2020 de \"Professional Coin Grading Service\" (PCGS) atrib\u00fae aos exemplares mellor conservados unha valoraci\u00f3n de entre 92 e 130 d\u00f3lares.\nEn maio de 2000 descubriuse un erro de gran relevancia ao aparecer unha moeda h\u00edbrida co anverso do cuarto de d\u00f3lar e o reverso do d\u00f3lar Sacagawea; este exemplar estaba nun rolo de moedas dun d\u00f3lar adquirido nunha oficina bancaria de Mountain Home, Arcansas. Esta moeda h\u00edbrida, que pola s\u00faa configuraci\u00f3n non amosa data, foi a primeira dunha serie de once que se foron descubrindo e autenticando. As autoridades da Casa da Moeda dos Estados Unidos supo\u00f1en que estas pezas, que amosan a marca de ceca da Ceca de Filadelfia, foron cu\u00f1adas entre finais de abril e principios de maio de 2000. Estes h\u00edbridos produc\u00edronse nos habituais discos das moedas dun d\u00f3lar, revestidas de lat\u00f3n de manganeso, e non nos do cuarto de d\u00f3lar, que est\u00e1n revestidas de cupron\u00edquel.\nOutras variantes co\u00f1ecidas provocadas por erros son o cuarto de d\u00f3lar de Minnesota (2005) con dobre cu\u00f1axe e esta mesma moeda con diferente cantidade de follas nas \u00e1rbores. E unha rotura do cu\u00f1o na moeda de Kansas (2005) creou a aparencia de que o bisonte do seu reverso ten unha xiba. Por outra banda, son relativamente habituais os cuartos de d\u00f3lar de Kansas nos que se le o lema \"\" (sen o \"\" de \"\") no anverso."}
{"id": "580168", "revid": "1888", "url": "https://gl.wikipedia.org/wiki?curid=580168", "title": "\u00c1lvaro Dom\u00ednguez Rodr\u00edguez-Volta", "text": "\u00c1lvaro Dom\u00ednguez Rodr\u00edguez-Volta, nado en Pontevedra en 1986, \u00e9 un escritor e profesor galego.\nTraxectoria.\nHistoriador da Arte, \u00e9 profesor de Xeograf\u00eda e Historia no ensino medio. Publicou relatos nos portais dixitais Amateurs Hotel e The Barcelona Review. Foi un dos finalistas do premio Cosecha E\u00f1e 2017. Cursou o M\u00e1ster de Edici\u00f3n Universidad Aut\u00f3noma de Madrid-Taller de Libros e traballou no mundo editorial como lector de manuscritos, corrector, tradutor e tam\u00e9n en prensa. En 2022 ga\u00f1ou o Premio Xos\u00e9 Neira Vilas de Novela Curta coa obra \"Cristais rotos\"."}
{"id": "580170", "revid": "23204", "url": "https://gl.wikipedia.org/wiki?curid=580170", "title": "The Florida Project", "text": "The Florida Project \u00e9 un filme estadounidense de 2017 dirixido por Sean Baker e escrito por Baker e Chris Bergoch. Est\u00e1 protagonizado por Willem Dafoe, Brooklynn Prince, Bria Vinaite, Valeria Cotto, Christopher Rivera e Caleb Landry Jones. Para gran parte do elenco foi o primeiro filme no que apareceron. O argumento conta a historia dunha nena de seis anos que vive coa s\u00faa nai desempregada e solteira nun motel en Kissimmee, Florida, mentres tratan de manterse f\u00f3ra dos problemas e chegar a fin de mes. As dificultades da s\u00faa vida en Kissimmee contrastan co pr\u00f3ximo Walt Disney World. O t\u00edtulo do filme fai referencia ao nome en clave inicial de Walt Disney World durante a s\u00faa fase inicial de planificaci\u00f3n.\nEstreouse en galego o 19 de abril de 2023 a trav\u00e9s da TVG."}
{"id": "580172", "revid": "98629", "url": "https://gl.wikipedia.org/wiki?curid=580172", "title": "Raimundo IV de Tr\u00edpoli", "text": "Raimundo IV de Tr\u00edpoli, finado en 1199, foi conde de Tr\u00edpoli (1187-1189 ) e pr\u00edncipe rexente de Antioqu\u00eda (1193-1194). Era o fillo m\u00e1is vello de Bohemundo III, pr\u00edncipe de Antioqu\u00eda e Orgueilleuse de Harenc.\nTraxectoria.\nO conde de Tr\u00edpoli, Raimundo III de Tr\u00edpoli, morreu sen fillos en 1187 e, por ser o seu afillado, legoulle o seu condado. Pero dous anos despois, seu pai, Bohemundo III prefiriu chamalo ao seu car\u00f3n e nomealo herdeiro do principado de Antioqu\u00eda polo que colocou a seu fillo m\u00e1is novo, Bohemundo I de Tr\u00edpoli (o futuro Bohemundo IV de Antioqu\u00eda), como conde de Tr\u00edpoli.\nCrise co reino armenio de Cilicia.\nO seu pai entrou en disputa co rei de Armenia Menor, Le\u00f3n I, por mor do castelo de Bagras, que o armenio conquistara aos musulm\u00e1ns, pero que antes fora propiedade do principado de Antioqu\u00eda e, polo tanto, reclamoullo. Le\u00f3n I, non s\u00f3 non lle devolveu a Bagras sen\u00f3n que tam\u00e9n o encarcerou fac\u00e9ndolle crer que o chamaba para discutir o asunto. \nDurante a catividade do seu pai, Raimundo foi rexente do Principado de Antioquia. Para liberalo, o rei armenio pediulle a cambio do goberno de Antioqu\u00eda, e este aceptou, pero a cidade, constitu\u00edda en comuna baixo a direcci\u00f3n do patriarca Eimerico de Limoges, negouse a facer o que lle ped\u00edan. Dix\u00e9ronlles que a comuna de Antioquia s\u00f3 reco\u00f1ec\u00eda a autoridade de Raimundo at\u00e9 o regreso de Bohemundo. \nA soluci\u00f3n a esta crise chegou, polo 1195, co matrimonio entre Raimundo coa princesa Alicia de Armenia, sobri\u00f1a de L\u00e9on e filla de Rub\u00e9n III de Armenia. Para casar, pediron permiso ao rei de Xerusal\u00e9n, Henrique I, que accedeu cando o t\u00edo de Alicia liberou ao pai de Ram\u00f3n, o pr\u00edncipe Bohemundo III. Tiveron un fillo, Raimundo Rub\u00e9n de Antioqu\u00eda (nado en 1199, e finado en 1221), a quen moitos consideraron o lex\u00edtimo herdeiro ao trono e que loitou pola s\u00faa herdanza como neto de Bohemundo III. Raimundo IV morreu en 1199, pouco despois de ter o seu fillo."}
{"id": "580174", "revid": "125162", "url": "https://gl.wikipedia.org/wiki?curid=580174", "title": "Vegetta777", "text": "Samuel de Luque Batuecas, nado en Madrid o 12 de abril de 1989, co\u00f1ecido na internet como Vegetta777 ou Samuel, \u00e9 un youtubeiro e \"streamer\" espa\u00f1ol que sobe v\u00eddeos de \"gameplays\" principalmente, a\u00ednda que a s\u00faa canle conta con contido variado.\nEn 2022 a s\u00faa canle de YouTube ti\u00f1a m\u00e1is de 33 mill\u00f3ns de subscritores e 15 mil mill\u00f3ns de visualizaci\u00f3ns, sendo o segundo youtubeiro con m\u00e1is subscritores e o primeiro con m\u00e1is visualizaci\u00f3ns de Espa\u00f1a.\nTraxectoria.\nNaceu o 12 de abril de 1989 en Madrid e mudouse a Alcorc\u00f3n aos cinco anos. Sendo moi cativo xa comezara a mostrar interese polos videoxogos, sendo unha consola \"Game Boy\" a primeira que tivo. Este hobby entre outros motivos levar\u00edao a subir v\u00eddeos a YouTube. Estudou enfermar\u00eda e graduouse como enfermeiro auxiliar. No ano 2014, mudouse aos \u00c1nxeles xunto a Willyrex, cidade na que viviron ata que se mudaron a Andorra, estado no que reside dende 2016.\nCarreira.\nA canle de Samuel creouse en marzo do 2008, mais non foi ata o 21 de febreiro de 2012 cando subiu o seu primeiro v\u00eddeo titulado: \"Uncharted 3: \u00a1presentaci\u00f3n del canal!.\" Foi subindo m\u00e1is v\u00eddeos sobre distintos videoxogos mantendo variedade de contido, sendo \"Minecraft\" o videoxogo do que fixo m\u00e1is contido.\nAo chegar \u00e1 meta de dez mill\u00f3ns de subscritores, en outubro do 2015, foi recompensado co bot\u00f3n de diamante de YouTube, convert\u00e9ndose no primeiro hispano en obter un. Co paso do tempo realizou colaboraci\u00f3ns con distintos creadores de contido, entre os cales est\u00e1n Willyrex, El Rubius, Arsilex, Lexosi, Herny, Fargan e outros \"streamers\" de fala hispana. Entre as series m\u00e1is destacadas at\u00f3panse as de \"Grand Theft Auto Online\", \"\", \"Uncharted\" e \"Minecraft\".\nProxectos.\nParticipou e creou varios proxectos dentro da s\u00faa canle de YouTube, as\u00ed como outros proxectos relacionados co seu contido e afecci\u00f3ns pero afastados do mundo desta plataforma."}
