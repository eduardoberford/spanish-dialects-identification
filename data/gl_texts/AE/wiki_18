{"id": "599357", "revid": "23204", "url": "https://gl.wikipedia.org/wiki?curid=599357", "title": "Alma Viva", "text": "Alma Viva \u00e9 un filme portugu\u00e9s-franc\u00e9s de 2022 por Crist\u00e8le Alves Meira. Foi escollido como candidato de Portugal para o \u00d3scar ao mellor filme internacional na 95\u00aa edici\u00f3n dos premios, mais finalmente non foi nomeado.\nSinopse.\nComo todos os ver\u00e1ns, a pequena Salom\u00e9 volve \u00e1 aldea familiar das monta\u00f1as portuguesas para pasar as vacaci\u00f3ns. Por\u00e9n, a s\u00faa amada avoa morre de s\u00fapeto. Mentres os adultos est\u00e1n ocupados polo funeral, Salom\u00e9 \u00e9 perseguida polo esp\u00edrito da que se pensaba que era unha bruxa."}
{"id": "599369", "revid": "23204", "url": "https://gl.wikipedia.org/wiki?curid=599369", "title": "Winners (filme)", "text": "Winners (en ) \u00e9 un filme brit\u00e1nico de 2022 rodado en lingua persa e dirixido por Hassan Nazer. Conta a historia de dous nenos dunha pequena comunidade iraniana que descobren a estatua do premio \u00d3scar perdido de Asghar Farhadi. Foi escollido como candidato do Reino Unido para o \u00d3scar ao mellor filme internacional na 95\u00aa edici\u00f3n dos premios, mais finalmente non foi nomeado."}
{"id": "599374", "revid": "1888", "url": "https://gl.wikipedia.org/wiki?curid=599374", "title": "Luc\u00eda Calvo de la Uz", "text": "Luc\u00eda Calvo de la Uz, nada en 1974, \u00e9 unha pol\u00edtica galega do PPdeG. \nTraxectoria.\nVeci\u00f1a de Teo. Traballa no Parlamento de Galicia onde foi asesora parlamentaria no equipo de Manuel Fraga durante 11 anos e despois no de Alfonso Rueda. Nas elecci\u00f3ns municipais de 2019 prensentouse como candidata n\u00fameo 6 do PPdeG e foi elixida concelleira de Teo. Ao retirarse Jos\u00e9 Manuel Guerra, foi proposta como cabeza de lista do PPdeG para as municipais de 2023, nas que obtivo a maior\u00eda absoluta e foi elixida alcaldesa."}
{"id": "599375", "revid": "23204", "url": "https://gl.wikipedia.org/wiki?curid=599375", "title": "Imaculat", "text": "Imaculat \u00e9 un filme roman\u00e9s de 2021 escrito e dirixido por Monica Stan. Foi escollido como candidato de Roman\u00eda para o \u00d3scar \u00f3 mellor filme internacional e o \u00d3scar \u00f3 mellor documental na 95\u00aa edici\u00f3n dos premios, mais finalmente non foi nomeado."}
{"id": "599379", "revid": "23204", "url": "https://gl.wikipedia.org/wiki?curid=599379", "title": "Xal\u00e9", "text": "Xal\u00e9 \u00e9 un filme senegal\u00e9s de 2022 dirixido por Moussa Sene Absa. \u00c9 o terceiro filme do director da s\u00faa trilox\u00eda centrada nas mulleres, despois de \"Tableau Ferraille\" (1995) e \"L'Extraordinaire destin de Madame Brouette\" (2002). Foi escollido como candidato do Senegal para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado.\nSinopse.\nAmbientada en Dakar, o filme conta historia de dous xemelgos de 15 anos, Awa (Nguissaly Barry) e Adama (Mabeye Diol). Awa est\u00e1 centrada nos seus estudos acad\u00e9micos, mentres o seu irm\u00e1n, Adama, ten como obxectivo emigrar a Europa. Trala morte da s\u00faa avoa, son postos a cargo do seu t\u00edo Atoumane (Ibrahima M'Baye)."}
{"id": "599380", "revid": "1888", "url": "https://gl.wikipedia.org/wiki?curid=599380", "title": "Antonio Param\u00e9s Ubeira", "text": "Antonio Param\u00e9s Ubeira foi un farmac\u00e9utico e pol\u00edtico galego.\nTraxectoria.\nFarmac\u00e9utico nas Neves. Foi nomeado xu\u00edz municipal das Neves en 1905, e volveu ser xu\u00edz municipal en 1916 e 1920. Falanxista. Logo do golpe de Estado do 18 de xullo de 1936 foi nomeado Delegado gobernativos das Neves o 30 de xullo. Permaneceu no cargo ata o 26 de decembro de 1937."}
{"id": "599381", "revid": "98629", "url": "https://gl.wikipedia.org/wiki?curid=599381", "title": "Mrak", "text": "Mrak (en ) \u00e9 un filme serbio de 2022 dirixido e escrito por Du\u0161an Mili\u0107. Conta a historia dunha familia serbia de Kosovo e Metohija e a s\u00faa loita pola supervivencia despois dos disturbios de marzo de 2004. Bas\u00e9ase en feitos reais.\nTivo a s\u00faa estrea mundial o 23 de xaneiro de 2022 no Festival de Trieste, onde ga\u00f1ou o Premio do P\u00fablico. O 22 de febreiro presentouse no \"FEST\", onde recibiu o premio Belgrado ao mellor filme nacional. A partir do 17 de marzo do mesmo ano, foi exhibido nos cinemas de Serbia, no aniversario dos disturbios de marzo, ao tempo que se proxectaba en todo o mundo. Foi escollido como candidato de Serbia para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado.\nSinopse.\nA acci\u00f3n ten lugar durante os disturbios de marzo en Kosovo e Metohija despois da Pascua de 2004. Conta a historia dunha nena serbia, Milica, que, despois da desaparici\u00f3n do seu pai e do seu t\u00edo, queda coa s\u00faa nai e o seu av\u00f3 nunha casa. A familia est\u00e1 custodiada por membros da Forza de Kosovo."}
{"id": "599384", "revid": "5863", "url": "https://gl.wikipedia.org/wiki?curid=599384", "title": "Lista das bandeiras municipais de M\u00e9xico", "text": "A lista de bandeiras oficiais dos s\u00edmbolos utilizados polos diferentes concellos mexicanos ou municipios.\nBandeiras municipais de M\u00e9xico sen lexislaci\u00f3n.\n&lt;gallery&gt;\nFile:Bandera de Amatit\u00e1n.png|Amatit\u00e1n\nFile:Bandera de Atotonilco el Alto.svg|Atotonilco el Alto\nFile:Bandera de B\u00e1cum Sonora.jpg|B\u00e1cum\nFile:Flag of Benito Juarez.svg|Benito Ju\u00e1rez\nFile:Bandera de Colotl\u00e1n.png|Colotl\u00e1n\nFile:Bandera de Comalcalco.png|Comalcalco.\nFile:Bandera de Cuautla, Jalisco.png|Cuautla\nFile:Bandera de El Grullo, Jalisco.png|El Grullo\nFile:Bandera de El Lim\u00f3n.png|El Lim\u00f3n\nFicheiro:Bandera de encarnaci\u00f3n de D\u00edaz.png|Encarnaci\u00f3n de D\u00edaz\nFile:Bandera Guadalupe, Zacatecas.jpg|Guadalupe\nFile:Bandera de Hermosillo, Sonora.svg|Hermosillo\nFile:Bandera Irapuato.png|Irapuato\nFile:Bandera de Ixtlahuac\u00e1n de los Membrillos.svg|"}
{"id": "599385", "revid": "23204", "url": "https://gl.wikipedia.org/wiki?curid=599385", "title": "Triplo 9", "text": "Triplo 9 (en ) \u00e9 un filme estadounidense de 2016 dirixido por John Hillcoat e escrito por Matt Cook. Est\u00e1 protagonizado por Casey Affleck, Chiwetel Ejiofor, Anthony Mackie, Aaron Paul, Clifton Collins Jr., Norman Reedus, Teresa Palmer, Michael K. Williams, Gal Gadot, Woody Harrelson e Kate Winslet. \"Triplo 9\" estreouse nos cinemas dos Estados Unidos o 26 de febreiro de 2016 a trav\u00e9s de Open Road Films. O filme recibiu valoraci\u00f3ns dispares por parte da cr\u00edtica e recadou 25 mill\u00f3ns de d\u00f3lares sobre un orzamento de 20 mill\u00f3ns.\nEstreouse en galego o 21 de xu\u00f1o de 2023 a trav\u00e9s da TVG."}
{"id": "599386", "revid": "23204", "url": "https://gl.wikipedia.org/wiki?curid=599386", "title": "Triple 9", "text": ""}
{"id": "599387", "revid": "27155", "url": "https://gl.wikipedia.org/wiki?curid=599387", "title": "Glutarredoxina", "text": "As glutarredoxinas (tam\u00e9n chamadas tioltransferases) son pequenos encimas redox de aproximadamente cen residuos de amino\u00e1cidos que usan o glutati\u00f3n como cofactor. Nos humanos estes encimas de reparaci\u00f3n tam\u00e9n se sabe que participan en moitas funci\u00f3ns celulares, inclu\u00edndo a sinalizaci\u00f3n redox e a regulaci\u00f3n do metabolismo da glicosa. As glutarredoxinas son oxidadas por substratos e reducidas non encimaticamente polo glutati\u00f3n. En contraste coas tiorredoxinas, que son reducidas pola tiorredoxina redutase, non existen oxidorredutases que reduzan especificamente as glutarredoxinas. No seu lugar, as glutarredoxinas son reducidas pola oxidaci\u00f3n do glutati\u00f3n. O glutati\u00f3n reducido \u00e9 despois rexenerado pola glutati\u00f3n redutase. Estes compo\u00f1entes xuntos constit\u00faen o sistema do glutati\u00f3n.\nIgual que a tiorredoxina, que funciona de xeito similar, a glutarredoxina pos\u00fae un centro activo con enlace disulfuro. Existe en forma reducida ou oxidada na que os dous residuos de ciste\u00edna est\u00e1n ligados por unha ponte disulfuro intramolecular. As glutarredoxinas funcionan como transportadores de electr\u00f3ns na s\u00edntese dependente de glutati\u00f3n de desoxirribonucle\u00f3tidos feita polo encima ribonucle\u00f3tido redutase. Ademais, as glutarredoxinas act\u00faan na defensa antioxidante ao reducir o dehidroascorbato, peroxirredoxinas e metionina sulf\u00f3xido redutase. Ademais das s\u00faas funci\u00f3ns na defensa antioxidante, as glutarredoxinas de bacterias e plantas \u00fanense a grupos de ferro-xofre e ceden estes grupos a encimas segundo o demanden.\nEn virus.\nForon secuenciadas glutarredoxinas en diversos virus. Base\u00e1ndose nunha extensa similitude de secuencia, prop\u00faxose que a prote\u00edna O2L de \"Vaccinia virus\" pode ser unha glutarredoxina. A tiorredoxina do \"bacteri\u00f3fago T4\" parece estar relacionada evolutivamente. Na posici\u00f3n 5 do padr\u00f3n T4, a tiorredoxina ten Val en vez de Pro.\nEn plantas.\nDescrib\u00edronse aproximadamente 30 isoformas de glutarredosinas na planta modelo \"Arabidopsis thaliana\" e 48 en \"Oryza sativa\" L. Segundo o seu centro activo redox, son subagrupadas en seis clases: CSY[C/S], CGFS, CC e 3 grupos cun dominio adicional de funci\u00f3n desco\u00f1ecida. As glutarredoxinas de tipo CC soamente se atopan en plantas superiores. As glutarredoxinas de \"Arabidopsis\" est\u00e1n implicadas no desenvolvemento floral e a sinalizaci\u00f3n por \u00e1cido salic\u00edlico.\nProte\u00ednas humanas que conte\u00f1en este dominio.\nGLRX; GLRX2; GLRX3; GLRX5; PTGES2"}
{"id": "599388", "revid": "27155", "url": "https://gl.wikipedia.org/wiki?curid=599388", "title": "Tioltransferase", "text": ""}
{"id": "599397", "revid": "5312", "url": "https://gl.wikipedia.org/wiki?curid=599397", "title": "Gran Turismo", "text": ""}
{"id": "599401", "revid": "27155", "url": "https://gl.wikipedia.org/wiki?curid=599401", "title": "Alfa-1-microglobulina", "text": "A alfa-1-microglobulina (A1M, \u03b11-microglobulina, \u00e1s veces chamada prote\u00edna HC) \u00e9 unha microglobulina, unha pequena prote\u00edna globular. At\u00f3pase en todos os vertebrados, inclu\u00edndo os humanos e est\u00e1 distribu\u00edda no plasma sangu\u00edneo e tecidos extravasculares de todos os \u00f3rganos. Sintet\u00edzana a maior\u00eda das c\u00e9lulas do corpo, pero principalmente as do f\u00edgado, a partir dun xene que codifica o precursor da alfa-1-microglobulina/bikunina.\nEstrutura.\nA A1M humana \u00e9 un p\u00e9ptido de 183 amino\u00e1cidos que porta tres cadeas de carbohidratos. Pertence \u00e1 familia proteica das lipocalinas, cuxos membros te\u00f1en forma de cesta constru\u00edda con oito febras beta da cadea pept\u00eddica. Un residuo de ciste\u00edna nun dos bucles no extremo aberto da cesta \u00e9 de importancia central para a s\u00faa funci\u00f3n.\nFunci\u00f3n.\nA A1M \u00fanese e degrada grupos hemo, \u00e9 un retirador de radicais as\u00ed como unha redutase. Prop\u00faxose un modelo no que a A1M se describe como un \u201ccaldeiro do lixo\u201d circulante que continuamente retira radicais libres e axentes oxidantes, especialmente hemos, dos tecidos. Despois \u00e9 transportada aos riles, onde \u00e9 degradada. Crese, pois, que a prote\u00edna protexe as c\u00e9lulas e tecidos contra os danos que se inducen polas concentraci\u00f3ns anormalmente altas de hemoglobina libre ou especies reactivas do ox\u00edxeno (tam\u00e9n chamado \u201cestr\u00e9s oxidativo\u201d).\nA A1M \u00e9 tam\u00e9n inmunorregulatoria: a resposta inmune dos linfocitos e neutr\u00f3filos \u00e9 en parte suprimida pola A1M.\nPapel na diagnose.\nA A1M pode utilizarse como indicador da proteinuria. O test pode considerarse positivo cando a raz\u00f3n de A1M (en miligramos) e de creatinina en milimoles na urina \u00e9 duns 0,7\u00a0mg/mmol.\nProp\u00faxose tam\u00e9n un test para a preeclampsia, na que a A1M serve como marcador diagn\u00f3stico. Bas\u00e9ase no feito de que o estr\u00e9s oxidativo nos tecidos da placenta desencadea a s\u00edntese end\u00f3xena e a concentraci\u00f3n en plasma da prote\u00edna.\nPotencial terap\u00e9utico.\nA A1M \u00e9 candidata para varias aplicaci\u00f3ns terap\u00e9uticas, como o tratamento ou alivio da preeclampsia, danos causados nos tecidos por hemorraxias cerebrais e \u00falceras cr\u00f3nicas nas pernas."}
{"id": "599403", "revid": "27155", "url": "https://gl.wikipedia.org/wiki?curid=599403", "title": "Alfa-1 microglobulina", "text": ""}
{"id": "599404", "revid": "27155", "url": "https://gl.wikipedia.org/wiki?curid=599404", "title": "Prote\u00edna HC", "text": ""}
{"id": "599409", "revid": "1888", "url": "https://gl.wikipedia.org/wiki?curid=599409", "title": "Josefina Su\u00e1rez L\u00f3pez", "text": "Josefina Su\u00e1rez L\u00f3pez, nada en Chai\u00e1n (Trazo), \u00e9 unha pol\u00edtica galega do PPdeG.\nTraxectoria.\nNas elecci\u00f3ns municipais de 2011 foi elixida concelleira de Trazo na candidatura do PPdeG encabezada por Jos\u00e9 Dafonte Varela, o mesmo que nas municipais de 2015, foi concelleira de Urbanismo e Servizos Sociais. En 2017 Jos\u00e9 Dafonte renunciou a presentarse e Josefina Su\u00e1res substitu\u00eduno como cabeza de lista para as municipais de 2019. Foi elixida alcaldesa. Nas municipais de 2023 volveu encabezar a candidatura popular e foi novamente elixida alcaldesa, agora con maior\u00eda absoluta."}
{"id": "599412", "revid": "27155", "url": "https://gl.wikipedia.org/wiki?curid=599412", "title": "A1M", "text": ""}
{"id": "599417", "revid": "89787", "url": "https://gl.wikipedia.org/wiki?curid=599417", "title": "Precursor da alfa-1-microglobulina/bikunina", "text": "O precursor da alfa-1-microglobulina/bikunina ou prote\u00edna AMBP \u00e9 unha prote\u00edna que nos humanos est\u00e1 codificada no xene AMBP do cromosoma 9. \u00c9 unha prote\u00edna precursora que se divide dando lugar \u00e1 alfa-1-microglobulina (prote\u00edna da superfamilia da lipocalina) e a bikunina (da superfamilia ITI).\nInteracci\u00f3ns.\nO precursor da alfa-1-microglobulina/bikunina presenta interacci\u00f3ns con CD79A."}
{"id": "599419", "revid": "27155", "url": "https://gl.wikipedia.org/wiki?curid=599419", "title": "Prote\u00edna AMBP", "text": ""}
{"id": "599420", "revid": "27155", "url": "https://gl.wikipedia.org/wiki?curid=599420", "title": "AMBP", "text": ""}
{"id": "599430", "revid": "5312", "url": "https://gl.wikipedia.org/wiki?curid=599430", "title": "Defunci\u00f3n", "text": ""}
{"id": "599433", "revid": "98629", "url": "https://gl.wikipedia.org/wiki?curid=599433", "title": "Moeda dun centavo de d\u00f3lar Indian Head", "text": "O centavo de d\u00f3lar \"Indian Head\" (en galego: \"cabeza india\") \u00e9 unha moeda dese valor facial emitida pola Casa da Moeda dos Estados Unidos entre 1859 e 1909. Foi dese\u00f1ada por James Barton Longacre, gravador xefe da Ceca de Filadelfia.\nDe 1793 a 1857, o centavo fora unha moeda de cobre do tama\u00f1o aproximado do medio d\u00f3lar. A descuberta de ouro en California provocou unha gran inflaci\u00f3n dos prezos e, \u00e1 medida que o ouro se fac\u00eda m\u00e1is abundante, o prezo do cobre sub\u00eda. A fabricaci\u00f3n de centavos e medios centavos supu\u00f1a unha das poucas fontes de beneficio da Casa da Moeda e, cara a 1850, empezou a procurar alternativas para o incrementar. En 1857, a Casa da Moeda reduciu o tama\u00f1o do centavo e cambiou a s\u00faa composici\u00f3n a cupron\u00edquel (un 12 % de n\u00edquel e un 88 % de cobre), emitindo un novo dese\u00f1o, co\u00f1ecido como centavo \"Flying Eagle\", ao que axi\u00f1a se lle procurou un substituto, dados os problemas que ocasionaba a s\u00faa cu\u00f1axe.\nEn 1858, o modelo \"Flying Eagle\" foi substitu\u00eddo por un novo, caracterizado pola cabeza da Liberdade no seu anverso cun toucado indio, o que lle deu o nome de \"Indian Head\". Pola s\u00faa banda, o reverso reproduc\u00eda unha coroa de loureiro, que en 1860 foi substitu\u00edda por unha de carballo e \u00e1 que se lle engadiu un escudo.\nEstes novos centavos foron acaparados durante o caos econ\u00f3mico da guerra civil estadounidense, cando o n\u00edquel escaseaba. Ao ver que circulaban fichas de bronce emitidas de xeito privado, os responsables da Casa da Moeda induciron o Congreso a aprobar a Lei da Moeda de 1864, que autorizaba un centavo m\u00e1is delgado de aliaxe de bronce.\nNa posguerra, o centavo \"Indian Head\" f\u00edxose moi popular e cu\u00f1ouse en grandes cantidades a maior\u00eda dos anos. Unha excepci\u00f3n foi 1877, cando a mala situaci\u00f3n econ\u00f3mica e a escasa demanda de centavos deron lugar a unha das datas m\u00e1is raras da serie. Coa chegada das m\u00e1quinas expendedoras que funcionaban con moedas a finais do s\u00e9culo XIX e principios do XX, produc\u00edronse a\u00ednda m\u00e1is centavos, ata alcanzar os 100 mill\u00f3ns por primeira vez en 1907. En 1909, o centavo \"Indian Head\" foi substitu\u00eddo por un novo modelo, o centavo Lincoln, dese\u00f1ado por Victor D. Brenner.\nAntecedentes.\nO centavo grande, con di\u00e1metro de entre 27 e 29 mil\u00edmetros, cu\u00f1\u00e1rase desde 1793 ata 1857. Pretend\u00edase que aquela moeda contivese arredor dun centavo de cobre, xa que a xente esperaba que as moedas tivesen un valor intr\u00ednseco pr\u00f3ximo ao seu valor nominal. No entanto, por mor da cl\u00e1usula constitucional que establec\u00eda que s\u00f3 o ouro e a prata eran de curso legal, o Goberno non aceptaba centavos de cobre para o pagamento de impostos e outras taxas. A principios da d\u00e9cada de 1850, as flutuaci\u00f3ns do prezo do cobre levaron a Casa da Moeda dos Estados Unidos a procurar alternativas, entre elas a reduci\u00f3n do tama\u00f1o do centavo e a experimentaci\u00f3n con composici\u00f3ns distintas ao cobre puro. O resultado foi o centavo \"Flying Eagle\", do mesmo di\u00e1metro que o posterior centavo Lincoln \u2014que circula a\u00ednda no s\u00e9culo XXI\u2014, pero algo m\u00e1is groso e pesado, composto por un 88 % de cobre e un 12 % de n\u00edquel. O \"Flying Eagle\" cu\u00f1ouse en cantidades limitadas a modo de proba en 1856, e logo xa para a circulaci\u00f3n, en 1857 e 1858.\nO centavo \"Flying Eagle\" emit\u00edrase en substituci\u00f3n das gastadas moedas de prata coloniais espa\u00f1olas que ata daquela circularan amplamente nos Estados Unidos, e tam\u00e9n como recambio dos antigos centavos grandes de cobre puro que estaban en circulaci\u00f3n. Mais en 1858, as autoridades da Casa da Moeda consideraron que a produci\u00f3n resultaba problem\u00e1tica, xa que os puntos m\u00e1is sobresalientes de ambas as faces da moeda \u2014a cabeza da aguia e a coroa\u2014 se opu\u00f1an entre si, e era dif\u00edcil conseguir que o dese\u00f1o resaltase completamente coa resistente aliaxe de cobre e n\u00edquel. O gravador xefe da Casa da Moeda, James B. Longacre, que dese\u00f1ara o centavo \"Flying Eagle\", recibiu daquela a encarga de desenvolver dese\u00f1os alternativos. Elaborou un que amosaba unha aguia m\u00e1is delgada, que non se opor\u00eda tanto \u00e1 coroa do reverso, mais, a\u00ednda que iso ter\u00eda solucionado o problema de produci\u00f3n, o dese\u00f1o non gustou. As\u00ed as cousas, o director da Casa da Moeda, James Ross Snowden, suxeriu unha cabeza de Cristovo Col\u00f3n como dese\u00f1o do anverso, mais Longacre pensou que o p\u00fablico non aprobar\u00eda unha figura hist\u00f3rica nunha moeda estadounidense.\nInicio.\nEn 1858, a Casa da Moeda probou novos dese\u00f1os para o centavo. Cu\u00f1\u00e1ronse entre 60 e 100 xogos de doce moedas de proba, entre elas o anverso est\u00e1ndar do daquela vixente \"Flying Eagle\", outro coa versi\u00f3n da aguia reducida, outro co dese\u00f1o da cabeza india da Liberdade... e tam\u00e9n catro propostas diferentes de coroas vexetais para o reverso. O director Snowden deb\u00eda elixir o dese\u00f1o que se comezar\u00eda a cu\u00f1ar en 1859 a partir desas probas, e alg\u00fans dos xogos tam\u00e9n se venderon a coleccionistas.\nCo\u00f1\u00e9cese que as probas co dese\u00f1o da cabeza india deb\u00edan estar preparadas no mes de abril, xa que o 12 dese mes, un tal Mr. Howard escribiu a Snowden dic\u00edndolle que sab\u00eda \"que na Casa da Moeda se cu\u00f1ou unha nova proba para o centavo cunha cabeza parecida \u00e1 da peza de cinco d\u00f3lares e no reverso un escudo na parte superior da coroa de oliveira e carballo\", e solicitaba adquirir un exemplar. Outros numism\u00e1ticos tam\u00e9n buscaban as s\u00faas pezas: R. Coulton Davis, un farmac\u00e9utico de Filadelfia vinculado \u00e1 Casa da Moeda, escribiu tam\u00e9n a Snowden en xu\u00f1o para o informar dun artigo favorable nun xornal de Boston, e Augustus B. Sage escrib\u00eda igualmente ao director da Casa da Moeda o mesmo mes, para lle solicitar un exemplar para el e outro para a \"American Numismatic Society\", que se acababa de fundar.\nSegundo o investigador numism\u00e1tico Walter Breen, o m\u00e1is probable \u00e9 que Snowden elixise a combinaci\u00f3n da cabeza india e a coroa de loureiro porque ti\u00f1a o relevo m\u00e1is baixo de todas as opci\u00f3ns, e pod\u00eda esperarse que non ofrecese problemas para a cu\u00f1axe, como suced\u00eda co modelo anterior.\nO 4 de novembro de 1858, Snowden escribiu ao secretario do Tesouro, Howell Cobb, acerca do dese\u00f1o da cabeza india, e dous d\u00edas despois escribiu a Longacre para o informar de que ese era o dese\u00f1o aprobado. Longacre deb\u00eda preparar os cu\u00f1os necesarios para a produci\u00f3n, que deb\u00eda comezar o 1 de xaneiro de 1859.\nDese\u00f1o.\nLongacre defendeu o seu dese\u00f1o da cabeza india nunha carta de 21 de agosto de 1858 a Snowden:\nSegundo unha lenda numism\u00e1tica, os trazos faciais da deusa Liberdade no anverso do centavo \"Indian Head\" base\u00e1ronse nos de Sarah, a filla de Longacre; c\u00f3ntase que un d\u00eda estaba ela nas instalaci\u00f3ns da ceca cando probou o toucado dun dos nativos americanos que estaban de visita, e o seu pai aproveitou para a debuxar. Por\u00e9n, Sarah Longacre ti\u00f1a 30 anos e casara en 1858, e non ti\u00f1a 12 anos, como reza a lenda, e o propio Longacre declarou que o rostro estaba baseado na estatua \"Afrodita en crequenas\", que daquela se expu\u00f1a no Museo de Filadelfia, prestada polo Vaticano. Longacre debuxaba adoito a s\u00faa filla m\u00e1is vella, e hai semellanzas entre as representaci\u00f3ns de Sarah e as diversas representaci\u00f3ns da Liberdade nas s\u00faas moedas da d\u00e9cada de 1850. Ao parecer, estas historias exist\u00edan na \u00e9poca, xa que Snowden, escrib\u00edndolle ao secretario do Tesouro Howell Cobb en novembro de 1858, negou que a moeda estivese baseada \"en ning\u00fan trazo humano da familia Longacre\". Lee F. McKenzie, no seu artigo de 1991 sobre Longacre, sinala que calquera artista pode estar influ\u00eddo por moitas cousas, pero cualifica a historia de \"esencialmente falsa\".\nIndependentemente de quen posara para Longacre, os trazos faciais do indio son esencialmente cauc\u00e1sicos, o que significa que unha muller cauc\u00e1sica leva o toucado dun home nativo americano. En 1854, Longacre dese\u00f1ara a moeda de tres d\u00f3lares cunha muller de trazos similares \u2014tam\u00e9n presumiblemente baseada na escultura do museo\u2014 pero cun toucado m\u00e1is extravagante, e adaptou ese mesmo dese\u00f1o para o d\u00f3lar de ouro. Os funcionarios eran conscientes desta licenza art\u00edstica no momento da emisi\u00f3n; Snowden, na s\u00faa carta de novembro de 1858 a Cobb, caracteriza as\u00ed as d\u00faas moedas anteriores: \"os artistas da Casa da Moeda evidentemente non se decataron da absurda incongruencia de colocar este atributo tan masculino do valente guerreiro na cabeza dunha muller\". Longacre non ser\u00eda o derradeiro en xustapor os trazos dunha muller branca cun toucado indio reservado aos homes, xa que Augustus Saint-Gaudens, para a moeda de 10 d\u00f3lares \"Indian Head\" (1907), realizou un dese\u00f1o similar. Emisi\u00f3ns posteriores representan indios m\u00e1is exactos, como as moedas de ouro con cabeza india de Bela Lyon Pratt (1908), a moeda de 5 centavos \"Buffalo\" (1913), de James Earle Fraser, que traballou a partir de modelos nativos americanos, e o medio d\u00f3lar conmemorativo do \"Oregon Trail\" (1926), dese\u00f1ado por James Earle Fraser e a s\u00faa esposa Laura Gardin Fraser.\nO historiador da arte Cornelius Vermeule ti\u00f1a sentimentos encontrados acerca do centavo \"Indian Head\": \"Longacre enriqueceu a mitolox\u00eda da moeda estadounidense dun xeito agradable, a\u00ednda que sen pretensi\u00f3ns. Tendo en conta os seus dese\u00f1os do medio d\u00f3lar de 1859, poder\u00eda telo feito peor\". Noutra comparaci\u00f3n, Vermeule suxer\u00eda que:\nProduci\u00f3n.\nRedese\u00f1o e excedentes (1859-1861).\nA produci\u00f3n do centavo \"Indian Head\" para a s\u00faa posta en circulaci\u00f3n comezou a principios de 1859. Tal como se emitiron finalmente, as pezas difiren nalg\u00fans detalles da proba cu\u00f1ada en 1858 cun dese\u00f1o similar, xa que Longacre afinou alg\u00fans detalles. A moeda de proba ti\u00f1a as follas de loureiro da coroa do reverso en grupos de cinco follas, en tanto que o centavo ordinario de 1859 as ten en grupos de seis. Co\u00f1\u00e9cense tam\u00e9n esp\u00e9cimes de probas datados en 1858 co reverso adoptado \u2014con ramos de seis follas\u2014; o m\u00e1is probable \u00e9 que se cu\u00f1asen realmente en 1859, e son extremadamente raros.\nEn 1860, o reverso do centavo modificouse para presentar unha coroa de carballo, no canto da de loureiro, e para engadir un pequeno escudo na parte superior; este reverso tam\u00e9n se co\u00f1ece nalg\u00fans esp\u00e9cimes de proba cu\u00f1ados en 1859. Segundo Richard Snow, na s\u00faa gu\u00eda obra \"A Guide Book of Flying Eagle and Indian Head Cents\", isto non se debeu a problemas coa cu\u00f1axe do reverso da \"coroa de loureiro\" utilizado en 1859, xa que neses exemplares se amosaban ben todos os detalles. Walter Breen, no entanto, suxeriu que as plumas e os rizos do anverso evitaban que a cu\u00f1axe fose tan eficiente como o ser\u00eda despois do cambio do reverso, e que \"isto pode explicar a decisi\u00f3n de Snowden de cambiar o dese\u00f1o\". Pola s\u00faa banda, David Lange, na s\u00faa historia da Casa da Moeda dos Estados Unidos, afirma que o cambio se debeu \u00e1 pretensi\u00f3n de lle outorgar \u00e1 moeda, citando a Snowden, \"m\u00e1is car\u00e1cter nacional\". Todos os centavos de 1859 e alg\u00fans de 1860 te\u00f1en o truncamento do busto da Liberdade no anverso terminado en punta, en tanto que a maior\u00eda dos centavos de 1860 e todas as emisi\u00f3ns posteriores o te\u00f1en redondeado.\nAnteriormente emit\u00edranse xa decenas de mill\u00f3ns de centavos \"Flying Eagle\" a cambio dos antigos cobres de gran tama\u00f1o e da peque\u00f1a prata espa\u00f1ola. A prata espa\u00f1ola segu\u00eda a chegar \u00e1 Casa da Moeda a principios de 1859 e, por instancias de Snowden, o 3 de marzo dese ano o Congreso prorrogou outros dous anos o troco destas moedas estranxeiras, de curso legal nos Estados Unidos ata 1857. Neil Carothers, na s\u00faa obra sobre a moeda de baixos valores faciais, tachou esta decisi\u00f3n de innecesaria, xa que, sen a moeda de curso legal, a prata espa\u00f1ola restante se ter\u00eda eliminado mediante a venda aos bancos polo seu metal. Quen levou as moedas antigas \u00e1 Casa da Moeda recibiu centavos por elas, ao principio do modelo \"Flying Eagle\" e logo do \"Indian Head\". No ano seguinte \u00e1 renovaci\u00f3n, emit\u00edronse uns corenta mill\u00f3ns de centavos \"Indian Head\", o que significa que desde 1857 entraran en circulaci\u00f3n case cen mill\u00f3ns de centavos de cupron\u00edquel. Como a moeda non circulaba no Sur e no Oeste debido aos prexu\u00edzos contra o di\u00f1eiro de metais b\u00e1sicos, chegaron a afogar o comercio. Ningu\u00e9n estaba obrigado a aceptalos; ningunha lei lles daba curso legal. Por instancias de Snowden, o Congreso puxo fin ao troco en xu\u00f1o de 1860. As\u00ed e todo, como admitiu Snowden no seu informe anual dese ano, hab\u00eda demasiados centavos en circulaci\u00f3n. En outubro de 1860, \"The Bankers' Magazine and Statistical Register\" informou de que hab\u00eda dez mill\u00f3ns de centavos no comercio de Nova York por riba do necesario, e se algu\u00e9n desexaba facer un pedido por xunto, pod\u00edanse comprar mesmo con desconto.\nEscaseza e nova aliaxe (1862-1864).\nO excedente de centavos en circulaci\u00f3n viuse aliviado polo caos econ\u00f3mico xerado pola guerra civil estadounidense, que comezou en 1861. A finais dese ano, os bancos deixaron de pagar en ouro, que a partir de ent\u00f3n tivo unha prima sobre o papel moeda. A partir do ano seguinte, o Goberno federal emitiu billetes \"greenbacks\" en grandes cantidades. A prata desapareceu do comercio en xu\u00f1o de 1862, ao subir o prezo dese metal, deixando o centavo como a \u00fanica moeda federal que non desaparecera por completo do comercio, por mor do acaparamento. Daquela, o exceso de centavos xa diminu\u00edra, xa que os comerciantes os almacenaran en grandes cantidades. Nese per\u00edodo de emerxencia xurdiron outros medios para facilitar o cambio de valores pequenos, desde selos postais a fichas e pseudomoedas emitidas de xeito privado, pero a demanda p\u00fablica era para o centavo \u2014a Ceca de Filadelfia cu\u00f1ou cantidades r\u00e9cord e reservou parte da produci\u00f3n para ser transmitida a outras cidades\u2014. No entanto, en xullo de 1862, o centavo, en cantidade, s\u00f3 pod\u00eda comprarse cunha prima do 4 % en papel moeda nas principais cidades do Leste. As pezas de cupron\u00edquel recibiron o alcume de \"nickels\" ou \"nicks\". A presentaci\u00f3n de moedas como pagamento non levaba consigo a obriga de devolver o cambio nelas. Deste xeito, cunha pequena cantidade de \"nicks\", un comprador pod\u00eda facer as s\u00faas compras co cambio exacto, sen ter que recorrer aos tal\u00f3ns de cr\u00e9dito dos comerciantes, que outros poder\u00edan non aceptar polo valor indicado.\nEn 1863, \"The Bankers' Magazine\" informaba de que o sobreprezo dos centavos en Filadelfia aumentara ata o 20 %. A partir de ent\u00f3n, o sobreprezo diminu\u00edu ao se producir unha avalancha de fichas met\u00e1licas emitidas polos comerciantes, que foron amplamente aceptadas. Outras emisi\u00f3ns de guerra, como o papel moeda de valores pequenos co\u00f1ecido como \"moeda fraccionaria\", diminu\u00edron a demanda do centavo ao ocupar o lugar da moeda de prata que faltaba. Circulaban pequenas cantidades de centavos, a\u00ednda que moitos segu\u00edan atesour\u00e1ndose.\nOs funcionarios do Goberno viron que o p\u00fablico aceptaba doadamente as fichas dos comerciantes. Moitas destas fichas eran de bronce e, dado o seu \u00e9xito, cando en 1863 se intentou restablecer a circulaci\u00f3n de moedas federais, considerouse a posibilidade de retomar o uso de moedas de bronce, que non ter\u00edan o valor intr\u00ednseco equivalente ao valor facial. No seu informe anual presentado o 1 de outubro de 1863, o director da Casa da Moeda dos Estados Unidos, James Pollock, sinalou que \"en tanto que a xente espera un valor completo nas s\u00faas moedas de ouro e de prata, s\u00f3 queren o di\u00f1eiro inferior [metal com\u00fan] por conveniencia \u00e1 hora de facer pagamentos exactos\". Observou que as fichas privadas dun centavo conti\u00f1an \u00e1s veces unicamente unha quinta parte dun centavo en metal, e a\u00ednda as\u00ed circularan con \u00e9xito. Propuxo ent\u00f3n que o centavo de cupron\u00edquel se substitu\u00edse por unha moeda de bronce do mesmo tama\u00f1o. Pollock tam\u00e9n quer\u00eda eliminar o n\u00edquel como metal de cu\u00f1axe, xa que as s\u00faas aliaxes duras destru\u00edan os cu\u00f1os e a maquinaria. O 8 de decembro, Pollock escribiu ao secretario do Tesouro, Salmon P. Chase, para lle propor a creaci\u00f3n dunha moeda de bronce dun centavo e outra de dous centavos.O 2 de marzo de 1864, Pollock escribiu con urxencia a Chase para o informar de que a Casa da Moeda estaba a quedar sen n\u00edquel e de que a demanda de centavos estaba no seu punto m\u00e1is alto. Tam\u00e9n informou o secretario de que a Comisi\u00f3n de Ensaios dos Estados Unidos recomendara o uso do bronce franc\u00e9s (95 % de cobre e o resto de esta\u00f1o e cinc) como metal de cu\u00f1axe para o centavo, as\u00ed como a creaci\u00f3n dunha moeda de dous centavos. Tres d\u00edas m\u00e1is tarde, Chase enviou a carta de decembro de Pollock e o proxecto de lei para as pezas de bronce dun e dous centavos ao senador de Maine William P. Fessenden, presidente do Comit\u00e9 de Finanzas do Senado. Fessenden non tomou medida inmediata ningunha, e o 16 de marzo Pollock escribiu de novo a Chase, para lle lembrar que a Casa da Moeda estaba a piques de quedar sen n\u00edquel, gran parte do cal era importado. Chase remitiu a s\u00faa carta a Fessenden. Finalmente, o 22 de marzo, o senador de Nova Hampshire Daniel Clark presentou un proxecto de lei; as cartas de Pollock foron lidas e ao parecer influ\u00edron no proceso, xa que o Senado aprobou o proxecto sen debate.\nA subministraci\u00f3n nacional de n\u00edquel produc\u00edase naquel momento a partir dunha mina sita ene Gap, Pensilvania, propiedade do industrial Joseph Wharton. O 19 de marzo, Pollock escribiu a Chase e comunicoulle que xa non ti\u00f1an m\u00e1is n\u00edquel, nin o hab\u00eda dispo\u00f1ible no estranxeiro; \"xa que logo, estamos limitados \u00e1 subministraci\u00f3n dom\u00e9stica; dos traballos do Sr. Wharton\". Oposto \u00e1 eliminaci\u00f3n do n\u00edquel do centavo, Wharton publicou un panfleto en abril de 1864 no que propu\u00f1a a cu\u00f1axe de pezas de un, dous, tres, cinco e dez centavos dunha aliaxe dunha parte de n\u00edquel e tres de cobre, duplicando a porcentaxe de n\u00edquel utilizada no centavo. Malia os esforzos de Wharton, o 20 de abril un comit\u00e9 da C\u00e1mara de Representantes apoiou o proxecto de lei. Op\u00faxose Thaddeus Stevens, de Pensilvania, que representaba a zona mineira da que Wharton extra\u00eda o seu n\u00edquel. Wharton gastara 200.000 d\u00f3lares en desenvolver a s\u00faa mina e a maquinaria para refinar o mineral, relatou Stevens, e era inxusto privalo do principal uso do seu metal. \"Debemos destru\u00edr toda esta propiedade porque cu\u00f1ando con outro metal o Goberno pode aforrar m\u00e1is di\u00f1eiro?\". Ademais, argumentou que a aliaxe de cobre e n\u00edquel para o centavo fora aprobada polo Congreso, e o novo metal, que denominou como \"lat\u00f3n\", amosar\u00eda \u00f3xido. O congresista de Iowa John A. Kasson, presidente da Comisi\u00f3n de Moeda, Pesos e Medidas da C\u00e1mara de Representantes, rebateuno afirmando que a aliaxe de bronce non se parec\u00eda ao lat\u00f3n, e que non pod\u00eda apoiar a proposici\u00f3n de que o Goberno estaba obrigado a comprar a un provedor polo feito de que gastara di\u00f1eiro en previsi\u00f3n de futuras vendas.\nO proxecto de lei foi aprobado pola C\u00e1mara de Representantes e o presidente Abraham Lincoln asinou a nova Lei da Moeda de 1864 o 22 de abril. Esta lei atribu\u00edalle por vez primeira curso legal pleno \u00e1s moedas de metal com\u00fan: tanto os centavos como as moedas de dous centavos ser\u00edan aceptables en cantidades de ata dez centavos. No entanto, o Goberno non as trocar\u00eda en grandes cantidades. A lei tam\u00e9n ilegalizou as fichas privadas dun e dous centavos, e m\u00e1is tarde ese mesmo ano o Congreso aboliu todas esas emisi\u00f3ns. A lei non permit\u00eda o rescate dos antigos centavos de cupron\u00edquel; fora redactada por Pollock, que esperaba que os ingresos por se\u00f1oreaxe da emisi\u00f3n das novas moedas axudasen a financiar as operaci\u00f3ns da Casa da Moeda, e non quer\u00eda que se reducisen pola retirada das antigas pezas.\nPola s\u00faa banda, Wharton e os seus intereses co n\u00edquel tranquiliz\u00e1ronse coa aprobaci\u00f3n doutro proxecto de lei polo que se creaba unha moeda de tres centavos en 1865 e outra de cinco centavos en 1866, ambas da aliaxe proposta por el. Malia isto, Wharton, en defensa dos seus intereses, fixo repetidos intentos de devolver o n\u00edquel ao centavo, fracasando cada vez, tanto como parte das deliberaci\u00f3ns sobre o que se converteu na Lei de Moeda de 1873, como a principios da d\u00e9cada de 1880.\nOs centavos de cupron\u00edquel de principios de 1864 foron comprados xeralmente por especuladores e non circularon en grandes cantidades. A Casa da Moeda comezou a producir o centavo \"Indian Head\" de bronce o 13 de maio, tres semanas despois da aprobaci\u00f3n da Lei da Moeda, e pux\u00e9ronse en circulaci\u00f3n o 20 de maio. Os cu\u00f1os preparados para as pezas de cupron\u00edquel utiliz\u00e1ronse para cu\u00f1ar as de bronce. Nalg\u00fan momento de 1864, Longacre afiou o seu dese\u00f1o para o utilizar na cu\u00f1axe de pezas de bronce, m\u00e1is brandas, e tam\u00e9n aproveitou para engadir a s\u00faa inicial \"L\". Non se sabe cando se fixo isto; poida que fose xa en maio, e que os novos cu\u00f1os se utilizasen xunto cos antigos. Hai, xa que logo, centavos \"Indian Head\" de bronce de 1864 tanto co \"L\" coma sen el\". A presenza do \"L\" co\u00f1\u00e9cese tam\u00e9n en pezas datadas en 1863, en ambas as aliaxes, e en pezas de cupron\u00edquel datadas en 1864, e suponse que algunhas destas emisi\u00f3ns, todas elas extremadamente raras, foron cu\u00f1adas nunha data posterior. O centavo de bronce foi aceptado inmediatamente pola poboaci\u00f3n, e a gran produci\u00f3n da emisi\u00f3n aliviou pronto a escaseza de centavos.\nDerradeiros anos (1865-1909).\nNos anos de posguerra, a gran produci\u00f3n de centavos \"Indian Head\" reduciuse, xa que cesou o acaparamento e parte da produci\u00f3n foi ocupada por outras moedas de metais b\u00e1sicos. As\u00ed e todo, as diversas emisi\u00f3ns de moedas pequenas, que naquel momento non eran trocadas polo Goberno, causaron outro exceso no comercio, que non rompeu completamente ata que a Lei do 3 de marzo de 1871 permitiu o troco de centavos e outras moedas menores en lotes de 20 d\u00f3lares ou m\u00e1is. Consonte esta nova lei, troc\u00e1ronse m\u00e1is de trinta mill\u00f3ns de centavos de cupron\u00edquel, tanto do tipo \"Indian Head\" como de \"Flying Eagle\", que a Casa da Moeda fundiu para a s\u00faa nova cu\u00f1axe. Tam\u00e9n volveron ao Goberno cincuenta e cinco mill\u00f3ns de centavos de bronce; a partir de 1874, a Casa da Moeda volveu a emitilos en resposta \u00e1s petici\u00f3ns comerciais de centavos, o que reduciu a demanda de novas moedas.\nA ca\u00edda do prezo da prata fixo que as moedas dese metal, atesouradas durante unha d\u00e9cada ou m\u00e1is, volvesen ao comercio, o que tam\u00e9n diminu\u00edu a demanda. Entre 1866 e 1878, a produci\u00f3n s\u00f3 superou ocasionalmente os dez mill\u00f3ns de exemplares; a moeda de 1877, cunha cu\u00f1axe para a circulaci\u00f3n de 852.500 pezas, \u00e9 unha data rara dentro da serie. Despois de 1881, houbo poucos trocos de centavos de bronce, debido \u00e1 gran demanda da moeda deste valor facial, a\u00ednda que os centavos de cupron\u00edquel seguiron troc\u00e1ndose e fund\u00edndose.\nCoa cancelaci\u00f3n da cu\u00f1axe das moedas de dous centavos e de tres centavos de prata en 1873, o centavo e a moeda de cupron\u00edquel de tres centavos foron os \u00fanicos superviventes das moedas con valor inferior a cinco centavos. A moeda de cupron\u00edquel de tres centavos non gozaba de moita popularidade por ter un valor facial pouco com\u00fan e pola s\u00faa similitude en tama\u00f1o coa moeda de dez centavos. A tarifa postal de tres centavos fora unha das raz\u00f3ns que dera orixe \u00e1 moeda de tres centavos na d\u00e9cada de 1850, mais a principios da d\u00e9cada de 1880, o Servizo Postal reduciu a tarifa b\u00e1sica para as cartas a dous centavos, co que se incrementou a demanda de centavos e se reduciu a das moedas de tres centavos, que acabaron por ser abolidas en 1890. Na maior\u00eda dos anos da d\u00e9cada de 1880, houbo, pois, grandes tiraxes de centavos \"Indian Head\". A excepci\u00f3n foi a mediados da d\u00e9cada de 1880, cando os malos tempos econ\u00f3micos provocaron unha menor demanda de moedas de valores pequenos.\nNon se cu\u00f1aron centavos nin moedas de cinco centavos despois de febreiro de 1885 e ata case finais de 1886. A produci\u00f3n de cu\u00f1os sen data nos que se pod\u00eda engadir posteriormente o ano de emisi\u00f3n continuou, e durante a par\u00e9ntese na produci\u00f3n de moedas, o gravador xefe Charles E. Barber aproveitou para modificar o dese\u00f1o, eliminando os contornos claros entre as letras do anverso e no resto do dese\u00f1o, e introducindo outros lixeiros axustes. Isto deu lugar a d\u00faas variantes para o centavo \"Indian Head\" de 1886: o tipo I, no que a pluma m\u00e1is baixa do anverso apunta entre o I e o C de AMERICA; e o tipo II, no que apunta entre o C e o A final. Snow estima que 14 mill\u00f3ns da tirada de 17.654.290 foron do tipo I, do mesmo xeito que a maior\u00eda dos 4.290 exemplares emitidos con acabamento \"proof\" \u2014fondo espello e relevo mate\u2014 para coleccionistas.\nO p\u00e1nico de 1893 provocou novamente un descenso na produci\u00f3n de centavos, xa que as moedas acumuladas en mans privadas se gastaron, o que deu lugar a un excedente. \u00c1 parte diso, os derradeiros anos da serie antes da s\u00faa finalizaci\u00f3n en 1909 estiveron marcados por grandes tiraxes, con 1907 superando a marca dos cen mill\u00f3ns. Unha econom\u00eda saneada na maior\u00eda dos anos impulsou a demanda, igual que a crecente popularidade das m\u00e1quinas expendedoras que funcionaban con moedas, algunhas das cales pod\u00edan atoparse nos sal\u00f3ns recreativos.\nA principios do s\u00e9culo XX, o centavo era aceptado en todo o pa\u00eds, pero por lei a s\u00faa produci\u00f3n estaba limitada \u00e1 Ceca de Filadelfia. Os responsables do Tesouro solicitaron a eliminaci\u00f3n desta restrici\u00f3n, as\u00ed como un aumento da asignaci\u00f3n anual para a compra de metais b\u00e1sicos para a produci\u00f3n do centavo e da moeda de cinco centavos \u2014a cantidade gastada ficaba invariable desde 1873, a\u00ednda que a demanda de centavos aumentara enormemente\u2014. Pola Lei do 24 de abril de 1906, a Casa da Moeda recibiu permiso para cu\u00f1ar moedas de metal com\u00fan en calquera ceca, e a asignaci\u00f3n cuadruplicouse ata os 200.000 d\u00f3lares. A partir deste cambio normativo, en 1908 e en 1909 cu\u00f1\u00e1ronse unhas pequenas tiraxes de centavos \"Indian Head\" na Ceca de San Francisco. O centavo de 1909 cu\u00f1ado en San Francisco, cunha tiraxe de 309.000 exemplares, \u00e9 o m\u00e1is escaso da serie, e obxecto de especial interese no coleccionismo.\nSubstituci\u00f3n.\nEn 1890, o Congreso aprobou unha lei que permit\u00eda \u00e1 Casa da Moeda modificar os dese\u00f1os que estiveran en uso durante polo menos 25 anos sen necesidade de autorizaci\u00f3n lexislativa. En 1904, o presidente Theodore Roosevelt escribiu ao seu secretario do Tesouro, Leslie Mortier Shaw, queix\u00e1ndose de que a moeda estadounidense carec\u00eda de m\u00e9rito art\u00edstico, e preguntoulle se ser\u00eda posible contratar un artista privado, como o escultor Augustus Saint-Gaudens, para que preparase novos dese\u00f1os. Seguindo instruci\u00f3ns de Roosevelt, a Casa da Moeda contratou a Saint-Gaudens para redese\u00f1ar o centavo e as catro moedas de ouro. En virtude da nova lei, esas eran as moedas estadounidenses que pod\u00edan cambiarse sen a aprobaci\u00f3n do Congreso por levaren m\u00e1is de 25 anos en uso.\nSaint-Gaudens pensou inicialmente en retomar un dese\u00f1o de aguia en voo para o centavo, mais, por petici\u00f3n de Roosevelt, destinou este motivo \u00e1 moeda de ouro de 20 d\u00f3lares, ao decatarse de que, segundo a lei de 1873, non pod\u00eda aparecer unha aguia na moeda dun centavo. O escritor e amigo seu Witter Bynner lembrou que en xaneiro de 1907 Saint-Gaudens estaba gravemente enfermo de cancro e era levado ao seu estudio durante dez minutos ao d\u00eda para criticar o traballo dos seus axudantes nos proxectos en curso, inclu\u00eddo o do centavo. Saint-Gaudens morreu o 3 de agosto de 1907, sen ter presentado un dese\u00f1o alternativo para o centavo.\nCompletado o redese\u00f1o das catro moedas de ouro en 1908, Roosevelt centrou a s\u00faa atenci\u00f3n no centavo. O centenario do nacemento do asasinado presidente Abraham Lincoln celebrar\u00edase en febreiro de 1909, e xa se estaban a producir grandes cantidades de recordos por iniciativa privada. Moitos cidad\u00e1ns escribiran ao Departamento do Tesouro para propor unha moeda dedicada a Lincoln, e Roosevelt estaba interesado en homenaxear o seu compa\u00f1eiro republicano. Isto supu\u00f1a unha ruptura coa tradici\u00f3n numism\u00e1tica estadounidense anterior, xa que antes do centavo de Lincoln, ningunha moeda estadounidense de circulaci\u00f3n regular tivera como protagonista unha persoa real.\nA finais de 1908, Roosevelt tomou contacto co escultor Victor David Brenner, que estaba a dese\u00f1ar unha medalla para a Comisi\u00f3n da Canle de Panam\u00e1. No se sabe con certeza como Brenner foi seleccionado para dese\u00f1ar a moeda, pero en xaneiro de 1909, o daquela director da Casa da Moeda, Frank A. Leach, contratouno para dese\u00f1ar o que pasou a co\u00f1ecerse como centavo Lincoln, que entrou en circulaci\u00f3n meses m\u00e1is tarde, nese mesmo 1909, pondo fin \u00e1 serie do centavo \"Indian Head\".\nColeccionismo.\nOs centavos \"Indian Head\" foron desde sempre populares entre os coleccionistas de moedas, mesmo durante o medio s\u00e9culo en que se produciron; desde ent\u00f3n, co crecemento da afecci\u00f3n polo coleccionismo numism\u00e1tico, o interese non fixo m\u00e1is que aumentar. A introduci\u00f3n na d\u00e9cada de 1930 de \u00e1lbums para moedas a prezos accesibles para albergar esta serie e animar os coleccionistas a procurar un xogo completo produciuse nun momento en que a versi\u00f3n de bronce do centavo \"Indian Head\" a\u00ednda era com\u00fan na moeda mi\u00fada que a poboaci\u00f3n estadounidense achaba nos seus petos. No entanto, o estudo da serie de centavos \"Indian Head\" non se desenvolveu amplamente ata a d\u00e9cada de 1960; o escritor numism\u00e1tico Tom DeLorey, na s\u00faa introduci\u00f3n ao libro de Snow, atrib\u00fae isto aos prexu\u00edzos entre os numism\u00e1ticos que creceron co centavo \"Indian Head\", que o consideraban unha peza de circulaci\u00f3n com\u00fan. DeLorey sinala que a edici\u00f3n de 1960 de \"A Guide Book of United States Coins\", de Richard S. Yeoman, enumeraba s\u00f3 catro datas para as que hab\u00eda variantes, unha das cales, a sobredata 1869/68 estaba en erro, xa que o d\u00edxito final estaba en realidade sobre outro 9. A edici\u00f3n de 2018 dese mesmo traballo enumera variantes para 12 datas.\nDo mesmo xeito que ocorre na maior\u00eda das moedas estadounidenses, a emisi\u00f3n de 1873 p\u00f3dese atopar en d\u00faas variedades, dependendo da aparencia do d\u00edxito final da data: o \"3 pechado\" procede das primeiras cu\u00f1axes dese ano, pero despois de que o cu\u00f1ador xefe A. Loudon Snowden se queixara de que o \"3\" se parec\u00eda demasiado a un \"8\", o gravador xefe William Barber modificou o seu traballo para crear o \"3 aberto\". Por outra parte, algunhas pezas de 1875 te\u00f1en un punto que aparece sobre a letra N da palabra ONE no reverso. \u00c9 probable que esta fose unha marca secreta, engadida para atrapar a un ladr\u00f3n dentro da Casa da Moeda de Filadelfia.\nO centavo \"Indian Head\" cu\u00f1ouse en grandes cantidades e a maior\u00eda das datas seguen a ser accesibles no mercado do coleccionismo: Yeoman atrib\u00fae a todas as datas de 1900 a 1908 de Filadelfia un prezo de 2 d\u00f3lares nun estado de conservaci\u00f3n m\u00ednimo para seren coleccionables, que, loxicamente, aumenta progresivamente conforme o estado de conservaci\u00f3n mellore. O r\u00e9cord desta serie ost\u00e9ntao un exemplar con acabamento especial \"proof\" do 1864 coa versi\u00f3n con \"L\", do que se calcula que se cu\u00f1aron uns 20, vendido en 2012 por 161.000 d\u00f3lares.\nTiraxes e ceca.\nNa seguinte t\u00e1boa refl\u00edctense as tiraxes anuais da moeda dun centavo de d\u00f3lar \"Indian\" Head en cada unha das d\u00faas casas de moeda onde se produciu, entre 1859 e 1909:\nA marca de ceca de San Francisco est\u00e1 non exergo do reverso, debaixo do lazo que une as d\u00faas partes da coroa vexetal."}
{"id": "599434", "revid": "65337", "url": "https://gl.wikipedia.org/wiki?curid=599434", "title": "Centavo de d\u00f3lar Indian Head", "text": ""}
{"id": "599435", "revid": "65337", "url": "https://gl.wikipedia.org/wiki?curid=599435", "title": "Centavo Indian Head", "text": ""}
{"id": "599436", "revid": "65337", "url": "https://gl.wikipedia.org/wiki?curid=599436", "title": "Moeda dun centavo de d\u00f3lar Cabeza India", "text": ""}
{"id": "599437", "revid": "65337", "url": "https://gl.wikipedia.org/wiki?curid=599437", "title": "Centavo de d\u00f3lar Cabeza India", "text": ""}
{"id": "599438", "revid": "65337", "url": "https://gl.wikipedia.org/wiki?curid=599438", "title": "Centavo Cabeza India", "text": ""}
{"id": "599440", "revid": "75439", "url": "https://gl.wikipedia.org/wiki?curid=599440", "title": "Mix\u00f3trofo", "text": "Un mix\u00f3trofo \u00e9 un organismo que pode usar unha mestura de fontes de enerx\u00eda e carbono diferentes, en vez de ter un s\u00f3 modo tr\u00f3fico, o cal estar\u00eda situado no continuo desde a autotrofia completa nun extremo ata a heterotrofia no outro extremo. Este tipo de nutrici\u00f3n denom\u00ednase mixotrofia. Est\u00edmase que os mix\u00f3trofos comprenden m\u00e1is da metade do plancto microsc\u00f3pico. Hai dous tipos de mix\u00f3trofos eucariotas: os que te\u00f1en os seus propios cloroplastos, e os que te\u00f1en endosimbiontes (que os adquiren por medio da cleptoplastia ou por asociacions simbi\u00f3ticas con presas ou a escravitude dos seus org\u00e1nulos).\nPosibles combinaci\u00f3ns son a foto- e quimiotrofia, a lito- e organotrofia (osmotrofia, fagotrofia e mizocitose), a auto- e heterotrofia ou outras combinaci\u00f3ns deles. Os mix\u00f3tofos poden ser eucariotas ou procariotas. Poden aproveitarse das diferentes condici\u00f3ns ambientais.\nSe un modo tr\u00f3fico \u00e9 obrigado, ent\u00f3n sempre \u00e9 necesario para o crecemento sostido e o mentemento du organismo; se \u00e9 facultativo, pode ser usado como fonte suplementaria. Alg\u00fans organismos te\u00f1en un ciclo de Calvin incompleto, as\u00ed que son incapaces de fixar o di\u00f3xido de carbono e deben usar fontes de carbono org\u00e1nico.\nIntroduci\u00f3n.\nOs organismos poden empregar a mixotrofia de forma obrigada ou facultativa.\nPlantas.\nEntre as plantas o termo mixotrofia apl\u00edcase a plantas carn\u00edvoras, hemiparasitas e micoheter\u00f3trofas. Por\u00e9n, esta caracterizaci\u00f3n como mix\u00f3trofas poder\u00eda estenderse a un maior n\u00famero de clados a medida que as investigaci\u00f3ns demostran que en varias especies de plantas tam\u00e9n se utilizan como nutrientes formas org\u00e1nicas de nitr\u00f3xeno e f\u00f3sforo (como ADN, prote\u00ednas, amino\u00e1cidos ou carbohidratos).\nAnimais.\nA mixotrofia \u00e9 menos com\u00fan en animais que en plantas e microbios, pero hai moitos exemplos de invertebrados mix\u00f3trofos e de polo menos un vertebrado. \nMicroorganismos.\nBacterias e arqueas.\n\"Paracoccus pantotrophus\" \u00e9 unha bacteria que pode vivir quimioorganoheterotroficamente, e pode metabolizar un amplo n\u00famero de compostos org\u00e1nicos.\nNalgunhas bacterias tam\u00e9n \u00e9 posible un metabolismo quimiolitoaut\u00f3trofo facultativo, como se observa nas bacterias do xofre incoloras (algunhas \"Thiobacillus\"), nas que os compostos do xofre como o sulfuro de hidr\u00f3xeno, o xofre elemental ou o tiosulfato se oxidan a sulfato. Os compostos de xofre serven como doantes de electr\u00f3ns e cons\u00f3menos para producir ATP. A fonte de carbono destes organismos pode ser o di\u00f3xido de carbono (autotrofia) ou carbono org\u00e1nico (heterotrofia).\nA organotrofia pode darse en condici\u00f3ns aerobias ou anaerobias; a litoautotrofia ten lugar aerobicamente.\nProtistas.\nPara clasificar os subdominios dentro da mixotrofia, suxer\u00edronse varios esquemas de clasificaci\u00f3n moi similares. Considerando o exemplo dos protistas mari\u00f1os con capacidades heter\u00f3trofas e fostosint\u00e9ticas:\nNa distribuci\u00f3n postulada por Jones, hai catro grupos mix\u00f3trofos base\u00e1ndose nos papeis relativos da fagotrofia e fototrofia.\nUn esquema alternativo proposto por Stoeker tam\u00e9n ten en conta o papel dos nutrientes e factores de crecemento e incl\u00fae mix\u00f3trofos que te\u00f1en un simbionte fotosint\u00e9tico ou que rete\u00f1en os cloroplastos das s\u00faas presas. Este esquema clasifica os mix\u00f3trofos pola s\u00faa eficiencia.\nOutro esquema, proposto por Mitra \"et al.\", clasifica especificamente os mix\u00f3trofos planct\u00f3nicos mari\u00f1os para que a mixotrofia se incl\u00faa nos modelos de ecosistemas. Este esquema clasifica os organismos como: "}
{"id": "599442", "revid": "27155", "url": "https://gl.wikipedia.org/wiki?curid=599442", "title": "Mixotr\u00f3fico", "text": ""}
{"id": "599443", "revid": "27155", "url": "https://gl.wikipedia.org/wiki?curid=599443", "title": "Mixotrofia", "text": ""}
{"id": "599448", "revid": "23204", "url": "https://gl.wikipedia.org/wiki?curid=599448", "title": "Ajoomma", "text": "Ajoomma (en ; en ) \u00e9 un filme singapuriano-surcoreano de 2022 dirixido por He Shuming e coproducido por Anthony Chen. Est\u00e1 protagonizado por Hong Hui Fang, Kang Hyung-seok e Jung Dong-hwan. O filme conseguiu catro nomeamentos no Golden Horse Film Festival e Hong converteuse na primeira singapuriana en ser nomeada ao premio \u00e1 mellor actriz. Estreouse no Festival Internacional de Cinema de Busan o 7 de outubro de 2022 e estreouse nos cinemas locais o 27 de outubro de 2022. Foi escollido como candidato de Singapur para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado.\nProduci\u00f3n.\nO filme presentouse como a primeira coproduci\u00f3n oficial de Singapur e Corea do Sur. A rodaxe foi interrompida pola pandemia de COVID-19. Foi rodado principalmente en Corea do Sur entre decembro de 2021 e febreiro de 2022. A rodaxe rematou a comezos de abril de 2022."}
{"id": "599453", "revid": "23204", "url": "https://gl.wikipedia.org/wiki?curid=599453", "title": "Boy from Heaven", "text": "Boy from Heaven (; \"\u1e63abiyy min al Janna\") \u00e9 un filme de 2022 rodado en lingua \u00e1rabe e dirixido polo cineasta sueco Tarik Saleh. O filme \u00e9 un coproduci\u00f3n entre Suecia, Francia e Finlandia. Estreouse internacionalmente o 20 de maio de 2022 no Festival de Cannes, onde foi seleccionado para competir pola Palma de Ouro. Saleh foi galardoado co premio ao mellor gui\u00f3n e o filme recibiu o Premio Fran\u00e7ois Chalais. Foi escollido como candidato de Suecia para o \u00d3scar \u00f3 mellor filme internacional na 95\u00aa edici\u00f3n dos premios, clasific\u00e1ndose na lista curta de decembro.\nSinopse.\nAdam, fillo dun pescador, acepta unha oferta para estudar na prestixiosa Universidade de al-Azhar do Cairo, Exipto. Pouco despois da s\u00faa chegada, o Grande Im\u00e1n de al-Azhar morre de s\u00fapeto e prod\u00facese unha loita polo poder para substitu\u00edlo.\nProduci\u00f3n.\nO filme rodouse principalmente na mesquita de S\u00fcleymaniye en Istambul, Turqu\u00eda."}
{"id": "599463", "revid": "23204", "url": "https://gl.wikipedia.org/wiki?curid=599463", "title": "Drii Winter", "text": "Drii Winter \u00e9 un filme xermano-su\u00edzo de 2022 dirixido por Michael Koch. O filme est\u00e1 ambientado nos Alpes su\u00edzos. O filme foi escollido oficialmente para competir na 72\u00aa edici\u00f3n do Festival Internacional de Cinema de Berl\u00edn, onde obtivo unha menci\u00f3n especial do xurado principal da competici\u00f3n polo seu gui\u00f3n. Foi escollido como candidato de Su\u00edza para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado.\nSinopse.\nO filme xira arredor da relaci\u00f3n entre Marco (Simon Wisler) e Anna (Michele Brand) e est\u00e1 ambientada nunha aldea alpina remota. Marco chega como un forasteiro, mais a xente rec\u00edbeo ben porque ten reputaci\u00f3n de traballar duro. Posteriormente nam\u00f3rase de Anna, que \u00e9 nai solteira e vive coa s\u00faa filla Julia. Marco e Anna deciden casar, mais as cousas cambian drasticamente cando a Marco lle diagnostican un tumor cerebral."}
{"id": "599467", "revid": "89787", "url": "https://gl.wikipedia.org/wiki?curid=599467", "title": "W\u1ea1n s\u0304udt\u0125\u0101y..K\u0300xn b\u0101y \u1e6dhex", "text": "W\u1ea1n s\u0304udt\u0125\u0101y..K\u0300xn b\u0101y \u1e6dhex (en ) \u00e9 un filme tailand\u00e9s de 2021 dirixido por Nattawut Poonpiriya e producido por Wong Kar-wai. \u00c9 unha coproduci\u00f3n entre a China, Hong Kong e Tailandia e o gui\u00f3n foi escrito por Puangsoi Aksornsawang, Nottapon Boonprakob e Nattawut Poonpiriya. Est\u00e1 protagonizado por Thanapob Leeratanakajorn, Nattarat Nopparatayapon, Ploy Horwang, Siraphun Wattanajinda, Violette Wautier e Chutimon Chuengcharoensukying. \nEstreouse internacionalmente no Festival de Cinema de Sundance o 28 de xaneiro de 2021, onde ga\u00f1ou o Premio Especial do Xurado na secci\u00f3n \"World Cinema Dramatic Competition\". Foi escollido como candidato de Tailandia para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado.\nPersonaxes.\nOs membros do elenco son:"}
{"id": "599470", "revid": "23204", "url": "https://gl.wikipedia.org/wiki?curid=599470", "title": "G\u0101is\u01d0 de \u0100xi\u016blu\u00f3", "text": "G\u0101is\u01d0 de \u0100xi\u016blu\u00f3 (en ) \u00e9 un filme taiwan\u00e9s de 2021 dirixido por Lou Yi-an e escrito por Lou Yi-an e Singing Chen. O filme est\u00e1 protagonizado por Joseph Huang, Morning Mo, Peijia Huang, Devin Pan, Wong Yu-xuan e Hoa-zhe Lai. Inspirouse en acontecementos da vida real e en informes de xornais sobre uns asasinatos aleatorios. Foi escollido como candidato taiwan\u00e9s para presentarse \u00f3 \u00d3scar \u00f3 mellor filme en lingua non inglesa na 95\u00aa edici\u00f3n dos premios, mais finalmente non foi nomeado. En novembro de 2021, estreouse no Golden Horse Film Festival, onde ga\u00f1ou o premio \u00f3 mellor actor revelaci\u00f3n (Pan), mellor gui\u00f3n orixinal e mellor actriz secundaria (Wang). "}
{"id": "599473", "revid": "23204", "url": "https://gl.wikipedia.org/wiki?curid=599473", "title": "Taht al-Shajara", "text": "Taht al-Shajara (en ) \u00e9 un filme tunisiano de 2021 dirixido por Erige Sehiri. Est\u00e1 protagonizado por Fid\u00e9 Fdhili, Feten Fdhili, Ameni Fdhili, Samar Sifi, Leila Ouhebi, Hneya Ben Elhedi Sbahi, Gaith Mendassi, Abdelhak Mrabti, Fedi Ben Achour e Firas Amri. Foi escollido como candidato de Tunisia para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado."}
{"id": "599476", "revid": "1505", "url": "https://gl.wikipedia.org/wiki?curid=599476", "title": "Disphyma crassifolium", "text": "Disphyma crassifolium \u00e9 unha especie de planta con flores da familia Aizoaceae orixinaria de Australia e as Provincias do Cabo de Sur\u00e1frica. \u00c9 un arbusto anual prostrado, suculento ou unha planta perenne de vida curta con talos de at\u00e9 2\u00a0metros de longo, follas de tres lados en secci\u00f3n transversal cun \u00e1ngulo inferior redondeado, e flores moradas parecidas a margaridas con estaminodios de at\u00e9 30\u00a0mil\u00edmetros de longo.\nDescrici\u00f3n.\n\"Disphyma crassifolium\" \u00e9 un arbusto perenne prostrado, suculento, anual ou de vida curta que normalmente crece at\u00e9 unha altura de 2\u201330\u00a0cm e ten talos de at\u00e9 2\u00a0metros de longo. As s\u00faas follas te\u00f1en forma de maza, m\u00e1is ou menos redondas ou de tres lados en secci\u00f3n transversal, 5\u201370\u00a0mil\u00edmetros de longo e 1\u20137\u00a0mil\u00edmetros de ancho. As flores son de 20\u201350\u00a0mil\u00edmetros de ancho cun tubo de perianto de 6\u201312\u00a0mil\u00edmetros de ancho, os l\u00f3bulos m\u00e1is longos son de 2\u201330\u00a0mil\u00edmetros de longo con estaminodios p\u00farpuras en forma de p\u00e9talos de 110\u201330\u00a0mil\u00edmetros de longo que son de cor branca na superficie inferior. A floraci\u00f3n prod\u00facese principalmente de outubro a febreiro e o froito \u00e9 unha c\u00e1psula c\u00f3nica duns 10\u00a0mil\u00edmetros de longo e ancho antes de abrir. \nDistribuci\u00f3n e h\u00e1bitat.\n\"Disphyma crassifolium\" est\u00e1 amplamente distribu\u00edda en Sur\u00e1frica e Australia. Crece en \u00e1reas salinas como dunas costeiras e chairas de fiuncho mari\u00f1o, e tolera unha variedade de chans que incl\u00faen area, marga e arxila. \nTaxonom\u00eda.\n\"Disphyma crassifolium\" foi publicada por primeira vez en 1753 como \"Mesembryanthemum crassifolium\" por Carl von Linn\u00e9 en \"Species Plantarum\" de especies colleitadas no sur de \u00c1frica. En 1925, Nicholas Edward Brown expuxo o x\u00e9nero Disphyma en \"The Gardeners' Chronicle\" e en 1927 Harriet Margaret Louisa Bolus moveu \"M. crassifolium\" de Linn\u00e9 ao novo x\u00e9nero como \"Disphyma crassifolium\" na revista bot\u00e1nica \"Flowering Plants of South Africa\" . \nEn 1803, Adrian Hardy Haworth describiu \"Mesmbryanthemum clavellatum\" no seu libro \"Miscellanea Naturalia, sive Dissertationes Variae ad Historiam Naturalem Spectantes\" a partir de plantas cultivadas a partir de sementes colleitadas en Australia por Robert Brown. En 1976, Robert Chinnock moveu \"M. clavellatum\" ao x\u00e9nero \"Disphyma\" como \"D. clavellatum\" no \"New Zealand Journal of Botany\" . Logo, en 1986, John Peter Jessop reduciu \"Disphyma clavellatum\" a unha subespecie, \"Disphyma crassifolium\" subsp. \"clavellatum\" en \"Flora of South Australia\", un nome aceptado polo Australian Plant Census e Plants of the World Online . "}
{"id": "599510", "revid": "65337", "url": "https://gl.wikipedia.org/wiki?curid=599510", "title": "Louis de la Saussaye", "text": "Jean Fran\u00e7ois de Paule Louis Petit de La Saussaye, nado en Blois, Loir e Cher, o 6 de marzo de 1801 e finado no castelo de Troussay, en Cheverny, Loir e Cher, o 25 de febreiro de 1878, foi un historiador, numism\u00e1tico e erudito franc\u00e9s do s\u00e9culo XIX.\nTraxectoria.\nPrimeiros anos.\nLouis de la Saussaye naceu na vila de Blois, departamento de Loir e Cher, o 15 ventoso do ano IX do calendario republicano franc\u00e9s, equivalente ao 6 de marzo de 1801. Proced\u00eda dunha antiga familia de Orle\u00e1ns, fillo de Anne Louise e de Fran\u00e7ois de Paule de La Saussaye. Ao morrer o seu pai cara a 1815, foi acollido polo seu t\u00edo, M. de R\u00e9m\u00e9on, e pasou a residir no castelo de Troussay, en Cheverny.\nCarreira erudita.\nLogo de estudar o bacharelato de letras no \"Coll\u00e8ge de Blois\", iniciouse na carreira militar e logo ocupou diversos postos ao servizo do rei, entre eles o de recadador de impostos en Blois e bibliotecario na mesma cidade. Posteriormente dedicouse aos estudos hist\u00f3ricos e participou en diversas escavaci\u00f3ns arqueol\u00f3xicas nos castelos do Val do Loira e na rexi\u00f3n de Bl\u00e9sois, onde realizou debuxos dos achados que se suced\u00edan. En 1835, acadou unha medalla no concurso nacional de antig\u00fcidades, pola publicaci\u00f3n dunha memoria sobre a historia da zona de Sologne, na rexi\u00f3n de Centro-Val de Loira.\nEn 1828, Louis de la Saussaye recibiu en herdanza do seu t\u00edo castelo de Troussay, cuxa restauraci\u00f3n dirixiu posteriormente, xunto co arquitecto Jules de la Morandi\u00e8re. \nFoi un erudito autodidacta. Como numism\u00e1tico, foi o fundador e primeiro director da revista \"Revue de la numismatique fran\u00e7aise\", entre 1835 e 1855, xunto con \u00c9tienne Cartier. Esta revista, cuxo primeiro n\u00famero apareceu en 1836, simplificou posteriormente o seu nome a \"Revue numismatique\" e tivo unha grande influencia no co\u00f1ecemento das moedas celtas da Galia, asunto no que de la Saussaye centrou algunhas das s\u00faas publicaci\u00f3ns.\nDurante o Segundo Imperio foi nomeado conselleiro xeral de Loira e Cher, polo cant\u00f3n de Blois oeste, cargo que exerceu entre 1842 e 1869. O 22 de agosto de 1854 recibiu o nomeamento como reitor da Academia de Poitiers, e en setembro 1856 da de Li\u00f3n. Xubilouse do \u00e1mbito acad\u00e9mico o 1 de setembro de 1874, despois de 20 anos de servizo, por causa da s\u00faa deficiente sa\u00fade.\nDe la Saussaye participou tam\u00e9n, como benfeitor, no acrecentamento dos fondos da biblioteca de Blois, entre 1832 e 1855. En 1863, parte da s\u00faa colecci\u00f3n numism\u00e1tica, sinaladamente composta por moedas galas, foi adquirida para o Gabinete de Medallas do Museo de Belas Artes de Li\u00f3n.\nFoi reco\u00f1ecido coa pertenza a varias instituci\u00f3ns eruditas, entre elas a \"Soci\u00e9t\u00e9 nationale des antiquaires de France\" (desde 1833), a \"Acad\u00e9mie des inscriptions et belles-lettres\" (desde o 17 de xaneiro de 1845), a \"Acad\u00e9mie des sciences, belles-lettres et arts de Lyon\" (desde o 9 de xu\u00f1o de 1857) ou o \"Comit\u00e9 des travaux historiques et scientifiques\" (de 1838 a 1870). Ademais, en 1855 conced\u00e9uselle o t\u00edtulo de Oficial da Lexi\u00f3n de Honra, e en 1869 foi nomeado a comendador.\nEn 1828, Louis de la Saussaye casou con Am\u00e9lie Petit-Parreau, con quen tivo varios fillos. Am\u00e9lie era filla do de Blois, quen lle cedeu o seu cargo a Louis.\nFaleceu no castelo de Troussay o 24 de febreiro de 1878, e foi soterrado no cemiterio de Blois.\nPublicaci\u00f3ns.\nEsta \u00e9 unha escolma dos traballos monogr\u00e1ficos publicados por Louis de la Saussaye ao longo da s\u00faa traxectoria acad\u00e9mica:"}
{"id": "599526", "revid": "27155", "url": "https://gl.wikipedia.org/wiki?curid=599526", "title": "Acantarios", "text": ""}
{"id": "599527", "revid": "27155", "url": "https://gl.wikipedia.org/wiki?curid=599527", "title": "Acantario", "text": ""}
{"id": "599552", "revid": "89787", "url": "https://gl.wikipedia.org/wiki?curid=599552", "title": "Sibogl\u00ednidos", "text": "Os sibogl\u00ednidos (Siboglinidae) son unha familia de vermes an\u00e9lidos poliquetos cuxos membros antes se clasificaban nos antigos filos Pogonophora (pogon\u00f3foros) e Vestimentifera (vesment\u00edferos, como o verme tub\u00edcola xigante \"Riftia pachyptila\"). A familia est\u00e1 composta dunhas 100 especies de criaturas vermiformes que viven dentro de tubos delgados enterrados nos sedimentos (no caso dos pogon\u00f3foros) ou en tubos pegados a substratos duros (no caso dos vestiment\u00edferos) en profundidades oce\u00e1nicas entre 100 e 10000 m. Poden tam\u00e9n encontrarse en asociaci\u00f3n con chemineas hidrotermais, emanaci\u00f3ns fr\u00edas, material vexetal afundido e carcasas de baleas.\nO primeiro esp\u00e9cime do grupo foi dragado de augas de Indonesia en 1900. Os esp\u00e9cimes recollidos foron entregados ao zo\u00f3logo franc\u00e9s Maurice Caullery, que os estudou durante case 50 anos.\nAnatom\u00eda.\nA maior\u00eda dos sibogl\u00ednidos son de menos de 1 mm de di\u00e1metro, pero de 10 a 75 cm de lonxitude. Habitan en estruturas tubulares compostas de quitina que est\u00e1n fixadas \u00e1s rochas ou substratos. Os tubos est\u00e1n a mi\u00fado agrupados en grandes colonias.\nOs seus corpos est\u00e1n divididos en catro rexi\u00f3ns. O extremo anterior ch\u00e1mase lobo cef\u00e1lico, que abrangue desde un a 200 tent\u00e1culos ciliados branquiais, cada un con diminutas ramas laterais chamadas p\u00ednnulas. Detr\u00e1s hai unha porci\u00f3n anterior glandular, que interv\u00e9n na secreci\u00f3n do tubo. A parte principal do corpo \u00e9 o tronco, que est\u00e1 moi alongado e leva varios \u00e1nulos, papilas e tractos ciliares. Detr\u00e1s do tronco hai un curto opistosoma segmentado metamericamente, que ten pares de quetas externas, que axudan a ancorar o animal \u00e1 base do seu tubo.\nA cavidade corporal ten un compartimento separado en cada unha das tres primeiras rexi\u00f3ns do corpo e est\u00e9ndese nos tent\u00e1culos. O opistosoma ten unha c\u00e1mara cel\u00f3mica en cada un dos segmentos do 5 ao 23, separados polos septos. Os vermes te\u00f1en un complexo sistema circulatorio pechado e un sistema nervioso ben desenvolvido, pero os sibogl\u00ednidos adultos carecen completamente de boca, tracto dixestivo e ano.\nEvoluci\u00f3n.\nA familia Siboglinidae foi dif\u00edcil de situar nun contexto evolutivo. Despois de que se examinaron as diferenzas xen\u00e9ticas entre an\u00e9lidos, os Siboglinidae estaban situados dentro da orde Polychaeta por consenso cient\u00edfico. O rexistro f\u00f3sil xunto con reloxos moleculares suxiren que a familia ten orixes no Mesozoico (hai 250 \u2013 66 mill\u00f3ns de anos) ou Cenozoico (desde hai 66 mill\u00f3ns de anos). Por\u00e9n, alg\u00fans f\u00f3siles de tubos cristalizados son atribu\u00eddos a Siboglinidae temper\u00e1ns que datan de hai 500 mill\u00f3ns de anos. Os traballos moleculares que ali\u00f1aron cinco xenes identificaron catro clados distintos dentro dos Siboglinidae. Os clados son \"Vestimentifera\", \"Sclerolinum\", \"Frenulata\" e \"Osedax\". Os vestiment\u00edferos viven en h\u00e1bitats con chemineas e respiradoiros con emanaci\u00f3ns. A separaci\u00f3n dos vestiment\u00edferos en clados que viven en respiradoiros e no oc\u00e9ano profundo a\u00ednda se discute debido a algunhas filoxenias baseadas en datos que sit\u00faan os x\u00e9neros ao longo dun continuo. \"Sclerolinum\" \u00e9 un clado monoxen\u00e9rico (que pode denominarse Monilifera) que vive en restos ricos en materia org\u00e1nica. Os Frenulata viven en h\u00e1bitats con sedimentos ricos en materia org\u00e1nica. \"Osedax\" \u00e9 un clado monoxen\u00e9rico especializado en vivir en \u00f3sos de baleas, a\u00ednda que probas recentes mostran que viven tam\u00e9n en \u00f3sos de peixes.\nUnha probable relaci\u00f3n entre os catro clados m\u00f3strase no cladograma seguinte. A posici\u00f3n de \"Osedax\" ten d\u00e9biles apoios.\nVestiment\u00edferos.\nComo outros vermes tub\u00edcolas, os vesment\u00edferos son criaturas mari\u00f1as be\u00e9nt\u00f3nicas. \"Riftia pachyptila\", un vestiment\u00edfero, co\u00f1\u00e9cese s\u00f3 en sistemas de chemineas hidrotermais. \nAnatom\u00eda dos vesment\u00edferos.\nO corpo dos vesment\u00edferos div\u00eddese en catro rexi\u00f3ns: obtur\u00e1culo, vestimento, tronco e opistosoma. O gran tronco do corpo leva prolongaci\u00f3ns parecidas a \u00e1s. A diferenza doutros sibogl\u00ednidos que nunca te\u00f1en tracto dixestivo, te\u00f1en inicialmenre un que perden completamente durante a metamorfose.\nO obtur\u00e1culo \u00e9 a primeira parte anterior do corpo. \u00c9 posible que o obtur\u00e1culo sexa realmente un crecemento orixinado no vestimento en vez dun segmento do corpo separado, o cal os distinguir\u00eda doutros sibogl\u00ednidos.\nO vestimento, do cal deriva o nome do grupo, \u00e9 unha parte do corpo con forma de \u00e1 con gl\u00e1ndulas que segregan o tubo. Nunha posici\u00f3n ventroanterior no vestimento est\u00e1 o cerebro que se postula que \u00e9 m\u00e1is simple que o dos grupos emparentados que mante\u00f1en o tracto dixestivo na forma adulta. O opistosoma \u00e9 a parte traseira do corpo por onde se ancoran.\nEcolox\u00eda dos vesment\u00edferos.\nA s\u00faa nutrici\u00f3n primaria deriva de flu\u00eddos ricos en sulfuro que emanan das chemineas hidrotermais onde viven. Os sulfuros son metabolizados por bacterias simbi\u00f3ticas que oxidan sulfuro de hidr\u00f3xeno ou metano que viven nun \u00f3rgano interno, o trofosoma. Un gramo de tecido do trofosoma pode conter mil mill\u00f3ns de bacterias. A orixe desta relaci\u00f3n simbi\u00f3tica non se co\u00f1ece polo momento. As bacterias parecen colonizar as larvas do animal h\u00f3spede despois de que se establecen sobre a superficie, entrando no corpo a trav\u00e9s ds pel. Ese m\u00e9todo de entrada, co\u00f1ecido como transmisi\u00f3n horizontal, significa que cada organismo pode ter diferentes especies de bacterias que colaboren nesta simbiose. Por\u00e9n, todas estas bacterias te\u00f1en papeis similares no mantemento dos vestiment\u00edferos. Os endosimbiontes te\u00f1en unha ampla variedade de xenes metab\u00f3licos, que poden permitirlles cambiar entre os m\u00e9todos aut\u00f3trofos e heter\u00f3trofos de adquisici\u00f3n de nutrientes. Cando morre o h\u00f3spede, as bacterias lib\u00e9ranse e tornan \u00e1 poboaci\u00f3n de vida libe na auga do mar.\nO descubrimento das chemineas hidrotermais do leste do oc\u00e9ano Pac\u00edfico foi rapidamente seguido do descubrimento e descrici\u00f3n do novas especies de vermes tub\u00edcolas vestiment\u00edferos. Estes vermes tub\u00edcolas son un dos organismos dominantes asociados coas chemineas hidrotermais do oc\u00e9ano Pac\u00edfico. Os vermes tub\u00edcolas anc\u00f3ranse ao substrato da emanaci\u00f3n de hidrocarburos por medio de ra\u00edces localizadas na porci\u00f3n basal dos seus corpos. Os vermes tub\u00edcolas intactos son moi dif\u00edciles de recoller para o seu estudo porque son extremadamente delicados e adoitan romper cando se extrae o verme das rexi\u00f3ns de chemineas hidrotermais. Non se sabe canto medran as ra\u00edces do verme tub\u00edcola, pero poden ser grandes.\nUn s\u00f3 grupo de vermes tub\u00edcolas pode conter miles de individuos e as ra\u00edces que produce cada un poden enguedellarse coas dos seus veci\u00f1os. Estes tapetes de ra\u00edces denom\u00ednase \"cordas\", e descenden polos tubos dos vermes tub\u00edcolas mortos e discorren polos buratos das rochas. O di\u00e1metro e grosor da parede das ra\u00edces dos vermes tub\u00edcolas non parecen cambiar coa distancia desde a porci\u00f3n do tronco do corpo do verme.\nComo a porci\u00f3n do tronco do corpo, as ra\u00edces dos vermes vestiment\u00edferos est\u00e1n formadas por cristalitos de quitina, que soste\u00f1en e protexen o verme tub\u00edcola da predaci\u00f3n e estreses ambientais. Os vermes tub\u00edcolas constr\u00faen eles mesmos a estrutura quitinosa externa ao segregaren a quitina en gl\u00e1ndulas especializadas localizadas nas paredes do corpo."}
{"id": "599553", "revid": "27155", "url": "https://gl.wikipedia.org/wiki?curid=599553", "title": "Sibogl\u00ednido", "text": ""}
{"id": "599554", "revid": "27155", "url": "https://gl.wikipedia.org/wiki?curid=599554", "title": "Siboglinidae", "text": ""}
{"id": "599555", "revid": "27155", "url": "https://gl.wikipedia.org/wiki?curid=599555", "title": "Pogonophora", "text": ""}
{"id": "599556", "revid": "27155", "url": "https://gl.wikipedia.org/wiki?curid=599556", "title": "Pogon\u00f3foros", "text": ""}
{"id": "599557", "revid": "27155", "url": "https://gl.wikipedia.org/wiki?curid=599557", "title": "Pogon\u00f3foro", "text": ""}
{"id": "599558", "revid": "27155", "url": "https://gl.wikipedia.org/wiki?curid=599558", "title": "Vestimentifera", "text": ""}
{"id": "599559", "revid": "27155", "url": "https://gl.wikipedia.org/wiki?curid=599559", "title": "Vestiment\u00edferos", "text": ""}
{"id": "599560", "revid": "27155", "url": "https://gl.wikipedia.org/wiki?curid=599560", "title": "Vestiment\u00edfero", "text": ""}
{"id": "599561", "revid": "89787", "url": "https://gl.wikipedia.org/wiki?curid=599561", "title": "Cranio de Haydn", "text": "O c\u00e9lebre compositor Joseph Haydn morreu en Viena o 31 de maio de 1809, con 77 anos, despois dunha longa doenza. Austria estaba en guerra e Viena fora ocupada polas tropas de Napole\u00f3n. Celebrouse, ent\u00f3n, un funeral sinxelo en Gumpendorf, a parroquia vienesa \u00e1 que pertenc\u00eda a casa de Haydn, en Windm\u00fchle. Posteriormente foi sepultado no cemiterio de Hundsturm. \nO roubo.\nTras o enterro, dous homes conspiraron para subornaren o sepultureiro, co fin de roubaren a cabeza do cad\u00e1ver. Estes eran Joseph Carl Rosenbaum, antigo secretario da familia Esterh\u00e1zy (mecenas de Haydn), e Johann Nepomuk Peter, director da prisi\u00f3n provincial da Baixa Austria. Rosenbaum era ben co\u00f1ecido por Haydn, pois durante a s\u00faa vida intercedera coa familia Esterh\u00e1zy para tentar arranxar o matrimonio de Rosenbaum coa soprano Therese Gassmann.\nA motivaci\u00f3n de Peter e Rosenbaum era o seu interese na frenolox\u00eda, unha teor\u00eda cient\u00edfica hoxe desbotada que asociaba as capacidades mentais coa anatom\u00eda do cranio. Peter e Rosenbaum co\u00f1ec\u00edan e admiraban o traballo de Franz Joseph Gall, fisi\u00f3logo e anatomista fundador de dita disciplina. A frenolox\u00eda mostraba especial interese pola anatom\u00eda dos individuos que foran considerados grandes xenios en vida. De feito, dezaoito anos despois fix\u00e9rase unha an\u00e1lise frenol\u00f3xica no corpo de Ludwig van Beethoven, posibelmente con fins similares.\nO sepultureiro, Jakob Demuth, decidiu roubar a cabeza o 4 de xu\u00f1o. A calor fixo que se atopase nun avanzado estado de descomposici\u00f3n, o que lle causou n\u00e1useas a Rosenbaum cando o entregou no hospital para a s\u00faa disecci\u00f3n. Segundo Landon, \u00abdespois dunha hora de an\u00e1lise a cabeza abrandara e o cranio estaba esbrancuxado\u00bb. Peter determinou que, en efecto, \u00abo vulto da m\u00fasica\u00bb no cranio de Haydn estaba \u00abplenamente desenvolto\u00bb. \nEn setembro Peter inclu\u00edu o cranio na s\u00faa colecci\u00f3n, exposto para ser visitado na s\u00faa casa. Conservouno nunha urna negra de madeira e cristal, cunha lira de ouro na parte superior e un cox\u00edn branco. Nalg\u00fan momento da d\u00e9cada seguinte, Peter cedeu a s\u00faa colecci\u00f3n de cranios e deixoulle a Rosenbaum, entre outros, o de Haydn.\nEn 1820 un co\u00f1ecido do antigo mecenas de Haydn, o pr\u00edncipe Nikolaus Esterh\u00e1zy II, lembroulle a este nunha conversa casual que esquecera trasladar os restos de Haydn desde Gumpendorf \u00e1 cripta familiar na igrexa Bergkirche de Eisenstadt. Cando se exhumaron os restos, o pr\u00edncipe enfureceuse ao decatarse de que non estaba o cranio, e axi\u00f1a deduciu que Peter e Rosenbaum foran os respons\u00e1beis. Con todo, mediante unha serie de retortas manobras, estes lograrou manter o cranio no seu poder. Rosenbaum agochouno nun xerg\u00f3n de palla. Durante o rexistro na casa deste, a s\u00faa muller Therese deitouse na cama e afirmou estar menstruando, polo que non se rexistrou preto do colch\u00f3n. Rosenbaum acabou por darlle ao pr\u00edncipe un cranio calquera.\nA recuperaci\u00f3n.\nAp\u00f3s a morte de Rosenbaum en 1829 o cranio foi pasando de man en man. Rosenbaum deixoullo a Peter no seu testamento, quen llo deu a Karl Heller, experto en ciencias naturais. M\u00e1is adiante chegou \u00e1s mans dun tal Rokitansky, quen o doou en 1895 \u00e1 Gesellschaft der Musikfreunde (\u00abSociedade dos Amigos da M\u00fasica\u00bb) de Viena. Crese que o music\u00f3logo Karl Geiringer, quen traballou na Sociedade antes do ascenso de Hitler, mostroullo en ocasi\u00f3ns a quen visitaban a instituci\u00f3n.\nEn 1932 o pr\u00edncipe P\u00e1l Esterh\u00e1zy, descendente de Nikolaus, constru\u00edu unha tumba de m\u00e1rmore para Haydn na igrexa Bergkirche de Eisenstadt. Trat\u00e1base dunha moi digna localizaci\u00f3n, xa que Haydn estreou al\u00ed algunhas das misas que escribira para a familia Esterh\u00e1zy. O pr\u00edncipe manifestou o seu prop\u00f3sito de unificar os restos do compositor. Con todo, houbo que agardar at\u00e9 1954 para que o cranio fose finalmente trasladado desde a Gesellschaft der Musikfreunde de Viena a esta nova tumba nunha solemne cerimonia. Deste xeito p\u00faxose fin a un proceso iniciado hab\u00eda xa 145 anos. \nCando o cranio do compositor foi sepultado xunto cos demais restos \u00f3seos, o anterior non se retirou. Por ese motivo, a tumba de Haydn conta con dous cranios na actualidade."}
{"id": "599562", "revid": "15490", "url": "https://gl.wikipedia.org/wiki?curid=599562", "title": "Ana Ortiz", "text": "O nome Ana Ortiz pode referirse a:"}
{"id": "599563", "revid": "5863", "url": "https://gl.wikipedia.org/wiki?curid=599563", "title": "Ana Ortiz \u00c1lvarez", "text": "Ana Mar\u00eda Ortiz \u00c1lvarez, nada en Ourense en 1963 e residente en Vigo, \u00e9 unha funcionaria e pol\u00edtica galega do PPdG, delegada territorial da Xunta de Galicia na cidade de Vigo dende o ano 2023.\nTraxectoria.\n\u00c9 licenciada en dereito pola Universidade de Santiago de Compostela. Foi concelleira do Concello de Ourense de 1994 a 1998. Foi Subdelegada do Goberno en Pontevedra de 2017 a 2018. En 2023 sucedeu a Marta Fern\u00e1ndez-Tapias como Delegada da Xunta de Galicia en Vigo."}
{"id": "599567", "revid": "45576", "url": "https://gl.wikipedia.org/wiki?curid=599567", "title": "Gran Premio do Reino Unido de 2023", "text": "O Gran Premio do Reino Unido de 2023 (oficialmente como o Formula 1 Aramco British Grand Prix 2023) foi unha carreira de F\u00f3rmula 1 que se celebrou o 9 de xullo de 2023, no Circu\u00edto de Silverstone, Northamptonshire e Buckinghamshire, Inglaterra, Reino Unido. A carreira foi a d\u00e9cima rolda da tempada de F\u00f3rmula 1, a septuax\u00e9sima oitava (78\u00aa) edici\u00f3n do Gran Premio do Reino Unido, e a quincuax\u00e9simo novena (59\u00aa) vez que a carreira disputouse no Circu\u00edto de Silverstone.\nAntecedentes.\nO evento tivo lugar durante a fin de semana do 7 ao 9 de xullo. foi a d\u00e9cima proba do Campionato Mundial de F\u00f3rmula 1 de 2023 e a 74\u00aa carreira do Gran Premio do Reino Unido.\nPneus dispo\u00f1ibles.\nO provedor de pneum\u00e1ticos Pirelli levou os compostos de pneum\u00e1ticos C1, C2 e C3 (designados como duro, medio e brando, respectivamente) para que os equipos os usaran no evento.\nCualificaci\u00f3n.\nA cualificaci\u00f3n celebrouse o 8 de xullo de 2023 \u00e1s 15:00 hora local (UTC+1).\nInforme de cualificaci\u00f3n.\nA cualificaci\u00f3n celebrouse con ceos nubrados.\nNa s\u00faa primeira volta, Lewis Hamilton fixo un trompo na curva de Stowe, envi\u00e1ndoo \u00e1 grava e sacando unha breve bandeira amarela, puido recuperarse. As violaci\u00f3ns do l\u00edmite de pista, un tema de discusi\u00f3n despois do Gran Premio de Austria, regresaron xa que Max Verstappen e Alexander Albon as superaron. Albon, que colocou o seu Williams entre os tres primeiros nas tres sesi\u00f3ns de adestramentos, elimin\u00e1ronselle os seus tempos por volta unha vez m\u00e1is mentres Logan Sargeant fac\u00eda unha viaxe polo c\u00e9spede, pasar\u00eda \u00e1 Q2 despois de marcar un tempo para o s\u00e9timo. Mentres tanto, Nyck de Vries sa\u00edu de boxes no cami\u00f1o de Oscar Piastri.\nO compa\u00f1eiro de equipo de Verstappen, Sergio P\u00e9rez Mendoza, continuou unha racha de malas actuaci\u00f3ns na cualificaci\u00f3n que comezou no Gran Premio de M\u00f3naco, marcando 0 14\u00ba tempo cando o Haas de Kevin Magnussen provocou un bandeira vermella a falta de tres minutos para o final da sesi\u00f3n cando rematou a s\u00faa carreira no medio da pista, que estaba empapada pola choiva. A sesi\u00f3n retomar\u00edase despois de que o Haas fose retirado. Valtteri Bottas tam\u00e9n quedou f\u00f3ra da sesi\u00f3n despois de que o Alfa Romeo perdese potencia a pesar de chegar\u00e1 Q2. Non puido correr o resto da cualificaci\u00f3n.\nVerstappen subvirou e bateu contra o muro de boxes no cami\u00f1o de regreso, rompendo o seu aler\u00f3n dianteiro, que foi substitu\u00eddo antes de que comezase a segunda sesi\u00f3n. F\u00edxose unha investigaci\u00f3n sobre Esteban Ocon e Guanyu Zhou despois da sesi\u00f3n. Magnussen uniuse a P\u00e9rez, Yuki Tsunoda, Zhou e De Vries todos eliminados na Q1. Lando Norris encabezou a sesi\u00f3n por diante de Charles Leclerc, George Russell, Hamilton e Verstappen. Carlos Sainz estaba descontento cos seus estrategas de Ferrari, que lle dixeron que deixase pasar a Leclerc cando comezaba a segunda sesi\u00f3n. Sainz superou a Leclerc no Club.\nNa segunda sesi\u00f3n a choiva disipouse, as voltas de Stroll e Sargeant foron eliminadas debido a m\u00e1is infracci\u00f3ns dos l\u00edmites da pista. Norris encabezou momentaneamente a sesi\u00f3n antes de que Alonso, Albon, Leclerc e Sainz marcasen tempos m\u00e1is r\u00e1pidos. Pierre Gasly marcou un tempo m\u00e1is r\u00e1pido que Verstappen antes de que o piloto de Red Bull Racing liderase a sesi\u00f3n, despois, Piastri, Hamilton e Norris super\u00e1rono, s\u00f3 para que Verstappen volvese a liderar. Bottas uniuse a Lance Stroll, Ocon, Nico H\u00fclkenberg e Sargeant todos eliminados na sesi\u00f3n, que foi encabezada por Verstappen, Piastri e Norris diante de Albon e Sainz.\nHabilitouse o DRS para a sesi\u00f3n final. Verstappen acadou o mellor tempo, que mantivo para a pole, por diante de Hamilton e Piastri, mentres todos entraron na pista de boxes para cambiar a pneum\u00e1ticos brandos novos. A segunda volta da Q3 dos pilotos viu que Verstappen mantivo a s\u00faa pole position mentres Piastri e Norris bloquearon a sa\u00edda da primeira fila, antes de que Verstappen obtivese a volta r\u00e1pida da sesi\u00f3n, Norris estivo brevemente en cami\u00f1o para conseguir a s\u00faa segunda pole position da s\u00faa carreira de casa despois do Gran Premio de Rusia de 2021. O seu compa\u00f1eiro de equipo Piastri logrou o seu mellor resultado de clasificaci\u00f3n co terceiro posto, o m\u00e1is alto para un novato dos \u00faltimos anos. Esta \u00e9 a primeira sa\u00edda de McLaren na primeira fila en Silverstone desde o 2008.\nCarreira.\nA carreira celebrouse o 9 de xullo de 2023 \u00e1s 15:00 hora local (UTC+1).\nInforme da carreira.\nLando Norris tivo unha boa sa\u00edda ante o polesitter Max Verstappen, logrando liderar a carreira durante catro voltas antes de que un Verstappen asistido por DRS o superase na cuarta volta. Verstappen acadou a volta r\u00e1pida e liderou o resto da carreira directamente \u00e1 bandeira a cadros.\nCando comezou a primeira volta, numerosos coches bat\u00edanse pola parte traseira da pista. Lewis Hamilton correu en paralelo. Finalmente pasou a Pierre Gasly e comezou a perseguir a Fernando Alonso, s\u00f3 para ser retido detr\u00e1s del, finalmente pasouno cun movemento de DRS. Mentres tanto, Lance Stroll e Esteban Ocon tiveron un roda a roda antes de que Ocon se retirase na volta 12 debido a unha fuga hidr\u00e1ulica, Alexander Albon marchaba na d\u00e9cima posici\u00f3n. Sergio P\u00e9rez Mendoza perdeu unha posici\u00f3n pero finalmente recuperar\u00eda os puntos na sexta posici\u00f3n.\nDurante a carreira informouse de choiva, pero finalmente non foi o suficientemente intensa como para xustificar o uso de pneum\u00e1ticos para mollado. Os pilotos comezaron a cambiar a diferentes tipos de pneum\u00e1ticos secos, sendo Yuki Tsunoda o primeiro en facelo cun cambio a brandos. Charles Leclerc seguiu con duros. Mentres, Norris, que puxo a s\u00faa atenci\u00f3n nos pilotos detr\u00e1s del, sent\u00edase satisfeito co seu ritmo mentres o seu compa\u00f1eiro de equipo Oscar Piastri, reaccionando \u00e1 parada de P\u00e9rez, cambiou os pneum\u00e1ticos e reincorporouse por diante de Leclerc e George Russell, que ter\u00eda unha liorta antes da chegada repentina dun coche de seguridade virtual.\nA unidade de potencia de Ferrari no Haas de Kevin Magnussen ard\u00edu, provocando a s\u00faa retirada e a sa\u00edda do coche de seguridade para retiralo da pista. O coche de seguridade virtual permitiu a Albon e Leclerc cambiar os seus pneum\u00e1ticos, a\u00ednda que Verstappen, Norris, Hamilton e Alonso non puideron beneficiarse, far\u00edano despois de que o coche de seguridade completo fose despregado. Hamilton adiantou a Piastri e Russell e sa\u00edu en terceiro lugar. Carlos Sainz e Leclerc tiveron mala sorte perdendo postos durante a parada. Mentres tanto, Guanyu Zhou informou de problemas cos freos.\nNo reinicio logo do coche de seguridade, Verstappen mantivo o liderado ata o final a\u00ednda que moitas batallas estaban ocorrendo detr\u00e1s del. Hamilton estaba detr\u00e1s de Norris e estaba en cami\u00f1o de ocupar o segundo posto do piloto de McLaren, pero Norris defendeuse ben, os dous foron roda a roda. Albon e Leclerc tam\u00e9n tiveron batalla nas \u00faltimas voltas. Stroll contactou coa suspensi\u00f3n traseira dereita de Gasly, que viuse obrigado a retirarse. Stroll recibiu unha penalizaci\u00f3n de cinco segundos polo incidente.\nA vitoria de Verstappen foi a s\u00faa primeira vitoria no Gran Premio do Reino Unido e a s\u00faa segunda en Silverstone despois da s\u00faa vitoria no Gran Premio do 70\u00ba aniversario en . O segundo lugar de Norris foi o seu primeiro podio e o de McLaren desde o Gran Premio da Emilia Roma\u00f1a de 2022. Norris conseguiu o premio ao piloto do d\u00eda."}
{"id": "599569", "revid": "865", "url": "https://gl.wikipedia.org/wiki?curid=599569", "title": "Vickers Vernon", "text": "O Vickers Vernon foi un biplano brit\u00e1nico de transporte de tropas usado pola Royal Air Force. Entrou en servizo no ano 1921 e foi o primeiro transporte dedicado de tropas da RAF.\nO Vernon desenvolveuse a partir do Vickers Vimy Commercial, unha variante de pasaxeiros do famoso bombardeiro Vickers Vimy, e estaba equipado con dous motores Napier Lion ou Rolls-Royce Eagle VIII. Fabric\u00e1ronse un total de 55 unidades.\nEn febreiro de 1923, Vernons dos escuadr\u00f3ns 45 e 70 da RAF transportaron preto de 500 soldados a Kirkuk, Iraq, despois de que a zona civil da cidade fose invadida por forzas kurdas. Esta foi a primeira ponte a\u00e9rea estrat\u00e9xica da historia.\nOs Vernons do escuadr\u00f3n 45 ti\u00f1an portabombas e miras instaladas. En maio de 1924 o escuadr\u00f3n foi designado oficialmente No. 45 (Bombing) Sqdn.\nOs Vernons foron substitu\u00eddos por Vickers Victoria a partir de 1927."}
{"id": "599570", "revid": "23204", "url": "https://gl.wikipedia.org/wiki?curid=599570", "title": "Menendo III Nuniz", "text": "Menendo III Nuniz (orixinalmente Menendus Nunniz e en portugu\u00e9s Mendo ou Menendo Nunes), morto o 24 de decembro de 1054, foi un nobre galego, duque e sexto conde do condado portucalense, descendente de V\u00edmara P\u00e9rez como fillo do conde Nuno I Aloitiz e da condesa Ilduara M\u00e9ndez.\nTraxectoria.\nEra menor en 1028, cando morreu o seu pai, e gobernaba o condado baixo a tutela da s\u00faa nai Ilduara. Menos dunha d\u00e9cada despois, en 1037 Fernando I accedeu ao trono tras derrotar e matar ao seu cu\u00f1ado Vermudo III na batalla de Tamar\u00f3n. O rei conseguiu isto principalmente convertendo os condados en tenencias non hereditarias e aproveitando todas as oportunidades que se presentasen para nomear novos gobernadores. O rei f\u00edxoo paulatinamente, rexi\u00f3n por rexi\u00f3n, para non antagonizar \u00e1 poderosa nobreza do reino e do condado portucalense que estaban emparentados co conde Menendo que tam\u00e9n era primo da s\u00faa muller, a ra\u00ed\u00f1a Sancha I.\nEn vida do conde Menendo, o rei comezou a nomear membros da nobreza menor para cargos administrativos, como G\u00f3mez Ectaz, que exerc\u00eda a autoridade na rexi\u00f3n de Guimar\u00e3es, e Diogo Tructes\u00edndez como xu\u00edz, ambos reportando directamente ao monarca. Esta pr\u00e1ctica xeneralizouse despois da morte de Menendo co rei nomeando aos membros das clases baixas da nobreza para cargos administrativos, con diversos t\u00edtulos como vigairo ou gobernador, por exemplo, Gutino Veniegas testemu\u00f1ou en 1062 como gobernador de Portugal:\"Gutinus Veniegas, qui tenebat illa terra de Portugale de ille rex.\"Anos m\u00e1is tarde, a neta de Menendo, Loba Nuniz, casou con Sisnando Dav\u00eddiz, un moz\u00e1rabe for\u00e1neo e que non era membro da nobreza local, que foi nomeado gobernador do condado de Co\u00edmbra polo rei Fernando e que nunca se chamou a si mesmo conde sen\u00f3n \"alvasil\" (visir) ou c\u00f3nsul.\nAo redor de 1043 tivo alg\u00fan conflito territorial con Ordo\u00f1o Rom\u00e1riz e houbo alg\u00fan enfrontamento entre os dous nobres. O suceso foi xulgado e nun documento con data de decembro de 1043, Menendo Nuniz foi premiado con diversas propiedades, como a vila de Silvares, que posteriormente doou ao mosteiro de Guimar\u00e3es. Nesa carta identif\u00edcase como: \"\"Menendus dux magnus prolix Nunus et Ilduare\" e asina como \"Menendus dux magnus in hoc testamentum manu mea confirmo\"\".\nO 15 de maio de 1050, nun documento do mosteiro de Celanova, \u00e9 citado como \"dux\" en Galiza xunto con Velasco Almeiuz. A s\u00faa \u00faltima aparici\u00f3n documental \u00e9 do ano 1053 cando se citan posesi\u00f3ns do \"dux\" \"Menindo Nunniz\" nun documento.\nData da morte.\nA data da morte do conde Menendo \u00e9 incerta debido a unha confusi\u00f3n con outro conde contempor\u00e1neo, Mendo Luz, as\u00ed como a data incorrecta rexistrada nos \"Annales Portugalenses Veteres\": \"Era MLXXII occisus fuit comes Menendus inripa Guetanie.\"\u00c9 dicir, Menendo foi asasinado na era MLXXII (ano 1034) no r\u00edo Guetania (afluente do Mi\u00f1o). O historiador Jos\u00e9 Mattoso considera que o ano da s\u00faa morte, probablemente violento, foi 1050 e como moi tarde ata 1053, mentres que Alfonso S\u00e1nchez Candeira, opina que Menendo morreu o 24 de decembro de 1054.\nFamilia.\nNon se co\u00f1ece o nome da s\u00faa muller pero tivo un fillo:"}
{"id": "599571", "revid": "127505", "url": "https://gl.wikipedia.org/wiki?curid=599571", "title": "Mendo Gundisalviz", "text": ""}
{"id": "599572", "revid": "23204", "url": "https://gl.wikipedia.org/wiki?curid=599572", "title": "Ilduara Menendiz", "text": "Ilduara Menendiz, falecida en 1058, foi condesa de Portucale durante o seu matrimonio con Nuno Aloitiz e despois da morte de Nuno en 1028 como rexente durante a minor\u00eda de idade do seu fillo Menendo III Nuniz.\nTraxectoria.\nFilla de Menendo II Gundisalviz, conde de Portucale, e de Tutadona Moniz. No 1008, despois da morte do seu pai, a s\u00faa nai casou con Aloito Nuniz, quen se converteu no conde de Portucale. Despois querendo fortalecer o goberno da s\u00faa familia, casou co seu fillo Nuno I Aloitiz con Iduara.\nEn 1016, despois da morte de Aloito, xunto co seu marido, comezaron a xestionar o condado. Axudou a Nuno a protexer os seus dereitos contra as reivindicaci\u00f3ns dos seus propios irm\u00e1ns. A\u00ednda que a cuesti\u00f3n da herdanza foi discutida durante o seu goberno, en 1028, cando morreu Nuno tam\u00e9n morreran os irm\u00e1ns de Ilduara.\nO seu fillo, Menendo III Nuniz, era menor de idade en 1028 e Ilduara gobernou o condado como rexente, ata que no 1043 renunciou aos seus dereitos sobre o condado, entregandoo ao seu fillo Menendo II. Retirouse a un mosteiro onde morreu en 1058.\nFamilia.\nTivo varios irm\u00e1ns, entre eles a ra\u00ed\u00f1a Elvira M\u00e9ndez, a esposa do rei Afonso V.Tivo dous fillos e unha filla co seu marido Nuno I Aloitiz, conde de Portucale:"}
{"id": "599574", "revid": "27155", "url": "https://gl.wikipedia.org/wiki?curid=599574", "title": "Caulobacter", "text": "Caulobacter \u00e9 un x\u00e9nero de bacterias gramnegativas da clase Alphaproteobacteria. O seu membro m\u00e1is co\u00f1ecido \u00e9 \"Caulobacter crescentus\", un organismo moi estendido en lagos de auga doce e r\u00edos; moitos membros do x\u00e9nero est\u00e1n especializados en ambientes oligotr\u00f3ficos.\nInteracci\u00f3ns con outros organismos.\nPatoxenidade.\nA\u00ednda que membros de \"Caulobacter\" non son normalmente considerados causantes de enfermidades humanas, alg\u00fans illamentos de \"Caulobacter\" foron implicados en varios casos de peritonites recorrentes en pacientes en di\u00e1lise peritoneal. Un estudo identificou as especies \"C. crescentus\" e \"C. mirare\" como causa dunha enfermidade na avela\u00ed\u00f1a \"Galleria mellonella\"; outras especies de \"Caulobacter\" te\u00f1en un potencial patox\u00e9nico."}
{"id": "599577", "revid": "25871", "url": "https://gl.wikipedia.org/wiki?curid=599577", "title": "Procesamento do ant\u00edxeno", "text": "O procesamento do ant\u00edxeno ou v\u00eda citos\u00f3lica \u00e9 un proceso inmunol\u00f3xico que prepara os ant\u00edxenos para a s\u00faa presentaci\u00f3n a c\u00e9lulas T do sistema inmunitario. Consid\u00e9rase unha etapa das v\u00edas de presentaci\u00f3n de ant\u00edxenos. Este proceso implica d\u00faas v\u00edas diferentes de procesamento, unha para ant\u00edxenos das prote\u00ednas propias dun organismo ou as de pat\u00f3xenos intracelulares (por exemplo, virus), e outra para as de pat\u00f3xenos fagocitados (por exemplo, bacterias). A subseguinte presentaci\u00f3n destes ant\u00edxenos sobre mol\u00e9culas do complexo maior de histocompatibilidade (MHC) de clase I ou de clase II depende da v\u00eda que se use. Son necesarias tanto as MHC de clase I coma as de clase II para que se unan a elas os ant\u00edxenos antes de que se expresen establemente na superficie celular. A presentaci\u00f3n de ant\u00edxenos MHC I implica tipicamente (considerando a presentaci\u00f3n cruzada) a v\u00eda end\u00f3xena do procesamento de ant\u00edxenos, mentres que a presentaci\u00f3n MHC II implica a v\u00eda ex\u00f3xena. A presentaci\u00f3n cruzada comprende partes das v\u00edas end\u00f3xena e ex\u00f3xena, pero finalmente implica a porci\u00f3n final da v\u00eda end\u00f3xena (por exemplo, a prote\u00f3lise de ant\u00edxenos para unirse a mol\u00e9culas MHC I).\nA\u00ednda que a distinci\u00f3n conxunta entre as d\u00faas v\u00edas \u00e9 \u00fatil, hai casos en que os p\u00e9ptidos de orixe extracelular son presentados por MHC de clase I e os p\u00e9ptidos citos\u00f3licos por MHC de clase II (isto a mi\u00fado ocorre nas c\u00e9lulas dendr\u00edticas).\nA v\u00eda end\u00f3xena.\nA v\u00eda end\u00f3xena util\u00edzase para presentar fragmentos de p\u00e9ptidos celulares sobre a superficie celular unidos a mol\u00e9culas do MHC de clase I. Se un virus infectou unha c\u00e9lula, tam\u00e9n se presentar\u00e1n os p\u00e9ptidos virais, o que permite que o sistema inmunitario reco\u00f1eza e mate a c\u00e9lula infectada (destru\u00edndo os virus que cont\u00e9n). As prote\u00ednas deterioradas do interior da c\u00e9lula son ubiquitinadas, o que as marca para a s\u00faa degradaci\u00f3n no proteosoma. Os proteosomas cortan a prote\u00edna en p\u00e9ptidos duns nove amino\u00e1cidos de longo (o que os fai axeitados para encaixar na fenda de uni\u00f3n de p\u00e9ptidos das mol\u00e9culas MHC de clase I). O transportador asociado co procesamento de ant\u00edxenos (TAP) \u00e9 unha prote\u00edna que abrangue o grosor da membrana do ret\u00edculo endoplasm\u00e1tico rugoso e transporta os p\u00e9ptidos ao lume de dito org\u00e1nulo. Tam\u00e9n dentro do ret\u00edculo endoplasm\u00e1tico rugoso, unha serie de prote\u00ednas chaperonas, como a calnexina, calreticulina, ERp57 e BiP facilitan o correcto pregamento do MHC de clase I e a s\u00faa asociaci\u00f3n coa \u03b22 microglobulina. A mol\u00e9cula do MHC de clase I parcialmente pregada interacciona despois coa TAP por medio da tapasina (o complexo completo tam\u00e9n cont\u00e9n calreticulina e Erp57 e, en ratos, calnexina). Unha vez que o p\u00e9ptido se transporta ao lume do ret\u00edculo endoplasm\u00e1tico, \u00fanese \u00e1 fenda da mol\u00e9cula do MHC de clase I que est\u00e1 esperando, estabilizando o MHC e permitindo que sexa transportado \u00e1 superficie celular polo aparato de Golgi.\nA v\u00eda ex\u00f3xena.\nA v\u00eda ex\u00f3xena util\u00edzana c\u00e9lulas especializadas chamadas c\u00e9lulas presentadoras de ant\u00edxenos para presentar p\u00e9ptidos derivados de prote\u00ednas que a c\u00e9lula endocitou. Os p\u00e9ptidos pres\u00e9ntanse nas mol\u00e9culas MHC de clase II. As prote\u00ednas son endocitadas e degradadas por proteases dependentes de \u00e1cido en endosomas; este proceso dura aproximadamente unha hora.\nA prote\u00edna nacente do MHC de clase II no ret\u00edculo endoplasm\u00e1tico rugoso ten a s\u00faa fenda para a uni\u00f3n de p\u00e9ptidos bloqueada por Ii (a cadea invariante; un tr\u00edmero) para previr que se una a p\u00e9ptidos celulares ou p\u00e9ptidos da v\u00eda end\u00f3xena. A cadea invariante tam\u00e9n facilita a exportaci\u00f3n de MHC de clase II desde o ret\u00edculo endoplasm\u00e1tico nunha ves\u00edcula. Esta fusi\u00f3nase cun endosoma tard\u00edo que cont\u00e9n as prote\u00ednas degradadas endocitadas. Despois, a cadea invariante degr\u00e1dase por etapas, deixando s\u00f3 un pequeno fragmento chamado \"p\u00e9ptido da cadea invariante asociado \u00e1 clase II\" (CLIP), que segue bloqueando a fenda para a uni\u00f3n do p\u00e9ptido. Unha estrutura similar ao MHC de clase II, HLA-DM, retira CLIP e substit\u00faeo por un p\u00e9ptido do endosoma. O MHC de clase II estable \u00e9 despois presentado na superficie celular.\nProcesamento de presentaci\u00f3n cruzada.\nNa presentaci\u00f3n cruzada os p\u00e9ptidos derivados de prote\u00ednas extracelulares pres\u00e9ntanse unidos a MHC de clase I. A c\u00e9lula inicia a v\u00eda ex\u00f3xena, pero desv\u00eda os ant\u00edxenos (desviaci\u00f3n citos\u00f3lica) \u00e1 v\u00eda end\u00f3xena. Isto pode permitir que a c\u00e9lula salte as partes da v\u00eda end\u00f3xena que implican a s\u00edntese de ant\u00edxenos a partir de xenes antix\u00e9nicos coa maquinaria celular durante unha infecci\u00f3n. A v\u00eda end\u00f3xena pode necesitar que haxa infecci\u00f3n antes de poder presentar ant\u00edxenos con MHC de clase I, e a presentaci\u00f3n cruzada af\u00f3rralle \u00e1s c\u00e9lulas o esforzo necesario para iso e permite que as c\u00e9lulas presentadoras de ant\u00edxenos profesionais (c\u00e9lulas dendr\u00edticas) procesen e presenten os ant\u00edxenos sen estaren infectadas (o cal non adoita ocorrerlles \u00e1s c\u00e9lulas dendr\u00edticas) e \u00e9 un escenario bastante com\u00fan de procesamento de ant\u00edxenos usando a v\u00eda end\u00f3xena. Non todas as c\u00e9lulas presentadoras de ant\u00edxenos utilizan a presentaci\u00f3n cruzada.\nEvasi\u00f3n viral do procesamento do ant\u00edxeno.\nCertas especies da familia dos citomegalovirus poden causar que a c\u00e9lula infectada produza prote\u00ednas como US2, 3, 6 ou 11. A US11 e US2 dirixen incorrectamente o MHC de clase I ao citoplasma; a US3 inhibe o transporte de MHC de clase I no ret\u00edclo endoplasm\u00e1tico (unha parte da v\u00eda end\u00f3xena e a presentaci\u00f3n cruzada); a US6 bloquea o transporte de p\u00e9ptidos pola TAP a MHC de clase I.\n\"Mycobacterium tuberculosis\" inhibe a fusi\u00f3n fagosoma-endosoma, evitando as\u00ed ser destru\u00edda no inh\u00f3spito ambiente do fagosoma.\nO ICP47 dalg\u00fans herpesvirus bloquea o transporte do p\u00e9ptido pola TAP. A U21 dalg\u00fans herpesvirus 7 humanos ten como diana e \u00fanese a certas mol\u00e9culas do MHC de clase I para a degradaci\u00f3n lisos\u00f3mica.\nO E19 dalg\u00fans adenovirus bloquea o movemento do MHC de clase I \u00e1s localizaci\u00f3ns apropiadas para a v\u00eda end\u00f3xena.\nA Nef dalgunhas cepas de VIH potencia o movemento de mol\u00e9culas do MHC de volta ao citoplasma, imped\u00edndolles presentar ant\u00edxenos.\nPapel das c\u00e9lulas dendr\u00edticas de Langerhans no procesamento do ant\u00edxeno.\nAs c\u00e9lulas de Langerhans son un tipo particular de c\u00e9lula dendr\u00edtica que se encontra en tecidos non linfoides xunto con c\u00e9lulas intersticiais. Cando estas c\u00e9lulas (en estado inmaturo) se po\u00f1en en contacto con c\u00e9lulas antix\u00e9nicas ou virus causantes de enfermidades etc. estas c\u00e9lulas producen un est\u00edmulo inflamatorio e enpezan o procesamento do ant\u00edxeno e m\u00f3vense cara os ganglios linf\u00e1ticos, onde estas c\u00e9lulas presentadoras de ant\u00edxenos presentan o ant\u00edxeno a linfocitos T maduros.\nOs ant\u00edxenos dependentes de T son ant\u00edxenos que necesitan a axuda de c\u00e9lulas T para inducir a formaci\u00f3n de anticorpos espec\u00edficos. Os ant\u00edxenos independentes de T son ant\u00edxenos que estimulan c\u00e9lulas B directamente"}
{"id": "599578", "revid": "27155", "url": "https://gl.wikipedia.org/wiki?curid=599578", "title": "Procesamento de ant\u00edxenos", "text": ""}
{"id": "599579", "revid": "27155", "url": "https://gl.wikipedia.org/wiki?curid=599579", "title": "V\u00eda citos\u00f3lica", "text": ""}
{"id": "599583", "revid": "23204", "url": "https://gl.wikipedia.org/wiki?curid=599583", "title": "Nuno I Aloitiz", "text": "Nuno I Aloitiz (orixinalmente Nunus Aloitiz ou en portugu\u00e9s Nuno Alvites), documentado por primeira vez en 1017 e falecido en 1028, foi conde de Portucale, era descendente de V\u00edmara P\u00e9rez como fillo de Aloito Nuniz e Gontina.\nTraxectoria.\nA s\u00faa presenza rex\u00edstrase por primeira vez en 1017. En 1025 consta a confirmaci\u00f3n de Nuno dunha doaz\u00f3n do rei Afonso V ao irm\u00e1n de Nuno, Pedro Aloitiz; nese mesmo ano, outro documento di que sucedeu ao seu pai Aloito no goberno do condado. Gobernaba o condado coa s\u00faa muller Ilduara Menendiz, filla do conde Menendo II Gundisalviz, ata que foi asasinado en 1028, o mesmo ano en que morreu o rei Afonso V. Despois da s\u00faa morte, a s\u00faa vi\u00fava Ilduara continuou gobernando o condado como rexente co seu fillo menor de idade Menendo. El e a s\u00faa esposa est\u00e1n documentados en 1025 como \"comite Nunus Aloitiz et uxori eius comitissa domna Ilduara.\"\nFamilia.\nCoa s\u00faa muller Ilduara tivo tres fillos:"}
{"id": "599584", "revid": "127505", "url": "https://gl.wikipedia.org/wiki?curid=599584", "title": "Nuno Aloitiz", "text": ""}
{"id": "599585", "revid": "23204", "url": "https://gl.wikipedia.org/wiki?curid=599585", "title": "Stefan Markovi\u0107", "text": "Stefan Markovi\u0107, nado o 25 de abril de 1988 en Belgrado, \u00e9 un ex xogador profesional de baloncesto serbio. Cunha estatura de 1,97 metros xogaba nas posici\u00f3ns de base e escolta.\nTraxectoria.\nMarkovi\u0107 comezou a xogar coma profesional no KK Atlas. Dende 2006 ata 2010 xogou para o Hemofarm, e a tempada seguinte pasouna en Italia xogando co Benetton Treviso.\nEn xu\u00f1o de 2011, asinou un contrato de dous anos con opci\u00f3n a un terceiro adicional co Valencia Basket da Liga ACB. En xullo de 2013, romp\u00e9ronse as negociaci\u00f3ns co Valencia para asinar un novo contrato e converteuse en axente libre. En outubro de 2013, asinou un contrato dun ano co Banvit BK. O 27 de xu\u00f1o de 2014, Markovi\u0107 volveu \u00e1 Liga ACB tras asinar un contrato de dous anos co Unicaja M\u00e1laga.\nO 13 de agosto de 2016, Markovi\u0107 asinou un contrato dun ano co Zenit San Petersburgo ruso.\nO 23 de xu\u00f1o de 2017, Markovi\u0107 asinou dous anos co BC Khimki ruso. Na tempada 2018-19, acadou 6.1 puntos, 4.4 asistencias e 2.1 rebotes na Euroliga 2018-19, e 6.3 puntos, 5 asistencias e 3.2 rebotes na VTB United League. O 18 de xullo de 2019, Markovi\u0107 deixou o Khimki.\nO 2 de agosto de 2019, asinou co Virtus Bologna italiano.\nO 8 de novembro de 2021, Markovi\u0107 volveu a Serbia para xogar no KK Crvena zvezda durante d\u00faas tempadas.\nO 23 de xu\u00f1ode 2023, anunciou a s\u00faa retirada coma xogador de baloncesto profesional."}
{"id": "599588", "revid": "1093", "url": "https://gl.wikipedia.org/wiki?curid=599588", "title": "Patricia Torres", "text": "Ana Patricia Torres Madureira, nada en Caracas o 2 de setembro de 1984, \u00e9 unha xornalista e pol\u00edtica galega do PPdeG.\nTraxectoria.\nLicenciada en Xornalismo coa especialidade de Audiovisual pola Universidade de Santiago de Compostela. Traballou na Cadena SER en Ourense, \"Faro de Vigo\", a produtora de La Regi\u00f3n e a Televisi\u00f3n de Galicia. Nas elecci\u00f3ns municipais de 2011 foi elixida concelleira de Bobor\u00e1s polo PPdeG na candidatura encabezada por Cipriano Caama\u00f1o, e foi concelleira de Cultura, Turismo, Deporte e Xuventude. Nas municipais de 2011 volveu ser elixida concelleira e foi responsable de Cultura, Turismo, Deporte, Educaci\u00f3n, Xuventude e portavoz. \u00c9 deputada provincial de Cultura e Proxectos Audiovisuais dende 2015. Nas municipais de 2019 encabezou a candidatura do PPdeG que obtivo a maior\u00eda absoluta (8 concelleiros de 11), e foi elixida alcaldesa de Bobor\u00e1s. \u00c9 vicepresidenta da Mancomunidade de Concellos do Carballi\u00f1o, do Xeodestino Ribeiro-O Carballi\u00f1o e da Asociaci\u00f3n Ruta do Vi\u00f1o do Ribeiro. Tam\u00e9n \u00e9 presidenta da Fundaci\u00f3n Ant\u00f3n Losada Di\u00e9guez. Nas municipais de 2023 volveu encabezar a candidatura do PPdeG e volveu ser elixida alcaldesa con maior\u00eda absoluta (10 concelleiros de 11). Pertence \u00e1 Xunta Directiva e ao Comit\u00e9 Executivo do Partido Popular de Ourense dende 2015, no que \u00e9 voceira dende 2021. Tam\u00e9n forma parte da Xunta Directiva do PP de Galicia.\nTralos comicios municipais de 2023, Torres foi designada tam\u00e9n como deputada provincial polo PP. Semanas despois, o novo presidente da deputaci\u00f3n, Luis Menor, nomeouna voceira popular na entidade."}
{"id": "599589", "revid": "17467", "url": "https://gl.wikipedia.org/wiki?curid=599589", "title": "Ana Patricia Torres Madureira", "text": ""}
{"id": "599590", "revid": "25871", "url": "https://gl.wikipedia.org/wiki?curid=599590", "title": "Emilio Lois Cervi\u00f1o", "text": "Emilio Lois Cervi\u00f1o, nado en Carballedo (Cerdedo-Cotobade) en 1907 e finado en Vilagarc\u00eda de Arousa o de 22 de febreiro de 1963, foi un mestre e pol\u00edtico galego.\nTraxectoria.\nFixo Maxisterio na Escola Normal de Pontevedra, rematando en 1927. Foi nomeado mestre interino de Viladequinta (Carballeda de Valdeorras) en abril de 1930. Cursillista de 1931, dende 1934 foi mestre do Igrexario en Cerdedo. Membro da Sociedad de Agricultores de Carballedo, formou parte da comisi\u00f3n de festas de San Roque en 1934. Formou parte do Comit\u00e9 Pro-Estatuto de Autonom\u00eda de Cotobade en representaci\u00f3n do PSOE. Co golpe de Estado do 18 de xullo de 1936 foi suspendido durante tres meses de emprego e soldo pola Comandancia Militar de Ourense. Traballou no Colexio Leon XIII de Vilagarc\u00eda de Arousa. No proceso de depuraci\u00f3n foi acusado de \"Militancia en organizaciones afectas a la Republica, actitudes contrarias a la Causa Nacional e Ideolog\u00eda de izquierdas\", e foi sancionado coa sepraci\u00f3n definitiva do corpo o 11 de maio de 1940. Abr\u00edronlle expediente de responsabilidades pol\u00edticas o 9 de setembro de 1941. Solicita a revisi\u00f3n da sanci\u00f3n e escribe ao presidente do Julgado Superior de Revisi\u00f3ns P\u00edo Garc\u00eda Escudero en demanda dunha resposta \u00e1 s\u00faa solicitude en marzo de 1949. Finou en Vilagarc\u00eda de Arousa o de 22 de febreiro de 1963."}
{"id": "599591", "revid": "1888", "url": "https://gl.wikipedia.org/wiki?curid=599591", "title": "Francisco Xos\u00e9 Fumega Pi\u00f1eiro", "text": ""}
{"id": "599592", "revid": "89787", "url": "https://gl.wikipedia.org/wiki?curid=599592", "title": "CD74", "text": "O CD74 (grupo ou \"cluster\" de diferenciaci\u00f3n 74) ou cadea invariante (Ii), tam\u00e9n chamado cadea gamma do ant\u00edxeno de histocompatibilidade HLA de clase II ou cadea invariante asociada a ant\u00edxenos HLA-DR \u00e9 unha prote\u00edna que nos humanos est\u00e1 codificada no xene \"CD74\" do cromosoma 5. A cadea invariante \u00e9 un polip\u00e9ptido que desempe\u00f1a un papel esencial na presentaci\u00f3n de ant\u00edxenos. Interv\u00e9n na formaci\u00f3n e transporte de complexos MHC de clase II-p\u00e9ptido para a xeraci\u00f3n de respostas de c\u00e9lulas T CD4+. A forma da superficie celular da cadea invariante co\u00f1\u00e9cese como CD74. A CD74 \u00e9 un receptor da superficie celular para a citocina factor inhibidor da migraci\u00f3n de macr\u00f3fagos (MIF).\nFunci\u00f3n.\nA prote\u00edna nacente MHC de clase II no ret\u00edculo endoplasm\u00e1tico rugoso (RER) \u00fanese a un segmento da cadea invariante (Ii; un tr\u00edmero) para dar forma \u00e1 fenda para uni\u00f3n de p\u00e9ptidos e impedir a formaci\u00f3n dunha conformaci\u00f3n pechada.\nA cadea invariante tam\u00e9n facilita a exportaci\u00f3n de MHC de clase II desde o RER nunha ves\u00edcula. O sinal para marcar o destino endos\u00f3mico enc\u00f3ntrase na cola citoplasm\u00e1tica da cadea invariante. Esta fusi\u00f3nase cun endosoma tard\u00edo que cont\u00e9n prote\u00ednas antix\u00e9nicas endocitadas (pola v\u00eda ex\u00f3xena). Unirse \u00e1 cadea invariante asegura que ning\u00fan p\u00e9ptido antix\u00e9nico da v\u00eda end\u00f3xena que se deb\u00eda unir a mol\u00e9culas MHC de clase I se una accidentalmente \u00e1 fenda das mol\u00e9culas do MHC de clase II. A cadea invariante (Ii) \u00e9 despois cortada pola catepsina S (catepsina L en c\u00e9lulas epiteliais t\u00edmicas corticais), deixando s\u00f3 un pequeno fragmento chamado CLIP que permanece unido \u00e1 fenda das mol\u00e9culas MHC de clase II. O resto da cadea invariante \u00e9 degradado. O CLIP bloquea a uni\u00f3n de p\u00e9ptidos ata que o HLA-DM interacciona co MHC de clase II, liberando a CLIP, o que permite que se unan outros p\u00e9ptidos. Nalg\u00fans casos, CLIP dis\u00f3ciase sen ningunha interacci\u00f3n molecular m\u00e1is, pero noutros casos a uni\u00f3n ao MHC \u00e9 m\u00e1is estable.\nO complexo estable MHC de clase II + ant\u00edxeno \u00e9 despois presentado na superficie celular. Sen CLIP, os agregados de MHC de clase II desens\u00e1mblanse e/ou desnatural\u00edzanse nos endosomas e imp\u00eddese unha correcta presentaci\u00f3n do ant\u00edxeno.\nImportancia qu\u00edmica.\nAdxuvante de vacinas.\nA mol\u00e9cula da cadea invariante Ii (fusionada cun vector viral a unha rexi\u00f3n conservada do xenoma do virus da hepatite C, HCV) foi probada como adxuvante para unha vacina do HCV nunha cohorte de 17 voluntarios humanos sans. Esta vacina experimental foi ben tolerada e os que recibiron a vacina con adxuvante tiveron respostas inmunes anti-HCV m\u00e1is fortes (maior magnitude, amplitude e capacidade proliferativa e c\u00e9lulas T espec\u00edficas anti-HCV) comparados con voluntarios que recibiran a vacina que carec\u00eda do adxuvante Ii.\nA mol\u00e9cula Ii poder\u00eda tam\u00e9n ser \u00fatil como adxuvante para unha futura vacina da COVID-19, se este efecto potenciador pode demostrarse para aplicar os ant\u00edxenos apropiados.\nCancro.\nAt\u00f3pase en varios tipos de c\u00e9lulas cancerosas. \u00c9 unha posible diana na terapia do cancro, por exemplo co f\u00e1rmaco milatuzumab.\nEspondiloartrite axial.\nOs autoanticorpos contra o CD74 foron identificados como prometedores biomarcadores na diagnose temper\u00e1 da enfermidade autoinmune espondiloartrite axial. \nInteracci\u00f3ns.\nO receptor CD74 interacciona coa citocina factor inhibidor da migraci\u00f3n de macr\u00f3fagos (MIF) para mediar nalgunhas das s\u00faas funci\u00f3ns.\nFunci\u00f3ns de recuperaci\u00f3n.\nO receptor CD74 expr\u00e9sase na superficie de diferentes tipos celulares. A interacci\u00f3n entre a citocina MIF e o seu receptor da membrana celular CD74 activa v\u00edas pro-supervivencia e proliferativas que protexen contra lesi\u00f3ns e promoven a curaci\u00f3n en diferentes partes do corpo.\nHistoria.\nA cadea invariante foi descrita primeiramente por Patricia P. Jones, Donal B. Murphy, Derek Hewgill e Hugh McDevitt en Stanford. A nomenclatura \"Ii\" procede dun sistema de denominaci\u00f3n baseado en Ix (\"I\" por \"I\"nmune) que era anterior \u00e1 acu\u00f1aci\u00f3n do nome complexo maior de histocompatibilidade (MHC)."}
{"id": "599593", "revid": "27155", "url": "https://gl.wikipedia.org/wiki?curid=599593", "title": "Cadea invariante", "text": ""}
{"id": "599594", "revid": "89787", "url": "https://gl.wikipedia.org/wiki?curid=599594", "title": "Polonnaruva", "text": "Polonnaruva ou Pollonaruva (sinhala ou lingua cingalesa: \u0db4\u0ddc\u0dc5\u0ddc\u0db1\u0dca\u0db1\u0dbb\u0dd4\u0dc0, romanizado: Po\u1e37onnaruva; t\u00e1mil: \u0baa\u0bca\u0bb2\u0ba9\u0bcd\u0ba9\u0bb1\u0bc1\u0bb5\u0bc8, romanizado: Pola\u1e49\u1e49a\u1e5fuvai) tam\u00e9n co\u00f1ecida como Pulatti Nagar e Pulatthinagara, e Jananathmangalamen en tempos antigos, \u00e9 unha cidade antiga e a segunda capital m\u00e1is antiga de Sri Lanka, nomeada Patrimonio Mundial pola UNESCO. \nArquitectura.\nConta cun conxunto arquitect\u00f3nico que rodea un lago artificial, formado por pazos, pontes, salas de reuni\u00f3ns, ba\u00f1os reais, mosteiros e diversos templos, entre os que destacan os de Lankatilaka e Tivanka, con magn\u00edficas decoraci\u00f3ns de estuco e tella, e a de Vatadage, de forma circular con numerosas estatuas de Buda. Os monumentos m\u00e1is famosos de Polonnaruva son os Budas de Galvihara, xigantescas estatuas de Buda esculpidas na rocha en varias posici\u00f3ns. O museo arqueol\u00f3xico recolle numerosos achados en salas tem\u00e1ticas.\nHistoria.\nFoi o centro vibrante do comercio e da relixi\u00f3n do pa\u00eds entre os s\u00e9culos XI e XIII. Foi a capital do pa\u00eds despois do declive e a destruci\u00f3n de Anuradhapura. A cidade floreceu baixo o reinado do rei Parakramabahu I (1153-1186), que embeleceu a cidade con grandes edificios e constru\u00edu unha serie de reservatorios para o rego. \nA cidade de Polonnaruwa chegou ao seu apoxeo durante o s\u00e9culo XII baixo o reinado de Parakramabahu I, que desenvolveu unha cidade moi planificada con templos budistas, xard\u00edns e reservatorios de auga, nun esforzo por crear un reino autosuficiente e sustent\u00e1bel.\nDurante o seu tempo, a cidade de Polonnaruwa converteuse nunha importante base para o budismo theravada en Sri Lanka e un lugar de aprendizaxe budista."}
{"id": "599595", "revid": "1888", "url": "https://gl.wikipedia.org/wiki?curid=599595", "title": "Jos\u00e9 Sobreira Fern\u00e1ndez", "text": "Jos\u00e9 Sobreira Fern\u00e1ndez, foi un mestre, xornalista e pol\u00edtico galego.\nTraxectoria.\nEstudou Maxisterio na Escola Normal de Pontevedra, obtendo o grao de mestre elemental en 1913. Foi nomeado mestre interino de Vilach\u00e1n (Tomi\u00f1o) en outubro dese ano. Pasou despois como interino polas escolas de Oia, Albeos (Crecente), P\u00edas (O Rosal), Santa Cristina da Ramallosa e Renza (Vilagarc\u00eda de Arousa). En febreiro de 1923 foi nomeado mestre en propiedade da escola de Papuc\u00edn (Frades), foi trasladao en novembro a Pereiras (Mos), e destinado a San\u00edn (Ribadavia) en 1928. Participou no mitin republicano de Razamonde (Cenlle) en maio de 1931. Colaborou en \"El Pueblo\", \"Noticiero del Avia\", \"El Pueblo Gallego\" e \"El Noticiero Gallego\".\nFoi mestre en Mourent\u00e1n (Arbo) dende 1933. Participou nos actos do Primeiro de Maio en Cerdedo en 1934, e en Arbo en 1936. Foi concelleiro de Arbo. Co golpe de Estado do 18 de xullo de 1936 foi suspendido durante tres meses de emprego e soldo pola Comandancia Militar de Ourense. No proceso de depuraci\u00f3n foi sancionado coa separaci\u00f3n do servizo e baixa no escalaf\u00f3n o 11 de maio de 1940. Abr\u00edronlle expediente de responsabilidade civil en 1942. Rehabilitado, foi mestre en Cereixo dende 1943, despois de Folgoso, dende onde intentou permutar en 1948 co mestre de Gargantada (Sama de Langreo) Francisco Iglesias Jorge, deneng\u00e1ndolla a Direcci\u00f3n Xeral de Ensino Primario por ter nota desfavorable no expediente de depuraci\u00f3n; logo en Fornelos de Montes, e dende 1952 na Canda (Pi\u00f1or)."}
{"id": "599606", "revid": "54334", "url": "https://gl.wikipedia.org/wiki?curid=599606", "title": "Anatole de Barth\u00e9lemy", "text": "Jean-Baptiste-Antoine-Anatole de Barth\u00e9lemy, nado en Reims, Marne, o 1 de xullo de 1821 e finado en Ville-d'Avray, Altos do Sena, o 27 de xu\u00f1o de 1904, foi un historiador, numism\u00e1tico e arque\u00f3logo franc\u00e9s do s\u00e9culo XIX.\nTraxectoria.\nOrixe familiar e primeiros anos.\nAnatole de Barth\u00e9lemy naceu en Reims en 1821, fillo de Antoinette Deu de Vieux-Dampierre \u2014pertencente a unha antiga familia desa cidade\u2014 e de Hyacinthe-Cloaud-F\u00e9lix de Barth\u00e9lemy, que era subprefecto de Sainte-Menehould, membro do Consello de Estado e comandante da Lexi\u00f3n de Honra.\nO seu irm\u00e1n, Edouard de Barthelemy, foi tam\u00e9n un destacado historiador.\nTraxectoria administrativa.\nBarth\u00e9lemy estudou Dereito en Poitiers, e logo da s\u00faa graduaci\u00f3n foi axudante do seu pai como secretario particular na administraci\u00f3n de Charente Mar\u00edtimo. Foi nomeado secretario xeral do departamento de C\u00f4tes-d'Armor o 2 de novembro de 1845, cargo que ocupou ata que o Goberno imperial o nomeou subprefecto de Belfort, o 31 de decembro de 1854.\nFoi destinado a Neufch\u00e2tel o 1 de maio de 1860 mais, ao pouco de se instalar al\u00ed, solicitou e obtivo, o 20 de decembro dese mesmo ano, unha excedencia temporal, que acabar\u00eda por se converter en definitiva.\nTraxectoria erudita.\nNa s\u00faa infancia comezou a coller interese pola numism\u00e1tica; mentres o seu pai administraba o departamento de Saona e Loira, Anatole observou unha moeda gala pouco esperable nunha colecci\u00f3n privada de M\u00e2con, que o levou a escribir un artigo publicado en 1838 na \"Revue numismatique\", dirixida daquela por Louis de La Saussaye. Ti\u00f1a s\u00f3 17 anos e foi a s\u00faa primeira das numerosas publicaci\u00f3ns posteriores.\nLogo deste inicio, Anatole de Barth\u00e9lemy dedicouse aos estudos numism\u00e1ticos ata a s\u00faa morte e deixou publicados dous manuais salientables, un dedicado \u00e1 Antig\u00fcidade e outro \u00e1 Idade Media e os tempos modernos.\nAxi\u00f1a comezou a ingresar en varias sociedades eruditas, como a \"Soci\u00e9t\u00e9 des Antiquaires de France\". Foi nomeado inspector do departamento do Loira e formou parte do consello do noveno Congreso Cient\u00edfico, celebrado en Li\u00f3n en setembro de 1841, onde leu un informe sobre unha serie de monumentos relixiosos e feudais da antiga provincia de Forez.\nEn decembro de 1842 ingresou na \"\u00c9cole Royale des Chartes\", e o ano seguinte acadou o diploma de pale\u00f3grafo arquiveiro.\nO 31 de decembro de 1859 foi nomeado Cabaleiro da Lexi\u00f3n de Honra.\nInstalado definitivamente en Par\u00eds logo de abandonar a s\u00faa vinculaci\u00f3n a postos administrativos en 1860, Barth\u00e9lemy concentrou todos os seus esforzos nos estudos numism\u00e1ticos e na publicaci\u00f3n de artigos sobre ese particular, a\u00ednda que aberto tam\u00e9n a disciplinas af\u00edns, como a arqueolox\u00eda e a historiograf\u00eda. Retomou e ampliou ata o seu sexto volume unha colecci\u00f3n iniciada xa en 1855 con Geslin de Bourgogne, sobre a historia e os monumentos dos bispados da Breta\u00f1a; puxo ao d\u00eda un \"Nobiliaire d\u2019Alsace\"; sacou \u00e1 luz documentos in\u00e9ditos sobre a Liga Cat\u00f3lica na Breta\u00f1a, e contribu\u00edu notablemente \u00e1 fundaci\u00f3n da \"Revue de Champagne\" e \u00e1 revitalizaci\u00f3n da \"Revue numismatique\".\nAo longo da s\u00faa longa traxectoria acad\u00e9mica, Barth\u00e9lemy ocupou a presidencia de diversas sociedades eruditas, entre elas a \"Acad\u00e9mie des inscriptions et belles letres\", a \"Soci\u00e9t\u00e9 de l'istoire de Paris et de l'\u00cele de France\", a \"Soci\u00e9t\u00e9 de l'histoire de France\", a \"Soci\u00e9t\u00e9 de l'\u00c9cole des chartes\" e \"Soci\u00e9t\u00e9 nationale des antiquaires de France\".\nVida persoal.\nAnatole de Barth\u00e9lemy casou con Marie Aubert en 1859, con quen tivo un fillo e unha filla, esta \u00faltima finada aos tres anos. \nEn 1900 comezou a ter problemas de sa\u00fade, que derivaron no seu falecemento o 27 de xu\u00f1o de 1904, aos 82 anos, na s\u00faa residencia estival de Ville-d'Avray, nos Altos do Sena.\nPublicaci\u00f3ns.\nPublicou os seus artigos en varias das publicaci\u00f3ns peri\u00f3dicas m\u00e1is importantes do seu tempo, como a \"Biblioth\u00e8que de l'\u00c9cole des chartes\", a \"Revue arch\u00e9ologique\", a \"Revue numismatique\", a \"Revue des questions historiques\" e a \"Revue celtique\", acerca de case todos os per\u00edodos da historia de Francia. Ademais, publicou tam\u00e9n alg\u00fans traballos monogr\u00e1ficos, de entre os que se poden salientar os seguintes:"}
{"id": "599607", "revid": "23204", "url": "https://gl.wikipedia.org/wiki?curid=599607", "title": "Monumentos do antigo Reino de Sab\u00e1", "text": "Os monumentos do antigo reino de Sab\u00e1, Marib (en ) \u00e9 un lugar en serie formado por sete sitios arqueol\u00f3xicosna Gobernaci\u00f3n de Marib, no leste do Iemen. O 25 de xaneiro de 2023, a UNESCO engadiu os monumentos \u00e1 s\u00faa Lista do Patrimonio da Humanidade xa que dan testemu\u00f1o do antigo Reino de Sab\u00e1 no antigo Sur de Arabia. Tam\u00e9n se inclu\u00edron na Lista do Patrimonio Mundial en Perigo debido \u00e1s ameazas que supuxo a guerra civil iemen\u00ed."}
{"id": "599608", "revid": "5863", "url": "https://gl.wikipedia.org/wiki?curid=599608", "title": "Paoul", "text": "Paoul (en ), \u00e9 un concello (comuna, \"gumun\" en bret\u00f3n) da Breta\u00f1a, no departamento C\u00f4tes-d'Armor.\nXeograf\u00eda.\nO concello de Paoul est\u00e1 atravesado na s\u00faa parte norte por un tramo agora f\u00f3ra de servizo do canal de Nantes a Brest que substitu\u00edu a un antigo r\u00edo desaparecido. O territorio comunal est\u00e9ndese principalmente ao sur deste val e \u00e9 moi monta\u00f1oso na s\u00faa parte sur. El\u00e9vase at\u00e9 os 288 metros no lugar chamado Bellevue. A comuna ten varios bosques, sendo o principal o bosque de Coat Meur. \nNa s\u00faa parte norte \u00e9 atravesado pola estrada nacional 164, e na s\u00faa parte sur pola estrada departamental 3 (eixo da estrada Quimper-Gourin-Rostrenen-Saint-Brieuc), as\u00ed como unha rota de sendeirismo de longa distancia.\nClima.\nEn 2020, a comuna \u00e9 destacada como \"clima oce\u00e1nico\" na clasificaci\u00f3n establecida por M\u00e9t\u00e9o-France. Este tipo de clima trad\u00facese en temperaturas suaves e precipitaci\u00f3ns relativamente abundantes, distribu\u00eddas ao longo do ano cun lixeiro m\u00e1ximo de outubro a febreiro.\nUrbanismo e Tipolox\u00eda.\nPaoul \u00e9 unha comuna rural, pois forma parte das comunas pouco ou moi pouco densas, no sentido da grella comunal de densidade de INSEE. Ademais, a comuna forma parte da \u00e1rea de Carhaix-Plouguer, que agrupa 18 comunas, categorizada nas \u00e1reas de menos de 50.000 habitantes.\nA ocupaci\u00f3n dos solos na comuna en 2018, segundo a base de datos europea de ocupaci\u00f3n biof\u00edsica dos solos Corine Land Cover (CLC), era a seguinte: 59,4% de terras de cultivo f\u00f3ra de per\u00edmetros de irrigaci\u00f3n, 12% de prados e outras superficies sempre en herba, 11,1% de sistemas de cultivos e parcelarios complexos, 7,9% de bosques de folla caduca e 1,2% de tecido urbano descontinuo.\nHistoria e prehistoria.\nPrehistoria.\nNa localidade de Kergroas, at\u00f3panse dous t\u00famulos separados por 80 metros e cun di\u00e1metro de trinta metros cada un. Datan da Idade de Bronce e foron escavados entre 2002 e 2004, descubrindo dous sarc\u00f3fagos tallados nun medio tronco de \u00e1rbore, cubertos cun taboleiro de madeira. Na s\u00faa contorna descubr\u00edronse novos enterramentos da Idade do Bronce Medio, sumando un total de vinte corpos. A acidez e a humidade da terra na Breta\u00f1a, similar \u00e1 galega, fai que sexa raro atopar esqueletos, polo que este descubrimento \u00e9 excepcional. Esta necr\u00f3pole estivo en uso durante varios s\u00e9culos.\nTam\u00e9n se descubriu na comuna a fortaleza celta protohist\u00f3rica, habitada entre o s\u00e9culo V a. C. e o s\u00e9culo I d. C., no territorio dos osismios. As escavaci\u00f3ns descubriron unha granxa fortificada con dous recintos cadrados, un m\u00e1is grande e outro m\u00e1is pequeno que albergaba o cemiterio familiar. A granxa transformouse nunha fortaleza con m\u00faltiples trincheiras e muros, a residencia dunha familia aristocr\u00e1tica do s\u00e9culo I a. C. Nesta fortaleza tam\u00e9n se atopou un taller de metalurxia e unha gran cantidade de fragmentos de \u00e1nforas que conti\u00f1an vi\u00f1o da pen\u00ednsula It\u00e1lica. Ademais, atop\u00e1ronse catro estatuetas, probablemente efixies de antepasados desa familia.\nIdade Media.\nPaule depend\u00eda da baron\u00eda de Rostrenen, e dividiuse en cinco se\u00f1or\u00edos: Paule, Le Dr\u00e9ortz, Br\u00e9cilien (Bressilien), Liscuit e Kerjan.\nEn 2009 descubr\u00edronse as trincheiras que delimitaban o recinto carolinxio de Bressilien, onde se escavaron os cimentos de varios edificios dun complexo residencial aristocr\u00e1tico. Ademais, descubr\u00edronse os restos da capela de Saint-Symphorien, que testemu\u00f1a a presenza neste lugar de figuras poderosas vinculadas ao Imperio Franco e a Irlanda.\n\u00c9poca moderna.\nPaule \u00e9 unha fragmentaci\u00f3n da antiga parroquia de Pl\u00e9vin da Arm\u00f3rica primitiva. Exist\u00edan cinco castelos ou casas se\u00f1oriais en Paule: Castellaou\u00e9nan, K\u00e9rangu\u00e9vel, Kerjean (Kerjean), Kerloguennic (datado de 1577) e Lansalaun (s\u00e9culo XVI).\nUnha rebeli\u00f3n real estalou en febreiro de 1676 entre dous homes de Paoul, Jean Banalegan e Gilles Le Bert, tras a \"Revolta dos Gorros Vermellos\".\nIdade contempor\u00e1nea.\nNo s\u00e9culo XIX, Paule ti\u00f1a unha poboaci\u00f3n de 1.800 habitantes e estaba regada por varios arroios que flu\u00edan polos vales e desembocaban no r\u00edo Aulne. \nNo s\u00e9culo XX, durante a Primeira guerra mundial, Paoul perdeu 70 homes da comuna que morreron na guerra, un 3,62% da poboaci\u00f3n total, segundo o censo realizado en 1911. Na Segunda guerra mundial, a comunidade perdeu outros 27 homes.\nPoboaci\u00f3n desde 1962.\nDesde a segunda metade do XX at\u00e9 a derradeira d\u00e9cada do s\u00e9culo, a comuna perdeu poboaci\u00f3n, que comezou a recuperar desde ent\u00f3n, sen chegar a\u00ednda \u00e1s cifras da d\u00e9cada de 1960."}
{"id": "599609", "revid": "23204", "url": "https://gl.wikipedia.org/wiki?curid=599609", "title": "Javier Casal", "text": "Javier Casal Ferreira, nado en Mar\u00edn o 2 de outubro de 1973, \u00e9 un xornalista galego. Traballou para a Cadena SER e dirixiu e presentou o informativo Hora 14. \nTraxectoria.\n\u00c9 fillo de Pichichi, o fundador da primeira autoescola de Mar\u00edn.\nLicenciado en Ciencias da Informaci\u00f3n pola Universidade Complutense de Madrid, a s\u00faa vida profesional sempre estivo ligada \u00e1 Cadena SER. En 1991 comezou a traballar en Radio Pontevedra e despois en \"Diario de Pontevedra\". En 1997 incorporouse \u00e1 redacci\u00f3n central dos Servizos Informativos da Cadena SERx en Radio Madrid, formou parte da redacci\u00f3n, dirixiu e presentou \"Matinal SER.\" Ddurante oito tempadas foi redactor xefe da edici\u00f3n Fin de Semana dos Servizos Informativos, dirixindo e presentando a informativos \"Hora 14\" \"Fin de Semana\" e \"Hora 25\" \"Fin de Semana\". Desde decembro de 2005 a decembro de 2007 foi director e presentador do informativo \"Hora 20\".\nDesde setembro de 2005 at\u00e9 abril de 2010 foi subdirector da informativo \"Hora 25\", primeiro baixo a direcci\u00f3n de Carlos Llamas e despois con \u00c0ngels Barcel\u00f3, sendo o condutor substituto durante os per\u00edodos de vacaci\u00f3ns. Cubriu distintos acontecementos nacionais e internacionais. O naufraxio do Prestige, as elecci\u00f3ns americanas de 2004, a morte de Xo\u00e1n Paulo II e estivo \u00e1 fronte dos informativos da SER durante a fin de semana posterior ao 11-M. \nOcupou o posto de Editor Xefe de Cadena SER.com, impulsando o proxecto de integraci\u00f3n das redacci\u00f3ns anal\u00f3xica e dixital. Durante esa etapa puxo en marcha as primeiras webs locais en Madrid, Barcelona, Sevilla e Bilbao e realizou a formaci\u00f3n das redacci\u00f3ns. Desde xu\u00f1o de 2011 at\u00e9 setembro de 2022 ocupou a xefatura de contidos rexionais da Cadena SER en Madrid.\nEn 2022 substitu\u00edu a Jos\u00e9 Antonio Marcos na direcci\u00f3n de \"Hora 14\" da Cadena Ser.\nFoi profesor de Xornalismo Radiof\u00f3nico e Tratamento da Informaci\u00f3n en Radio na Facultade de Xornalismo da Universidade Carlos III de Madrid e impartiu clases de radio na Escola de Xornalismo de El Pa\u00eds. Tam\u00e9n foi profesor na Universidade Nebrija.\nEn 2014 foi galardoado coa Antena de Plata polo programa 'La Ventana de Madrid'.\nFoi o pregoeiro das Festas do Carme 2023 en Mar\u00edn."}
{"id": "599610", "revid": "89787", "url": "https://gl.wikipedia.org/wiki?curid=599610", "title": "Microscopio electr\u00f3nico de transmisi\u00f3n", "text": "O microscopio electr\u00f3nico de transmisi\u00f3n (MET ou, polas s\u00faas siglas en ingl\u00e9s, TEM) \u00e9 un tipo de microscopio no cal se transmite un feixe de electr\u00f3ns a trav\u00e9s dun esp\u00e9cime a observar para formar unha imaxe del. O esp\u00e9cime adoita ser unha secci\u00f3n ultrafina de menos de 100\u00a0nm de grosor ou unha suspensi\u00f3n situada nunha grella ou reixa. A imaxe f\u00f3rmase pola interacci\u00f3n dos electr\u00f3ns coa mostra a medida que o feixe de electr\u00f3ns se transmite atravesando o esp\u00e9cime. Alg\u00fans electr\u00f3ns rebotan ou son absorbidos na mostra, pero outros atravesan a mostra e poden usarse para formar a imaxe. A imaxe \u00e9 despois ampliada e enfocada sobre un aparello que mostre a imaxe, como unha pantalla fluorescente, unha capa de pel\u00edcula fotogr\u00e1fica ou un sensor como un escintilador unido a un dispositivo de carga acoplada (c\u00e1mara CCD). Para enfocar non se usan lentes de vidro ou cristal sen\u00f3n \"lentes\" normalmente electromagn\u00e9ticas (electroim\u00e1ns).\nOs microscopios electr\u00f3nicos de transmisi\u00f3n non utilizan a luz para obter as imaxes, sen\u00f3n un feixe de electr\u00f3ns, e poden obtelas a unha resoluci\u00f3n moito m\u00e1is grande que os microscopios de luz, debido \u00e1 menor lonxitude de onda de de Broglie dos electr\u00f3ns comparada coa dos fot\u00f3ns de luz. Isto permite que o instrumento capture finos detalles, incluso tan pequenos como unha soa columna de \u00e1tomos, que \u00e9 miles de veces m\u00e1is pequena que os obxectos resolvibles utilizando microscopia \u00f3ptica.\nA estrutura dun microscopio electr\u00f3nico de transmisi\u00f3n consta das seguintes partes principais:\nA microscopia electr\u00f3nica de transmisi\u00f3n \u00e9 un m\u00e9todo anal\u00edtico moi importante en f\u00edsica, qu\u00edmica e biolox\u00eda. Os METs te\u00f1en aplicaci\u00f3n na investigaci\u00f3n do cancro, virolox\u00eda e ciencia dos materiais as\u00ed como na investigaci\u00f3n sobre poluci\u00f3n, nanotecnolox\u00eda e semicondutores, pero tam\u00e9n noutros eidos do saber, como a paleontolox\u00eda e palinolox\u00eda.\nOs MET te\u00f1en moitos modos de funcionar, como a obtenci\u00f3n de imaxes convencional, as imaxes obtidas con MET de varrido (METV ou, en ingl\u00e9s, STEM), as difracci\u00f3ns, espectroscopia e combinaci\u00f3ns delas. Incluso na obtenci\u00f3n de imaxes convencional hai moitos xeitos fundamentalmente diferentes de producir o contraste, chamados \"mecanismos de contraste de imaxes\". O contraste pode orixinarse por diferenzas en grosor ou densidade do material dunha posici\u00f3n a outra (\"contraste masa-grosor\"), n\u00famero at\u00f3mico (\"contraste Z\", onde Z \u00e9 simboliza o n\u00famero at\u00f3mico), estrutura cristalina ou orientaci\u00f3n (\"contraste cristalogr\u00e1fico\" ou \"contraste de difracci\u00f3n\"), o lixeiro cambio de fase mec\u00e1nico-cu\u00e1ntico que cada \u00e1tomo produce nos electr\u00f3ns que pasan a trav\u00e9s deles (\"contraste de fase\"), a enerx\u00eda perdida polos electr\u00f3ns ao pasaren a trav\u00e9s da mostra (\"imaxes de espectro\") e doutros modos. Cada mecanismo indica ao usuario un tipo diferente de informaci\u00f3n, dependendo non s\u00f3 do mecanismo de contraste sen\u00f3n tam\u00e9n de como se use o microscopio (disposici\u00f3n das lentes, aperturas e detectores). Isto significa que un MET pode dar unha extraordinaria variedade de informaci\u00f3n a resoluci\u00f3n nanom\u00e9trica ou at\u00f3mica, revelando en casos ideais non s\u00f3 onde est\u00e1n todos os \u00e1tomos mais tam\u00e9n que tipos de \u00e1tomos son e como est\u00e1n enlazados entre si. Por esta raz\u00f3n o MET consid\u00e9rase unha ferramenta esencial para as nanociencias tanto no campo da biolox\u00eda coma no dos materiais.\nO primeiro MET foi demostrado por Max Knoll e Ernst Ruska en 1931, os cales desenvolveron o primeiro MET que ti\u00f1a unha resoluci\u00f3n maior \u00e1 da luz en 1933 e o primeiro MET comercial en 1939. En 1986, Ruska recibiu o premio Nobel de F\u00edsica polo o desenvolvemento da microscopia electr\u00f3nica de transmisi\u00f3n.\nHistoria.\nDesenvolvemento inicial.\nEn 1873, Ernst Abbe propuxo que a capacidade de resolver detalles nun obxecto estaba limitada aproximadamente pola lonxitude de onda da luz utilizada para obter a imaxe, o que \u00e9 uns poucos centos de nan\u00f3metros para os microscopios de luz visible. O desenvolvemento dos microscopios de luz ultravioleta (UV), levou a K\u00f6hler e Rohr a conseguir incrementar o poder de resoluci\u00f3n ao dobre. Por\u00e9n, isto requir\u00eda custosas \u00f3pticas de cuarzo, debido \u00e1 absorci\u00f3n da luz UV polo vidro. Cr\u00edase que non era posible obter unha imaxe con informaci\u00f3n submicrom\u00e9trica debido \u00e1 restrici\u00f3n imposta pola lonxitude de onda.\nEn 1858, Pl\u00fccker observou a desviaci\u00f3n dos \"raios cat\u00f3dicos\" (electr\u00f3ns) polos campos magn\u00e9ticos. Este efecto foi utilizado por Ferdinand Braun en 1897 para constru\u00edr dispositivos de medici\u00f3n de osciloscopios de raios cat\u00f3dicos simples. En 1891, Riecke decatouse de que os raios cat\u00f3dicos pod\u00edan ser enfocados por campos magn\u00e9ticos, o que fixo posible o dese\u00f1o de lentes electromagn\u00e9ticas simples. En 1926, Hans Busch publicou un traballo ampliando esta teor\u00eda e mostrando que a ecuaci\u00f3n dos fabricantes de lentes pod\u00eda, coas asunci\u00f3ns adecuadas, aplicarse aos electr\u00f3ns.\nEn 1928 na Universidade T\u00e9cnica de Berl\u00edn, Adolf Matthias, profesor de Tecnolox\u00eda de Alta Voltaxe e Instalaci\u00f3ns El\u00e9ctricas, nomeou a Max Knoll para liderar un equipo de investigadores para avanzar no dese\u00f1o de osciloscopios de raios cat\u00f3dicos. O equipo constaba de varios estudantes de doutoramento entre os cales estaban Ernst Ruska e Bodo von Borries. O equipo de investigaci\u00f3n traballou no dese\u00f1o de lentes e colocaci\u00f3n da columna de osciloscopios de raios cat\u00f3dicos, para optimizar os par\u00e1metros e constru\u00edr mellores osciloscopios, e conseguiuse facer que os compo\u00f1entes \u00f3ptios electr\u00f3nicos xerasen imaxes de baixo aumento (case de 1:1). En 1931, o grupo conseguira xerar imaxes ampliadas de mallas de grellas situadas sobre a apertura do \u00e1nodo. O aparello usaba d\u00faas lentes magn\u00e9ticas para conseguir grandes aumentos, polo que pode dicirse que crearon o primeiro microscopio electr\u00f3nico. Ese mesmo ano, Reinhold Rudenberg, o director cient\u00edfico da compa\u00f1\u00eda Siemens, patentou un microscopio electr\u00f3nico de lente electrost\u00e1tica.\nMellora da resoluci\u00f3n.\nNesa \u00e9poca os electr\u00f3ns consider\u00e1banse part\u00edculas de materia cargadas; a natureza de onda dos electr\u00f3ns non se comprendeu totalmente ata a tese de doutoramento de Louis de Broglie en 1924. O grupo de investigaci\u00f3n de Knoll non foi consciente desa publicaci\u00f3n ata 1932, cando se deron conta de que a lonxitude de onda de de Broglie dos electr\u00f3ns era moitas ordes de magnitude menor que a da luz, o que teoricamente permitir\u00eda obter imaxes a escalas at\u00f3micas. (Incluso para electr\u00f3ns cunha enerx\u00eda cin\u00e9tica de s\u00f3 1 volt a lonxitude de onda \u00e9 xa de s\u00f3 1,23\u00a0nm.) En abril de 1932, Ruska suxeriu a construci\u00f3n dun novo microscopio electr\u00f3nico para obter imaxes directas de esp\u00e9cimes inseridos dentro do microscopio, en vez de simples mallas de grellas ou imaxes de aperturas. Con este aparello consegu\u00edronse imaxes de difracci\u00f3n e normais dunha folla de aluminio. Por\u00e9n, o aumento acadable era menor que o dos microscopios \u00f3pticos. Aumentos maiores que os que pod\u00eda ofrecer o microscopio \u00f3ptico consegu\u00edronse en setembro de 1933 con imaxes de fibras de algod\u00f3n obtidas rapidamente antes de que o feixe de electr\u00f3ns deteriorase as fibras.\nNese momento aumentara o interese polo microscopio electr\u00f3nico, e outros grupos como o de Paul Anderson e Kenneth Fitzsimmons da Universidade do Estado de Washington e o de Albert Prebus e James Hillier na Universidade de Toronto, constru\u00edron os primeiros METs en Norteam\u00e9rica en 1935 e 1938, respectivamente, avanzando continuamente no dese\u00f1o do MET.\nEn 1936 continuou a investigaci\u00f3n sobre os microscopios electr\u00f3nicos en Siemens; o obxectivo era o desenvolvemento e mellora das propiedades de obtenci\u00f3n de imaxes do MET, especialmente con respecto a mostras biol\u00f3xicas. Nese per\u00edodo os microscopios electr\u00f3nicos fabric\u00e1banos grupos espec\u00edficos, como o aparello \"EM1\" utilizado no Laboratorio Nacional de F\u00edsica do Reino Unido. En 1939, o primeiro microscopio electr\u00f3nico comercial, mostrado na imaxe, instalouse no departamento de F\u00edsica da IG Farben. Posteriores traballos sobre o microscopio electr\u00f3nico foron dificultados pola destruci\u00f3n dun novo laboratorio constru\u00eddo na Siemens por un bombardeo estrat\u00e9xico, as\u00ed como pola morte de dous dos investigadores, Heinz M\u00fcller e Friedrick Krause, durante a segunda guerra mundial.\nInvestigaci\u00f3ns posteriores.\nDespois da segunda guerra mundial Ruska reiniciou os traballos na Siemens, onde continuou desenvolvendo o microscopio electr\u00f3nico, producindo o primeiro microscopio con 100.000 aumentos . A estrutura fundamental do dese\u00f1o deste microscopio, cunha \u00f3ptica de preparaci\u00f3n de feixe mulietapas, a\u00ednda se usa nos microscopios modernos. A comunidade mundial dedicada aos microscopio electr\u00f3nicos seguiu avanzando cos fabricados en Manchester, Reino Unido, os EUA (RCA), Alema\u00f1a (Siemens) e o Xap\u00f3n (JEOL). A primeira conferencia internacional sobre microscopia electr\u00f3nica celebrouse en Delft en 1949, con m\u00e1is de cen asistentes. Conferencias posteriores foron a \"Primeira\" conferencia internacional en Par\u00eds, 1950 e despois outra en Londres en 1954.\nCo desenvolvemento do MET, reinvestigouse a t\u00e9cnica asociada da microscopia electr\u00f3nica de transmisi\u00f3n de varrido (METV ou, en ingl\u00e9s, STEM) e permaneceu sen desenvolver ata a d\u00e9cada de 1970, cando Albert Crewe na Universidade de Chicago desenvolveu o can\u00f3n de emisi\u00f3n de campo e engadiu unha lente obxectivo de alta calidade para crear o moderno METV. Usando este dese\u00f1o, Crewe demostrou a capacidade de obter imaxes de \u00e1tomos usando imaxe de campo escuro anular. Crewe e colegas na Universidade de Chicago desenvolveron a fonte de emisi\u00f3n de electr\u00f3ns por campo fr\u00eda e constru\u00edron un METV que pod\u00eda visualizar \u00e1tomos pesados separados en substratos de carbono delgados.\nIntroduci\u00f3n.\nElectr\u00f3ns.\nTeoricamente, a m\u00e1xima resoluci\u00f3n, \"d\", que se pode obter cun microscopio \u00f3ptico est\u00e1 limitada pola lonxitude de onda dos fot\u00f3ns (\u03bb) e a apertura num\u00e9rica \"AN\" do sistema.\nonde n \u00e9 o \u00edndice de refracci\u00f3n do medio no cal est\u00e1 funcionado a lente, \u03b1 \u00e9 o \u00e1ngulo medio m\u00e1ximo do cono de luz que pode entrar na lente (ver apertura num\u00e9rica). Os cient\u00edficos de inicios do s\u00e9culo XX teorizaron modos de saltarse as limitaci\u00f3ns das lonxitudes de onda relativamente grandes da luz visible (lonxitude de onda de 400\u2013700 nan\u00f3metros) usando electr\u00f3ns. Como todas as part\u00edculas materiais, os electr\u00f3ns te\u00f1en tanto propiedades de onda coma de part\u00edcula (ondas de materia), e as s\u00faas propiedades de onda significan que un feixe de electr\u00f3ns pode enfocarse e difractarse igual que o fai a luz. A lonxitude de onda dos electr\u00f3ns est\u00e1 relacionada coa s\u00faa enerx\u00eda cin\u00e9tica por medio da ecuaci\u00f3n de de Broglie, que di que a lonxitude de onda \u00e9 inversamente proporcional ao momento. Tendo en conta os efectos relativistas (xa que nun MET a velocidade dun electr\u00f3n \u00e9 unha fracci\u00f3n substancial da velocidade da luz,\u00a0\"c\") a lonxitude de onda \u00e9\nonde, \"h\" \u00e9 a constante de Planck, \"m\"0 \u00e9 a masa en repouso dun electr\u00f3n e \"E\" \u00e9 a enerx\u00eda cin\u00e9tica do electr\u00f3n acelerado.\nFonte de electr\u00f3ns.\nDesde a parte superior \u00e1 inferior, un MET consta dunha fonte de emisi\u00f3n ou c\u00e1todo, que pode ser un filamento de volframio, un monocristal de hexaboruro de lantano (LaB6) ou un can\u00f3n de emisi\u00f3n de campo. O can\u00f3n est\u00e1 conectado a unha fonte de alta voltaxe (normalmente de ~100\u2013300 kV) e emite electr\u00f3ns por emisi\u00f3n termi\u00f3nica ou por emisi\u00f3n de electr\u00f3ns de campo no baleiro. No caso dunha fonte termi\u00f3nica, a fonte de elecr\u00f3ns est\u00e1 montada nun cilindro de Wehnelt para proporcionar un foco preliminar dos electr\u00f3ns emitidos nun feixe mentres que tam\u00e9n estabilizan a corrente usando un circu\u00edto de retroalimentaci\u00f3n pasivo. Unha fonte de emisi\u00f3n de campo usa no seu lugar el\u00e9ctrodos electrost\u00e1ticos chamados extractor, un supresor, e unha lente can\u00f3n, con diferentes voltaxes en cada un, para controlar a forma do campo el\u00e9ctrico e a intensidade preto do extremo agudo. A combinaci\u00f3n do c\u00e1todo e estes primeiros elementos de lentes electrost\u00e1ticas denom\u00ednase en conxunto \"can\u00f3n de electr\u00f3ns\". Despois de que o feixe abandona o can\u00f3n, \u00e9 normalmente acelerado ata que acada a s\u00faa voltaxe final e entra na seguinte parte do microscopio: o sistema da lente condensadora. Despois, as lentes superiores do MET enfocan o feixe de electr\u00f3ns co tama\u00f1o e localizaci\u00f3n desexadas sobre a mostra.\nA manipulaci\u00f3n do feixe de electr\u00f3ns real\u00edzase usando dous efectos f\u00edsicos. A interacci\u00f3n de electr\u00f3ns cun campo magn\u00e9tico causa que os electr\u00f3ns se movan de acordo doa regra da man esquerda, o que permite que os electroim\u00e1ns manipulen o feixe de electr\u00f3ns. Adicionalmente, os campos electrost\u00e1ticos poden causar que os electr\u00f3ns se desv\u00eden nun \u00e1ngulo constante. O acoplamento de d\u00faas desviaci\u00f3ns en direcci\u00f3ns opostas cun pequeno espazo intermedio permite causar un desprazamento no cami\u00f1o do feixe, permitindo cambiar a direcci\u00f3n do feixe.\n\u00d3ptica.\nAs lentes dun MET son o que lle d\u00e1 a s\u00faa flexibilidade nos modos de funcionar e a capacidade de enfocar os feixes ata a escala at\u00f3mica e magnificalos ata conseguir unha imaxe. Unha lente est\u00e1 normalmente feita dun solenoide enroscado en bobina case rodeado de materiais ferromagn\u00e9ticos dese\u00f1ado para concentrar o campo magn\u00e9tico da bobina nunha forma confinada precisa. Cando un electr\u00f3n entra e abandona o campo magn\u00e9tico, describe espirais arredor das li\u00f1as do campo magn\u00e9tico curvado dunha maneira que act\u00faa en gran medida igual a como unha lente de vidro ordinaria fai coa luz: \u00e9 unha lente converxente. Pero, a diferenza dunha lente de vidro, unha lente magn\u00e9tica pode cambiar moi facilmente o seu poder de enfoque axustando a corrente que pasa polas bobinas.\nIgual de importante para as lentes son as aperturas. Estes son buratos circulares en bandas delgadas de metal pesado. Algunhas son de tama\u00f1o e posici\u00f3n fixas e xogan un importante papel na limitaci\u00f3n da xeraci\u00f3n de raios X e na mellora do rendemento no baleiro. Outras poden ser cambiadas a vontade entre varios tama\u00f1os e as s\u00faas posici\u00f3ns poden axustarse. As aperturas variables despois da mostra permiten que o usuario seleccione o rango de posici\u00f3ns espaciais ou \u00e1ngulos de dispersi\u00f3n de electr\u00f3ns para usalos na formaci\u00f3n dunha imaxe ou un padr\u00f3n de difracci\u00f3n.\nO sistema \u00f3ptico-electr\u00f3nico tam\u00e9n incl\u00fae deflectores e estigmadores, xeralmente feitos con pequenos electroim\u00e1ns. Os deflectores permiten que a posici\u00f3n e o \u00e1ngulo do feixe na posici\u00f3n da mostra sexan controlados independentemente e tam\u00e9n aseguran que os feixes permanecen preto dos centros de baixa aberraci\u00f3n de cada lente na columna de lentes. Os estigmadores compensan as lixeiras imperfecci\u00f3ns e aberraci\u00f3ns que causan astigmatismo na lente (lente que ten diferente forza focal en diferentes direcci\u00f3ns).\nTipicamente, un MET consta de tres etapas de paso por lentes. As etapas son lentes condensadoras, lentes obxectivo e lentes proxectoras. As lentes condensadoras son as responsables da formaci\u00f3n do feixe primario, mentres que as lentes obxectivo enfocan o feixe que atravesa a propia mostra (no modo de escaneado ou varrido do METV, hai tam\u00e9n lentes obxectivo sobre a mostra para facer que o feixe de electr\u00f3ns incidente sexa converxente). As lentes proxectoras son utilizados para expandir o feixe na pantalla fluorescente ou outro dispositivo para captar a imaxe, como unha pel\u00edcula. O aumento do MET d\u00e9bese \u00e1 proporci\u00f3n de distancias entre o esp\u00e9cime e o plano de imaxe da lente obxectivo. As configuraci\u00f3ns \u00f3pticas do MET difiren significativamente coas aplicaci\u00f3ns, cos fabricantes que usan configuraci\u00f3ns de lentes acostumadas, como instrumentos corrixidos para evitar a aberraci\u00f3n esf\u00e9rica, ou METs que usan filtraci\u00f3n de enerx\u00eda para corrixir a aberraci\u00f3n crom\u00e1tica dos electr\u00f3ns.\nReciprocidade.\nO teorema da reciprocidade \u00f3ptica ou principio de reciprocidade de Helmholtz, xeralmente c\u00famprese para os electr\u00f3ns dispersados elasticamente, como adoita ser o caso nas condici\u00f3ns operativas est\u00e1ndar dos METs. O teorema di que a amplitude de onda nun determinado punto B como resultado dunha fonte puntual de electr\u00f3ns A ser\u00eda a mesma que a amplitude en A debido a unha fonte puntual equivalente situada en B. Dito de forma m\u00e1is simple, a funci\u00f3n de onda dos electr\u00f3ns enfocados a trav\u00e9s dunha serie de compo\u00f1entes \u00f3pticos que incl\u00faen soamente campos escalares (\u00e9 dicir, non magn\u00e9ticos) ser\u00e1 exactamente equivalente se a fonte de electr\u00f3ns e o punto de observaci\u00f3n est\u00e1n invertidos.\nA reciprocidade \u00fasase para comprender a microscopia electr\u00f3nica de transmisi\u00f3n de varrido (METV ou STEM) no contexto familiar do MET e para obter e interpretar imaxes usando a METV.\nPantalla e detectores.\nOs factores clave cando se considera a detecci\u00f3n de electr\u00f3ns incl\u00faen a eficiencia cu\u00e1ntica de detecci\u00f3n, a funci\u00f3n de dispersi\u00f3n de punto, a funci\u00f3n de transferencia de modulaci\u00f3n, o tama\u00f1o de p\u00edxel e o tama\u00f1o do \"array\", o ru\u00eddo, a velocidade do lector de datos e a dureza da radiaci\u00f3n.\nOs sistemas de presentaci\u00f3n da imaxe nun MET constan dunha pantalla fluorescente, que pode estar feita dun fino sulfuro de cinc particulado (10\u2013100\u00a0\u03bcm), para a observaci\u00f3n directa polo operador, e un sistema de rexistro de imaxes, como unha pel\u00edcula fotogr\u00e1fica, unha pantalla de YAG dopada acoplada con CCDs, ou outros detectores dixitais. Tipicamente, estes dispositivos poden ser retirados ou inseridos no cami\u00f1o do feixe segundo se require. (A pel\u00edcula fotogr\u00e1fica xa non se usa). O primeiro informe do uso dun deector de dispositivo acoplado a carga (CCD) para un MET f\u00edxose en 1982, pero o uso desta tecnolox\u00eda non se espallou ata finais da d\u00e9cada de 1990/principios da de 2000. Os sensores de p\u00edxel activo monol\u00edticos (MAPSs) tam\u00e9n se usaron nos METs. Os detectores CMOS, que son m\u00e1is r\u00e1pidos e m\u00e1is resistentes a danos por radiaci\u00f3n que os CCDs, foron usados nos METs desde 2005. A inicios da d\u00e9cada de 2010, outros desenvolvementos da tecnolox\u00eda de CMOS permitiu a detecci\u00f3n de contaxes dun s\u00f3 electr\u00f3n (\"modo contaxe\"). Estes Detectores de Electr\u00f3ns Directos est\u00e1n dispo\u00f1ibles nas compa\u00f1\u00edas Gatan, FEI, Quantum Detectors Limited e Direct Electron.\nCompo\u00f1entes.\nUn MET est\u00e1 formado por varios compo\u00f1entes, que incl\u00faen un sistema de baleiro no cal viaxan os electr\u00f3ns, unha fonte de emisi\u00f3n de electr\u00f3ns para xerar a corrente de electr\u00f3ns, unha serie de lentes electromagn\u00e9ticas, as\u00ed como placas electrost\u00e1ticas. Os dous \u00faltimos permiten ao operador guiar e manipular o feixe como se precise. Tam\u00e9n c\u00f3mpre un dispositivo que permita a inserci\u00f3n dos esp\u00e9cimes, o seu desprazamento unha vez dentro e a s\u00faa retirada do cami\u00f1o do feixe. Finalmente, util\u00edzanse dispositivos para crear unha imaxe a partir dos electr\u00f3ns que saen do sistema.\nSistema de baleiro.\n\u00c9 importante evitar a interacci\u00f3n dos electr\u00f3ns cos gases do aire no seu percorrido. Para incrementar o cami\u00f1o libre medio da interacci\u00f3n entre o gas e os electr\u00f3ns, un TEM est\u00e1ndar \u00e9 baleirado ata baixas presi\u00f3ns, tipicamente da orde de 10\u22124 Pa. A necesidade disto \u00e9 dobre: primeiro para respectar a marxe que hai na diferenza de voltaxe entre o c\u00e1todo e a terra sen que se xere un arco, e segundo para reducir a frecuencia de colisi\u00f3n de electr\u00f3ns con \u00e1tomos de gas do aire ata niveis insignificantes; este efecto caracter\u00edzase polo cami\u00f1o libre medio. Os compo\u00f1entes do MET tales como os soportes do esp\u00e9cime e cartuchos de pel\u00edcula deben inserirse rutineiramente ou substitu\u00edrse, para o que c\u00f3mpre un sistema coa capacidade de recrear o baleiro de forma regular. Para iso os METs est\u00e1n equipados con m\u00faltiples sistemas de bombeo e compartimentos estancos que non est\u00e1n selados ao baleiro permanentemente.\nO sistema de baleiro para evacuar o aire do interior do MET ata unha presi\u00f3n operativa comprende varias etapas. Inicialmente, cons\u00e9guese un baleiro baixo ou aproximado usando unha bomba de paletas rotatoria ou unha bomba de diafragma establecendo unha presi\u00f3n suficientemente baixa que permita a operaci\u00f3n dunha bomba turbomolecular ou bomba de difusi\u00f3n que estableza o nivel de baleiro alto necesario para as operaci\u00f3ns. Para que a bomba de baleiro baixo non te\u00f1a que funcionar continuamente, mentres que funcionan continuamente as bombas turbomoleculares, pode conectarse o lado do baleiro dunha bomba de baixa presi\u00f3n a c\u00e1maras que acomodan os gases extra\u00eddos pola bomba turbomolecular. As secci\u00f3ns do MET poden illarse usando aberturas que limitan a presi\u00f3n para permitir ter diferentes niveis de baleiro en \u00e1reas espec\u00edficas, como un baleiro alto de 10\u22124 a 10\u22127 Pa ou maior no can\u00f3n de electr\u00f3ns nos METs de emisi\u00f3n de campo ou de alta resoluci\u00f3n.\nOs METS de alta voltaxe necesitan baleiros ultraaltos da orde de 10\u22127 a 10\u22129 Pa para impedir a xeraci\u00f3n dun arco el\u00e9ctrico, especialmenre no c\u00e1todo do MET. Para iso, nos METs de alta voltaxe pode funcionar un terceiro sistema de baleiro, co can\u00f3n illado da c\u00e1mara principal por medio de v\u00e1lvulas de comportas ou cunha abertura de bombeo diferencial (un pequeno burato que impide a difusi\u00f3n de mol\u00e9culas de gas na \u00e1rea do can\u00f3n de alto baleiro m\u00e1is r\u00e1pido do que poden ser bombeadas f\u00f3ra). Para estas presi\u00f3ns moi baixas util\u00edzase unha bomba i\u00f3nica ou un material desgasificador.\nTer un baleiro escaso no MET pode causar varios problemas desde a deposici\u00f3n de gas dentro do MET sobre o esp\u00e9cime mentres se observa nun proceso co\u00f1ecido como deposici\u00f3n inducida por feixe de electr\u00f3ns, ata danos m\u00e1is graves no c\u00e1todo causados polas descargas el\u00e9ctricas. O uso dunha trampa fr\u00eda para adsorber gases sublimados nas proximidades dun esp\u00e9cime elimina en gran medida os problemas causados porque o baleiro causa a sublimaci\u00f3n do esp\u00e9cime.\nPlatina do esp\u00e9cime.\nO dese\u00f1o das platinas para o esp\u00e9cime do MET comprende c\u00e1maras estancas para inserir nelas o soporte do esp\u00e9cime no baleiro cunha m\u00ednima perda de baleiro noutras \u00e1reas do microscopio. Os soportes do esp\u00e9cime te\u00f1en un tama\u00f1o est\u00e1ndar de grella para a mostra ou esp\u00e9cime autosoportante. Os tama\u00f1os de grella de MET est\u00e1ndar son de 3,05\u00a0mm de di\u00e1metro, cun grosor e tama\u00f1o de malla que varia de 100\u00a0\u03bcm a s\u00f3 uns poucos microns. A mostra sit\u00faase na \u00e1rea da malla e ten un di\u00e1metro de aproximadamente 2,5\u00a0mm. Os materiais habituais das grellas son o cobre, molibdeno, ouro ou platino. Esta grella sit\u00faase no soporte da mostra, que se emparella coa platina do esp\u00e9cime. Hai unha ampla variedade de dese\u00f1os de platinas e soportes, dependendo do tipo de experimento se se vaia facer. Ademais das grellas de 3,05\u00a0mm, tam\u00e9n se usan, a\u00ednda que m\u00e1is raramente, as de 2,3\u00a0mm. Estas grellas eran utilizadas especialmente en ciencias mineral\u00f3xicas, nas que c\u00f3mpre un alto grao de inclinaci\u00f3n e onde o material do esp\u00e9cime pode ser extremadamente escaso. Os esp\u00e9cimes transparentes aos electr\u00f3ns te\u00f1en un grosor xeralmente menor de 100\u00a0nm, mais este valor depende da voltaxe de aceleraci\u00f3n.\nUnha vez inserida a mostra no MET, esta ten que manipularse para localizar as rexi\u00f3ns de interese sobre as que incida o feixe, como na difracci\u00f3n dun s\u00f3 cristalito nunha orientaci\u00f3n espec\u00edfica. Para acomodar isto, a platina do MET permite mover a mostra no plano XY, axustar a altura Z e normalmente ten unha soa direcci\u00f3n de inclinaci\u00f3n paralela ao eixe dos soportes de entrada lateral. Pode ser posible tam\u00e9n a rotaci\u00f3n da mostra en platinas e soportes de difracci\u00f3n especializados. Alg\u00fans METs modernos proporcionan a capacidade de usar dous \u00e1ngulos de movemento de inclinaci\u00f3ns ortogonais con dese\u00f1os de soportes especializados chamados soportes de mostra de dobre inclinaci\u00f3n. Alg\u00fans dese\u00f1os de platinas, como as de entrada pola parte superior ou platinas de inserci\u00f3n vertical, que nalg\u00fan momento foron com\u00fans en estudos feitos con MET de alta resoluci\u00f3n, poden simplemente dispo\u00f1er s\u00f3 de traslaci\u00f3n X-Y. Os criterios de dese\u00f1o das platinas dos METs son complexos, debido aos requirimentos simult\u00e1neos de restrici\u00f3ns mec\u00e1nicas e electr\u00f3n-\u00f3pticas e disponse de modelos especializados para diferentes m\u00e9todos.\nUnha platina de MET debe ter a capacidade de servir de soporte ao esp\u00e9cime e poder manipularse para situar a rexi\u00f3n de interese no cami\u00f1o do feixe de elect\u00f3ns. Como o MET pode funcionar nunha ampla gama de aumentos, a platina debe \u00e1 vez ser moi resistente \u00e1 desviaci\u00f3n mac\u00e1nica, con requirimentos de tan s\u00f3 uns poucos nm/minuto e poder moverse varias \u03bcm/minuto, cunha exactitude de reposicionamento da orde de nan\u00f3metros. Os dese\u00f1os iniciais dos METs cumpr\u00edan con isto por medio dun complexo conxunto de dispositivos mec\u00e1nicos de control, que permit\u00edan que o operador controlase finamente o movemento da platina con diversas barras rotatorias. Os aparellos modernos poden utilizar dese\u00f1os de platinas el\u00e9ctricas, cun parafuso xunto cun motor paso a paso, que proporcionan ao operador un input de platina por computadora, como un joystick ou trackball.\nHai dous dese\u00f1os principais para platinas de METs, os de entrada lateral e os de entrada pola parte superior. Cada dese\u00f1o debe acomodar o soporte correspondente para poder inserir o esp\u00e9cime sen danar a delicada \u00f3ptica do MET nin deixar que entre gas nos sistemas do MET nos que se fixo o baleiro.\nO m\u00e1is com\u00fan \u00e9 o soporte de entrada lateral, no cal o esp\u00e9cime sit\u00faase preto do extremo dunha longa barra met\u00e1lica (de lat\u00f3n ou aceiro inoxidable), co esp\u00e9cime colocado plano nunha pequena perforaci\u00f3n. Ao longo da barra hai varios aneis de baleiro de pol\u00edmero que permiten a formaci\u00f3n dun selo de baleiro de calidade suficiente, cando se insiren na platina. A platina est\u00e1 dese\u00f1ada para acomodar a barra, situando a mostra entre ou preto da lente obxectivo, dependendo do dese\u00f1o do obxectivo. Cando se insire o soporte de entrada lateral na platina, este ten o seu extremo dentro do baleiro do MET e a base est\u00e1 exposta \u00e1 atmosfera, a c\u00e1mara estanca formada polos aneis de baleiro.\nOs procedementos de inserci\u00f3n para os soportes de MET de entrada lateral tipicamente implican a rotaci\u00f3n da mostra para activar microinterruptores que inician a evacuaci\u00f3n do aire da c\u00e1mara estanca antes de que se insira a mostra na columna do MET.\nO segundo dese\u00f1o \u00e9 o de soporte de entrada superior, que consiste nun cartucho de varios cent\u00edmetros de longo cun burato perforado no eixe do cartucho. O esp\u00e9cime c\u00e1rgase no burato, posiblemente usando un pequeno anel parafuso para soster a mostra no seu lugar. Ese cartucho ins\u00edrese nunha c\u00e1mara estanca co burato perpendicular ao eixe \u00f3ptico do MET. Cando est\u00e1 selado, a c\u00e1mara estanca manip\u00falase para empurrar o cartucho de tal modo que o cartucho quede no seu lugar, onde o burato perforado queda ali\u00f1ado co eixe do feixe, de tal maneira que o feixe viaxa polo burato do cartucho e chega ao esp\u00e9cime. Tales dese\u00f1os non se poden inclinar sen bloquear o cami\u00f1o do feixe ou interferir coa lente obxectivo.\nCan\u00f3n de electr\u00f3ns.\nO can\u00f3n de electr\u00f3ns est\u00e1 formado por varios compo\u00f1entes: o filamento, un circu\u00edto de polarizaci\u00f3n, un cilindro Wehnelt e un \u00e1nodo de extracci\u00f3n. Ao conectar o filamento coa fonte de enerx\u00eda de compo\u00f1ente negativo, os electr\u00f3ns poden ser \"bombeados\" desde o can\u00f3n de electr\u00f3ns \u00e1 placa do \u00e1nodo e a columna do MET, completando as\u00ed o circu\u00edto. O can\u00f3n est\u00e1 dese\u00f1ado para crear un feixe de electr\u00f3ns que sae do conxunto da ensamblaxe cun determinado \u00e1ngulo, co\u00f1ecido como semi\u00e1ngulo de diverxencia do can\u00f3n, \u03b1. Ao constru\u00edr o cilindro Wehnelt para que te\u00f1a unha carga negativa maior que o propio filamento, os electr\u00f3ns que saen do filamento de maneira diverxente son, operando correctamente, forzados a adoptar un padr\u00f3n converxente cuxo tama\u00f1o m\u00ednimo \u00e9 o di\u00e1metro transversal do can\u00f3n.\nA densidade actual de emisi\u00f3n termi\u00f3nica \"J\", pode relacionarse coa funci\u00f3n de traballo (ou traballo de extracci\u00f3n) do material emisor pola lei de Richardson\nonde \"A\" \u00e9 a constante de Richardson, \u03a6 \u00e9 a funci\u00f3n de traballo e \"T\" \u00e9 a temperatura do material.\nEsta ecuaci\u00f3n mostra que para conseguir unha densidade de corrente suficiente c\u00f3mpre quentar o emisor, tendo coidado de non causar danos por aplicar excesiva calor. Por esta raz\u00f3n, para fabricar o filamento do can\u00f3n requ\u00edrense materiais cun alto punto de fusi\u00f3n, como o volframio, ou cunha funci\u00f3n de traballo baixa, como LaB6. Ademais, as fontes termi\u00f3nicas tanto de hexaboruro de lantano coma de volframio deben quentarse para conseguir a emisi\u00f3n termi\u00f3nica, isto pode realizarse co uso dunha pequena banda electricamente resistente. Para impedir un choque t\u00e9rmico que danar\u00eda o filamento adoita haber un atraso forzoso na aplicaci\u00f3n da corrente ao extremo.\nLentes para electr\u00f3ns.\nAs lentes para electr\u00f3ns des\u00e9\u00f1anse para que act\u00faen de maneira que emulen as lentes \u00f3pticas, ao enfocaren electr\u00f3ns paralelos a unha distancia focal constante. As lentes para electr\u00f3ns poden funcionar electrostaticamente ou magneticamente. A maior\u00eda das lentes para electr\u00f3ns para METs usan bobinas electromagn\u00e9ticas para xerar unha lente convexa. O campo producido pola lente debe ser radialmente sim\u00e9trico, xa que a desviaci\u00f3n da simetr\u00eda radial das lentes magn\u00e9ticas causa aberraci\u00f3ns como o astigmatismo e empeora as aberraci\u00f3ns esf\u00e9rica e crom\u00e1tica. As lentes para electr\u00f3ns fabr\u00edcanse de ferro ou aliaxes de ferro-cobalto ou n\u00edquel-cobalto, como o permalloy. Estes son seleccionados polas s\u00faas propiedades magn\u00e9ticas, como a saturaci\u00f3n, hist\u00e9rese e permeabilidade magn\u00e9ticas.\nOs compo\u00f1entes incl\u00faen o xugo, a bobina magn\u00e9tica, os polos, a peza polo e a circuiter\u00eda de control externa. A peza polo debe fabricarse dunha maneira moi sim\u00e9trica, xa que isto proporciona as condici\u00f3ns de fronteira do campo magn\u00e9tico que forma a lente. As imperfecci\u00f3ns na s\u00faa fabricaci\u00f3n poden inducir graves distorsi\u00f3ns na simetr\u00eda do campo magn\u00e9tico, que induce distorsi\u00f3ns que finalmente limitan a capacidade da lente de reproducir o plano do obxecto. As dimensi\u00f3ns exactas do espazo libre, di\u00e1metro interno da peza polo e estreitamento progresivo, as\u00ed como o dese\u00f1o no seu conxunto da lente adoitan realizarse por an\u00e1lise dos elementos finitos do campo magn\u00e9tico, \u00e1 vez que se consideran as restrici\u00f3ns t\u00e9rmicas e el\u00e9ctricas do dese\u00f1o.\nAs bobinas que producen o campo magn\u00e9tico est\u00e1n localizadas no xugo da lente. As bobinas poden conter unha corrente variable, pero normalmente usan alta voltaxe e, por tanto, c\u00f3mprelles ter un illamento significativo para evitar cortacircuitar os compo\u00f1entes da lente. Os distribuidores t\u00e9rmicos sit\u00faanse de modo que aseguren a extracci\u00f3n da calor xerada pola perda de enerx\u00eda pola resistencia do bobinado. Pode haber un sistema de arrefriamento do bobinado para facilitar a eliminaci\u00f3n da calor.\nAperturas.\nAs aperturas son placas met\u00e1licas anulares a trav\u00e9s das cales poden exclu\u00edrse os electr\u00f3ns que est\u00e1n a m\u00e1is dunha distancia fixada do eixe \u00f3ptico. Consisten nun pequeno disco met\u00e1lico que \u00e9 groso dabondo como para impedir que os electr\u00f3ns pasen a trav\u00e9s do disco, mentres que permiten o paso dos electr\u00f3ns axiais. Este permiso de paso aos electr\u00f3ns centrais no MET causa dous efectos simultaneamente: primeiro, as aperturas dimin\u00faen a intensidade do feixe a medida que se filtran os electr\u00f3ns do feixe, o cal pode ser desexable no caso de mostras sensibles ao feixe. En segundo lugar, este filtrado retira os electr\u00f3ns que son dispersados en \u00e1ngulos altos, o cal pode ser debido a alg\u00fan proceso non desexado como as aberraci\u00f3ns crom\u00e1tica e esf\u00e9rica, ou debido \u00e1 difracci\u00f3n polas interacci\u00f3ns dentro da mostra.\nAs aperturas poden ser aperturas fixas dentro da columna, como as da lente condensadora, ou aperturas m\u00f3biles, que poden inserirse ou retirarse do cami\u00f1o do feixe, ou movidas nun plano perpendicular ao cami\u00f1o do feixe. As ensamblaxes das aperturas son aparellos mec\u00e1nicos que seleccionan os diferentes tama\u00f1os de apertura, que pode usar o operador para regular a intensidade e efecto de filtrado da apertura. As ensamblaxes de apertura adoitan estar equipadas con micr\u00f3metros para mover a apertura, necesarios durante a calibraci\u00f3n \u00f3ptica.\nM\u00e9todos de obtenci\u00f3n da imaxe.\nOs m\u00e9todos de obtenci\u00f3n da imaxe no MET usan a informaci\u00f3n contida nas ondas dos electr\u00f3ns que saen da mostra para formar unha imaxe. As lentes proxectoras permiten o posicionamento correcto desta distribuci\u00f3n de ondas de electr\u00f3ns no sistema de visualizaci\u00f3n. A intensidade observada \"I\", da imaxe, asumindo unha calidade suficientemente alta do dispositivo que forma a imaxe, pode ser aproximada como proporcional ao valor absoluto do tempo medio ao cadrado da amplitude da funci\u00f3n de onda dos electr\u00f3ns. A onda que forma o feixe de sa\u00edda den\u00f3tase como \u03a8.\nDiferentes m\u00e9todos de obtenci\u00f3n de imaxes intentan modificar as ondas dos electr\u00f3ns que saen da mostra de modo que proporcionen informaci\u00f3n sobre a mostra ou sobre o propio feixe. Da ecuaci\u00f3n anterior pode deducirse que a imaxe observada depende non s\u00f3 da amplitude do feixe, sen\u00f3n tam\u00e9n da fase dos electr\u00f3ns, a\u00ednda que os efectos de fase poden a mi\u00fado ser ignorados a baixos aumentos. As imaxes de resoluci\u00f3ns maiores requiren mostras m\u00e1is finas e maiores enerx\u00edas dos electr\u00f3ns incidentes, o que significa que xa non se pode considerar que a mostra estea absorbendo electr\u00f3ns (\u00e9 dicir, polo efecto da lei de Beer). En lugar diso, a mostra pode ser modelada como un obxecto que non cambia a amplitude da funci\u00f3n de onda dos electr\u00f3ns entrantes, sen\u00f3n que modifica a fase da onda entrante; neste modelo a mostra co\u00f1\u00e9cese como un obxecto de fase pura. Para esp\u00e9cimes o suficientemente finos, os efectos de fase dominan a imaxe, complicando a an\u00e1lise das intensidades observadas. Para mellorar o contraste da imaxe o MET pode funcionar cun lixeiro desenfoque para mellorar o contraste, debido \u00e1 convoluci\u00f3n pola funci\u00f3n de transferencia de contraste do MET, que normalmente diminuir\u00eda o contraste se a mostra non \u00e9 un obxecto de fase d\u00e9bil.\nA figura da dereita mostra os dous modos de funcionar b\u00e1sicos dos METs: modos Imaxe e Difracci\u00f3n. En ambos os casos o esp\u00e9cime ilum\u00ednase co feixe paralelo, formado por polo feixe de electr\u00f3ns ao que se lle deu forma co sistema de lentes condensadoras e a apertura do condensador. Despois da interacci\u00f3n coa mostra, na superficie de sa\u00edda do esp\u00e9cime hai dous tipos de electr\u00f3ns: non dispersados (que corresponden co feixe brillante cental no padr\u00f3n de difracci\u00f3n) e dispersados (que cambian as s\u00faas traxectorias debido \u00e1 interacci\u00f3n co material).\nNo modo Imaxe a apertura do obxectivo ins\u00edrese nun plano focal posterior da lente obxectivo (onde se forman puntos de difracci\u00f3n). Se se usa a apertura do obxectivo para seleccionar s\u00f3 o feixe central, os electr\u00f3ns transmitidos pasan pola apertura, mentres que todos os demais son bloqueados, e obtense unha imaxe de campo brillante (imaxe CB ou, en ingl\u00e9s, BF). Se permitimos pasar o sinal dun feixe de difracci\u00f3n, rec\u00edbese unha imaxe de campo escuro (imaxe CE ou, en ingl\u00e9s, DF). O sinal seleccionado ampl\u00edase e prox\u00e9ctase na pantalla (ou nunha c\u00e1mara) coa axuda de lentes intermedias e proxectoras. As\u00ed obtense unha imaxe da mostra.\nNo modo Difracci\u00f3n pode usarse unha apertura de \u00e1rea seleccionada para determinar con m\u00e1is precisi\u00f3n a \u00e1rea do esp\u00e9cime da cal se mostrar\u00e1 o sinal. Cambiando a forza da corrente da lente intermedia, o padr\u00f3n de difracci\u00f3n prox\u00e9ctase nunha pantalla. A difracci\u00f3n \u00e9 unha ferramenta moi poderosa para facer a reconstuci\u00f3n dunha c\u00e9lula e a determinaci\u00f3n da orientaci\u00f3n dun cristal.\nFormaci\u00f3n do contraste.\nO contraste entre d\u00faas \u00e1reas adxacentes nunha imaxe de MET pode definirse como a diferenza nas densidades electr\u00f3nicas no plano da imaxe. Debido \u00e1 dispersi\u00f3n do feixe incidente causada pola mostra, a amplitude e fase da onda do electr\u00f3n cambian, o cal ten como resultado un contraste de amplitude e contraste de fase, respectivamente. A maior\u00eda das imaxes te\u00f1en ambos os compo\u00f1entes do contraste.\nO contraste de amplitude obtense debido \u00e1 eliminaci\u00f3n dalg\u00fans electr\u00f3ns ante o plano da imaxe. Durante as s\u00faas interacci\u00f3ns co esp\u00e9cime alg\u00fans dos electr\u00f3ns p\u00e9rdense debido \u00e1 absorci\u00f3n, ou debido \u00e1 dispersi\u00f3n a \u00e1ngulos moi altos m\u00e1is al\u00e1 da limitaci\u00f3n f\u00edsica do microscopio ou son bloqueados pola apertura do obxectivo. A\u00ednda que as d\u00faas primeiras perdas se deben ao esp\u00e9cime e \u00e1 construci\u00f3n do microscopio, o operador pode utilizar a apertura do obxectivo para mellorar o contraste.\nA figura da dereita mostra unha imaxe de MET (a) e o correspondente padr\u00f3n de difracci\u00f3n (b) dunha pel\u00edcula de Pt policristalino tomada sen unha apertura de obxectivo. Para mellorar o contraste nas imaxes do MET deber\u00eda reducirse o n\u00famero de feixes dispersados como visible no padr\u00f3n de difracci\u00f3n. Isto pode facerse seleccionando unha determinada \u00e1rea no plano focal posterior como o feixe central soamente ou un feixe (\u00e1ngulo) difractado espec\u00edfico, ou combinaci\u00f3ns de ditos feixes. Seleccionando deliberadamente unha apertura de obxectivo que s\u00f3 deixa pasar o feixe non difractado al\u00e9n do plano focal posterior (e no plano da imaxe), cr\u00e9ase unha imaxe de campo brillante (CB) (c); mentres que se se bloquea o feixe central non difractado, p\u00f3dese obter imaxes de campo escuro (CE) como as que se mostran en (d-e). As imaxes CE (d-e) obtiv\u00e9ronse seleccionando feixes difractados indicados no padr\u00f3n de difracci\u00f3n con c\u00edrculos (b) usando unha apertura no plano focal posterior. Os grans nos cales se dispersaron os electr\u00f3ns nestes puntos de difracci\u00f3n aparecen m\u00e1is brillantes. M\u00e1is adiante daranse m\u00e1is detalles sobre a formaci\u00f3n do contraste de difracci\u00f3n.\nHai dous tipos de contraste de amplitude: de masa-grosor e de difracci\u00f3n. Primeiro, consideremos o contraste de masa\u2013grosor. Cando o feixe ilumina d\u00faas \u00e1reas veci\u00f1as con baixa masa (ou grosor) e alta masa (ou grosor), a rexi\u00f3n m\u00e1is pesada dispersa os electr\u00f3ns a \u00e1ngulos maiores. Estes electr\u00f3ns fortemente dispersados est\u00e1n bloqueados no modo do MET CB pola apertura do obxectivo. Como resultado, as rexi\u00f3ns m\u00e1is pesadas aparecen m\u00e1is escuras nas imaxes CB (te\u00f1en baixa intensidade). O contraste de masa-grosor \u00e9 m\u00e1is importante para materiais amorfos non cristalinos.\nO contraste de difracci\u00f3n ocorre debido \u00e1 orientaci\u00f3n cristalogr\u00e1fica espec\u00edfica dun gran. En tales casos o cristal est\u00e1 orientada nun modo no que hai unha alta probabilidade de difracci\u00f3n. O contraste de difracci\u00f3n proporciona a informaci\u00f3n sobre a orientaci\u00f3n dos cristais nunha mostra policristalina, as\u00ed como outras informaci\u00f3ns como os defectos do cristal. N\u00f3tese que en caso de que exista contraste de difracci\u00f3n, o contraste non se pode interpretar como debido a variaci\u00f3ns de masa ou grosor.\nContraste de difracci\u00f3n.\nAs mostras poden presentar contraste de difracci\u00f3n, na que o feixe de electr\u00f3ns sofre difracci\u00f3n, a cal, no caso dunha mostra cristalina, causar\u00e1 a dispersi\u00f3n dos electr\u00f3ns en localizaci\u00f3ns discretas no plano focal posterior. Situando as aperturas no plano focal posterior, \u00e9 dicir, a apertura do obxectivo, poden seleccionarse (ou exclu\u00edrse) os vectores de rede rec\u00edproca desexados, as\u00ed s\u00f3 as partes da mostra que est\u00e1n causando que os electr\u00f3ns se dispersen \u00e1s reflexi\u00f3ns seleccionadas acabar\u00e1n proxect\u00e1ndose no dispositivo de obtenci\u00f3n da imaxe.\nSe as reflexi\u00f3ns que son seleccionadas non incl\u00faen o feixe non dispersado (o cal aparecer\u00e1 no punto focal da lente), ent\u00f3n a imaxe aparecer\u00e1 escura en calquera sitio onde non haxa dispersi\u00f3n na mostra no pico seleccionado, xa que tal rexi\u00f3n sen esp\u00e9cime aparecer\u00e1 escura. Isto co\u00f1\u00e9cese como imaxe de campo escuro.\nOs METs modernos adoitan estar equipados con soportes do esp\u00e9cime que permiten que o usuario incline o esp\u00e9cime a diversos \u00e1ngulos para obter condici\u00f3ns de difracci\u00f3n espec\u00edficas, e as aperturas situadas sobre o esp\u00e9cime permiten que o usuario seleccione electr\u00f3ns que doutro modo ser\u00edan difractados nunha direcci\u00f3n particular.\nAplicaci\u00f3ns deste m\u00e9todo son a identificaci\u00f3n de defectos de rede cristalina nun cristal. Seleccionando coidadosamente a orientaci\u00f3n da mostra \u00e9 posible non s\u00f3 determinar a posici\u00f3n dos defectos sen\u00f3n tam\u00e9n determinar o tipo de defecto presente. Se a mostra est\u00e1 orientada para que un determinado plano estea s\u00f3 lixeiramente inclinado respecto do \u00e1ngulo de difracci\u00f3n m\u00e1is forte (co\u00f1ecido como \u00e1ngulo de Bragg), calquera distorsi\u00f3n do plano do cristal que incline localmente o plano ao \u00e1ngulo de Bragg producir\u00e1 variaci\u00f3ns de contraste especialmente fortes. Por\u00e9n, os defectos que producen s\u00f3 desprazamento de \u00e1tomos que non inclinan o cristal cara ao \u00e1ngulo de Bragg (\u00e9 dicir, os desprazamentos paralelos ao plano do cristal) producir\u00e1n un contraste m\u00e1is d\u00e9bil.\nContraste de fase.\nA estrutura cristalina pode investigarse tam\u00e9n por microscopia electr\u00f3nica de transmisi\u00f3n de alta resoluci\u00f3n (METAR ou, en ingl\u00e9s, HRTEM), tam\u00e9n co\u00f1ecida como contraste de fase. Cando se usa unha fonte de emisi\u00f3n de campo e un esp\u00e9cime de grosor uniforme, as imaxes f\u00f3rmanse debido a diferenzas na fase das ondas dos electr\u00f3ns, que est\u00e1 causada pola interacci\u00f3n co esp\u00e9cime. A formaci\u00f3n de imaxes cons\u00e9guese co m\u00f3dulo complexo dos feixes de electr\u00f3ns entrantes. Deste modo, a imaxe non s\u00f3 depende do n\u00famero de electr\u00f3ns que golpean a pantalla, o que fai a interpretaci\u00f3n das imaxes de contraste de fase algo m\u00e1is complexa. Por\u00e9n, este efecto pode utilizarse como unha vantaxe, xa que pode manipularse para proporcionar m\u00e1is informaci\u00f3n sobre a mostra, como nas t\u00e9cnicas de recuperaci\u00f3n de fase complexa.\nDifracci\u00f3n.\nComo se sinalou anteriormente, axustar as lentes magn\u00e9ticas para que se sit\u00fae o plano focal posterior da lente en vez do plano da imaxe no dispositivo de obtenci\u00f3n da imaxe, pode xerar un padr\u00f3n de difracci\u00f3n. Para mostras ciristalinas finas, isto produce unha imaxe que consiste nun padr\u00f3n de puntos no caso dun monocristal, ou unha serie de aneis no caso dun material policristalino ou s\u00f3lido amorfo. Para o caso de monocristais o padr\u00f3n de difracci\u00f3n depende da orientaci\u00f3n do esp\u00e9cime e a estrutura da mostra iluminada polo feixe de electr\u00f3ns. Esta imaxe proporciona informaci\u00f3n sobre as simetr\u00edas do grupo espacial do cristal e a orientaci\u00f3n do cristal respecto do cami\u00f1o do feixe. Isto faise tipicamente sen usar ningunha informaci\u00f3n ag\u00e1s a posici\u00f3n \u00e1 cal aparecen os puntos de difracci\u00f3n e as simetr\u00edas da imaxe observada.\nOs padr\u00f3ns de difracci\u00f3n poden ter un gran rango din\u00e1mico, e para mostas cristalinas, poden ter intensidades maiores das rexistrables polo CCD. Os METs poden estar equipados con cartuchos de pel\u00edcula co prop\u00f3sito de obter estas imaxes, xa que a pel\u00edcula \u00e9 un detector dun s\u00f3 uso.\nA an\u00e1lise de padr\u00f3ns de difracci\u00f3n m\u00e1is al\u00e1 do punto-posici\u00f3n pode ser complexo, xa que a imaxe \u00e9 sensible a varios factores, como o grosor e orientaci\u00f3n do esp\u00e9cime, o desenfoque da lente obxectivo e as aberraci\u00f3ns esf\u00e9rica e crom\u00e1tica. A\u00ednda que \u00e9 posible a interpretaci\u00f3n cuantitativa do contraste mostrado en imaxes de redes cristalinas, \u00e9 en si mesma complicada e pode requirir unha simulaci\u00f3n e an\u00e1lise computacional ampla, como a an\u00e1lise \"multislice\".\nTam\u00e9n \u00e9 posible un comportamento m\u00e1is complexo no plano de difracci\u00f3n, con fen\u00f3menos como as li\u00f1as de Kikuchi orixinadas por difracci\u00f3ns m\u00faltiples dentro da rede cristalina. Nunha difracci\u00f3n de electr\u00f3ns de feixe converxente, na que se produce unha fronte de ondas de electr\u00f3ns non paralela, \u00e9 dicir, converxente, ao concentrar o feixe de electr\u00f3ns nunha sonda fina na superficie da mostra, a interacci\u00f3n do feixe converxente pode proporcionar informaci\u00f3n m\u00e1is al\u00e1 dos datos estruturais como o grosor da mostra.\nEspectroscopia de perda de enerx\u00eda dos electr\u00f3ns.\nUtilizando a t\u00e9cnica avanzada da espectroscopia de perda de enerx\u00eda dos electr\u00f3ns (EPEE ou, en ingl\u00e9s, EELS), en METs debidamente equipados, poden separarse os electr\u00f3ns nun espectro baseado na s\u00faa velocidade (a cal est\u00e1 estreitamente relacionada coa s\u00faa enerx\u00eda cin\u00e9tica, e as\u00ed coa perda de enerx\u00eda respecto da enerx\u00eda do feixe), usando dispositivos baseados en sector magn\u00e9tico co\u00f1ecidos como espectr\u00f3metros EEL. Estes dispositivos permiten a selecci\u00f3n de valores de enerx\u00eda particulares, os cales poden ser asociados co modo en que o electr\u00f3n interaccionou coa mostra. Por exemplo, diferentes elementos dunha mostra orixinan distintas enerx\u00edas dos electr\u00f3ns no feixe despois da mostra. Isto normalmente ten como resultado aberraci\u00f3ns crom\u00e1ticas; por\u00e9n, este efecto pode, por exemplo, usarse para xerar unha imaxe que proporciona informaci\u00f3n sobre a composici\u00f3n elemental, base\u00e1ndose na transici\u00f3n at\u00f3mica durante a interacci\u00f3n electr\u00f3n-electr\u00f3n.\nOs espectr\u00f3metros EELS poden a mi\u00fado utilizarse tanto en modo espectrosc\u00f3pico coma en modo imaxe, o que permite o illamento ou rexeitamento de feixes dispersados elasticamente. Como en moitas imaxes a dispersi\u00f3n inel\u00e1stica incl\u00fae informaci\u00f3n que pode non ser de interese para o investigador, reducindo as\u00ed os sinais observables de interese, as imaxes EELS poden usarse para mellorar o contraste nas imaxes observadas, inclu\u00edndo o campo brillante e a difracci\u00f3n, ao rexeitarse os compo\u00f1entes non desexados.\nObtenci\u00f3n de imaxes tridimensionais.\nComo os soportes do esp\u00e9cime dos METs permiten normalmente a rotaci\u00f3n da mostra nun \u00e1ngulo desexado, poden obterse m\u00faltiples vistas do mesmo esp\u00e9cime facendo rotar o \u00e1ngulo da mostra ao longo do eixe perpendicular ao feixe. Pode recollerse un conxunto de imaxes chamado \"serie de inclinaci\u00f3ns\" (\"tilt series\") tomando m\u00faltiples imaxes dunha soa mostra a diferentes \u00e1ngulos, normalmente en incrementos dun grao. Esta metodolox\u00eda prop\u00faxoa Walter Hoppe na d\u00e9cada de 1970. En condici\u00f3ns de estrito contraste de absorci\u00f3n, este conxunto de imaxes pode utilizarse para constru\u00edr unha representaci\u00f3n tridimensional da mostra.\nA reconstruci\u00f3n real\u00edzase nun proceso de d\u00faas etapas. Primeiro al\u00ed\u00f1anse as imaxes para detectar os erros no posicionamento da mostra; tales erros poden ocorrer debido \u00e1 vibraci\u00f3n ou desviaci\u00f3n mec\u00e1nica. Os m\u00e9todos de ali\u00f1amento usan algoritmos de rexistro de imaxes, como os m\u00e9todos de autocorrelaci\u00f3n para corrixir estes erros. En segundo lugar, usando un algoritmo de reconstruci\u00f3n, como a retroproxecci\u00f3n filtrada (\"filtered back-projection\"), os cortes ou secci\u00f3ns de imaxes ali\u00f1adas poden transformarse desde un conxunto de imaxes bidimensionais, \"I\"\"j\"(\"x\",\u00a0\"y\"), a unha imaxe tridimensional \u00fanica, \"I\"'\"j\"(\"x\",\u00a0\"y\",\u00a0\"z\"). Esta imaxe tridimensional \u00e9 de especial interese cando se necesita informaci\u00f3n morfol\u00f3xica, deben realizarse maiores estudos usando algoritmos de computador, como as isosuperficies e datos dos cortes para analizar os datos.\nComo as mostras para MET non poden verse cunha rotaci\u00f3n completa de 180\u00b0, as imaxes observadas padecen o que se chama \"cu\u00f1a perdida\" (\"missing wedge\") de datos, a cal cando se usan m\u00e9todos retroproxecci\u00f3n baseada en Fourier dimin\u00fae o rango de frecuencias resolvibles na reconstruci\u00f3n tridimensional. Poden usarse refinamentos mec\u00e1nicos, como a inclinaci\u00f3n multieixe (d\u00faas series de inclinaci\u00f3ns do mesmo esp\u00e9cime feitas en direcci\u00f3ns ortogonais) e tomograf\u00eda c\u00f3nica (onde o esp\u00e9cime incl\u00ednase primeiro nun determinado \u00e1ngulo fixado e despois obtense a imaxe a incrementos rotacionais angulares iguais nunha rotaci\u00f3n completa no plano da grella do esp\u00e9cime) para limitar o impacto dos datos perdidos sobre a morfolox\u00eda do esp\u00e9cime observado. Usando o adelgazamento de feixe i\u00f3nico focalizado, prop\u00faxose unha nova t\u00e9cnica que utiliza un esp\u00e9cime de forma columnar e un soporte especial de tomograf\u00eda axial para realizar unha rotaci\u00f3n de 180\u00b0 da mostra dentro da peza polo da lente obxectivo do MET. Usando dita disposici\u00f3n, \u00e9 posible a tomograf\u00eda de electr\u00f3ns cuantitativa sen cu\u00f1a perdida. Ademais, hai t\u00e9cnicas num\u00e9ricas que poden mellorar os datos recollidos.\nTodos os m\u00e9todos antes mencionados implican rexistrar unha serie de inclinaci\u00f3ns dun determinado campo do esp\u00e9cime. Isto ten como resultado inevitable a sumaci\u00f3n dunha alta dose de electr\u00f3ns reactivos a trav\u00e9s da mostra e a destruci\u00f3n que a acompa\u00f1a de finos detalles durante o rexistro. A t\u00e9cnica de obtenci\u00f3n de imaxes de baixa dose (dose m\u00ednima) \u00e9, por tanto, aplicada regularmente para mitigar este efecto. A obtenci\u00f3n de imaxes de baixa dose real\u00edzase deflectando simultaneamente a iluminaci\u00f3n e as rexi\u00f3ns da imaxe lonxe do eixe \u00f3ptico para obter a imaxe dunha rexi\u00f3n adxacente \u00e1 \u00e1rea que vai ser gravada (a rexi\u00f3n de alta dose). Esta \u00e1rea mantense centrada durante a inclinaci\u00f3n e reenfocada antes de gravar. Durante a gravaci\u00f3n elim\u00ednanse as deflecci\u00f3ns para que a \u00e1rea de interese sexa exposta ao feixe de electr\u00f3ns s\u00f3 durante o tempo necesario para obter a imaxe. Unha mellora desta t\u00e9cnica (para obxectos colocados nunha pel\u00edcula de substrato inclinado) \u00e9 ter d\u00faas rexi\u00f3ns f\u00f3ra do eixe sim\u00e9tricas para enfocar e establecer o foco na media dos dous valores dos focos de alta dose antes de gravar a \u00e1rea de baixa dose de interese.\nAs variantes non tomogr\u00e1ficas deste m\u00e9todo, denominadas an\u00e1lise de part\u00edcula \u00fanica, usan imaxes de m\u00faltiples obxectos (con sorte) id\u00e9nticos con diferentes orientaci\u00f3ns para producir os datos de imaxe necesarios para a reconstruci\u00f3n tridimensional. Se os obxectos non te\u00f1en as orientaci\u00f3ns preferidas significativas, este m\u00e9todo non ten a cu\u00f1a (ou cono) de perda de datos que \u00e9 intr\u00ednseca aos m\u00e9todos tomogr\u00e1ficos nin xera doses de radiaci\u00f3n excesiva; por\u00e9n, asume que os diferentes obxectos dos que se obt\u00e9n a imaxe poden ser tratados como se os datos 3D xerados a partir deles se orixinasen dun s\u00f3 obxecto estable.\nPreparaci\u00f3n da mostra.\nA preparaci\u00f3n da mostra nos METs pode ser un procedemento complexo. Os esp\u00e9cimes deber\u00edan de ser de menos de 100 nan\u00f3metros de grosor para o MET convencional. A diferenza da radiaci\u00f3n de neutr\u00f3ns ou raios X, os electr\u00f3ns no feixe interaccionan facilmente coa mostra, un efecto que se incrementa aproximadamente co cadrado do n\u00famero at\u00f3mico (Z2). As mostras de alta calidade ter\u00e1n un grosor que \u00e9 comparable ao do cami\u00f1o libre medio dos electr\u00f3ns que viaxan a trav\u00e9s da mostra, o cal pode ser de s\u00f3 unhas poucas decenas de nan\u00f3metros. A preparaci\u00f3n dos esp\u00e9cimes para MET \u00e9 espec\u00edfica do material baixo an\u00e1lise e o tipo de informaci\u00f3n que se quere obter do esp\u00e9cime.\nOs materiais que te\u00f1en dimensi\u00f3ns dabondo pequenas como para ser transparentes aos electr\u00f3ns, como as substancias en po, pequenos organismos, virus ou nanotubos, poden prerararse rapidamente pola deposici\u00f3n dunha mostra dilu\u00edda que cont\u00e9n o esp\u00e9cime sobre pel\u00edculas sobre as grellas de soporte. Os esp\u00e9cimes biol\u00f3xicos poden ser incrustados en resina para soportaren o alto baleiro que hai na c\u00e1mara da mostra e permitir o corte do tecido en secci\u00f3ns moi finas transparentes aos electr\u00f3ns. A mostra biol\u00f3xica pode tinguirse usando material de tinguidura negativa como o acetato de uranilo para bacterias e virus ou, no caso de secci\u00f3ns incrustadas, o esp\u00e9cime pode tinguirse con metais pesados, como na tinguidura con tetr\u00f3xido de osmio. Unha alternativa \u00e9 expo\u00f1er as mostras \u00e1s baixas temperturas do nitr\u00f3xeno l\u00edquido despoois de incrustalas en xeo v\u00edtreo. En ciencias dos materiais e metalurxia os esp\u00e9cimes poden xeralmente soportar o alto baleiro, pero a\u00ednda as\u00ed deben prepararse como finas l\u00e1minas, ou gravarse para que unha porci\u00f3n do esp\u00e9cime sexa o suficientemente fino para que penetre o feixe de electr\u00f3ns. As restrici\u00f3ns sobre o grosor do material poden estar limitadas pola secci\u00f3n eficaz de dispersi\u00f3n dos \u00e1tomos dos cales est\u00e1 formado o material.\nCorte en secci\u00f3ns do tecido.\nOs tecidos biol\u00f3xicos adoitan incrustarse nun bloque de resina e despois son adelgazados a menos de 100\u00a0nm nun ultramicr\u00f3tomo. O bloque de resina fract\u00farase a medida que pasa pola folla dun coitelo de vidro ou diamante. Este m\u00e9todo \u00fasase para obter mostras finas minimamente deformadas que permitan a observaci\u00f3n da ultraestrutura do tecido. As mostras inorg\u00e1nicas, como o aluminio, poden tam\u00e9n incrustarse en resinas e cortarse en secci\u00f3ns ultrafinas deste xeito, usando coitelos de vidro recuberto, de zafiro ou de diamante de \u00e1ngulo maior. Para impedir a acumulaci\u00f3n de cargas el\u00e9ctricas na superficie da mostra cando se ven ao MET, as mostras de tecidos deben recubrirse cunha fina capa de material non condutor, como o carbono.\nTinguidura da mostra.\nAs mostras para MET de tecidos biol\u00f3xicos necesitan tinguiduras de elevado n\u00famero at\u00f3mico para aumentar o contraste. A tinguidura absorbe o feixe de electr\u00f3ns ou dispersa parte do feixe que doutro modo ser\u00eda proxectado no sistema de formaci\u00f3n de imaxes. Os compostos con metais pesados como o osmio, chumbo, uranio ou ouro (no etiquetado de inmunoouro) poden utilizarse antes da observaci\u00f3n no MET para depositiar selectivamente \u00e1tomos densos aos electr\u00f3ns na mostra ou sobre a mostra nunha rexi\u00f3n celular desexada ou prote\u00edna. Este proceso require un co\u00f1ecemento de como se unen os metais pesados a tecidos biol\u00f3xicos espec\u00edficos e estruturas celulares.\nAdelgazamento mec\u00e1nico.\nO pu\u00eddo mec\u00e1nico tam\u00e9n se usa para preparar mostras observables no MET. O pu\u00eddo debe facerse cunha gran calidade para asegurarse de que a mostra ten un grosor constante na rexi\u00f3n de interese. Pode utilizarse un diamante ou un composto para o pu\u00eddo de nitruro de boro c\u00fabico nas etapas finais do pu\u00eddo para elimiar as rascaduras que poden causar flutuaci\u00f3ns de contraste debido ao grosor variable da mostra. Mesmo despois dun adelgazamento mec\u00e1nico coidadoso, poden ser necesarios m\u00e9todos finos adicionais como o gravado i\u00f3nico para realizar a etapa de adelgazamento final.\nGravado qu\u00edmico.\nCertas mostras poden prepararse por gravado qu\u00edmico, especialmente os esp\u00e9cimes met\u00e1licos. Estas mostras son adelgazadas usando un gravador qu\u00edmico, como un \u00e1cido, para preparar a mostra para a s\u00faa observaci\u00f3n en METs. Existen dispositivos de control do proceso de adelgazamento que permiten que o operador controle a voltaxe ou corrente que pasa a trav\u00e9s do esp\u00e9cime, e poden inclu\u00edr sistemas para detectar cando a mostra foi adelgazada ata un nivel suficiente de transparencia \u00f3ptica.\nGravado i\u00f3nico.\nO gravado i\u00f3nico \u00e9 un proceso de pulverizaci\u00f3n cat\u00f3dica (\"sputtering\", 'cuspido', na literatura inglesa) que pode eliminar cantidades moi sut\u00eds dun material. Isto util\u00edzase para realizar un pu\u00eddo final dos esp\u00e9cimes que foron pu\u00eddos por outros m\u00e9todos. O gravado i\u00f3nico usa un gas inerte pasado por un campo el\u00e9ctrico para xerar unha corrente de plasma que se dirixe \u00e1 superficie da mostra. As enerx\u00edas de aceleraci\u00f3n para os gases como o argon son normalmente duns poucos qulovolts. A mostra pode ser rotada para facilitar un pu\u00eddo uniforme da superficie da mostra. A taxa de pulverizaci\u00f3n cat\u00f3dica de tales m\u00e9todos \u00e9 da orde de decenas de micr\u00f3metros por hora, limitando o m\u00e9todo a s\u00f3 un pu\u00eddo extremadamente fino.\nDemostrouse recentemente que o gravado i\u00f3nico con gas argon pode limar estruturas empilladas de uni\u00f3n de t\u00fanel magn\u00e9tico (MTJ) ata unha capa espec\u00edfica que despois foi resolta atomicamente. As imaxes de MET tomadas en vista plana en vez de en secci\u00f3n transversal revelan que a capa de MgO nas MTJs cont\u00e9n un gran n\u00famero de l\u00edmites de grans que poden facer diminu\u00edr as propiedades dos aparellos.\nAdelgazamento i\u00f3nico (FIB).\nM\u00e1is recentemente empezaron a utilizarse os m\u00e9todos de feixe i\u00f3nico focalizado (FIB, do ingl\u00e9s \"focused ion beam\") para preparar mostras. O FIB \u00e9 unha t\u00e9cnica relativamente nova para preparar mostras delgadas para o seu exame con MET a partir de esp\u00e9cimes m\u00e1is grandes. Como o FIB pode utilizarse con mostras de micro-m\u00e1quinas con moita precisi\u00f3n, \u00e9 posible adelgazar membranas moi finas nunha \u00e1rea espec\u00edfica de interese da mostra, como un semicondutor ou metal. A diferenza da pulverizaci\u00f3n cat\u00f3dica de gas i\u00f3nico inerte, o FIB utiliza i\u00f3ns de galio significativamente m\u00e1is enerx\u00e9ticos e pode alterar a composici\u00f3n ou estrutura do material debido \u00e1 implantaci\u00f3n do galio.\nTransferencia asistida por nanocables.\nPara unha introduci\u00f3n m\u00ednima de estr\u00e9s e curvaturas nas mostras de MET (lamelas, pel\u00edculas finas e outras mostras sensibles mecanicamente e aos feixes de electr\u00f3ns), cando se transfiren a un feixe i\u00f3nico focalizado (FIB), poden adherirse nanocables met\u00e1licos flexibles a un micromanipulador normalmente r\u00edxido.\nAs principais vantaxes deste m\u00e9todo son unha reduci\u00f3n significativa do tempo de preparaci\u00f3n da mostra (soldadura r\u00e1pida e corte dun nanocable a baixa corrente de feixe) e minimizaci\u00f3n da curvatura inducida polo estr\u00e9s, contaminaci\u00f3n con Pt e danos polo feixe de i\u00f3ns.\nEsta t\u00e9cnica \u00e9 especialmente axeitada para a preparaci\u00f3n de mostras para microscopia electr\u00f3nica in situ.\nReplicaci\u00f3n.\nAs mostras poden tam\u00e9n replicarse usando pel\u00edcula de acetato de celulosa, que se recobre despois dun metal pesado como o platino, a pel\u00edcula orixinal dis\u00f3lvese e desaparece e a da r\u00e9plica obt\u00e9\u00f1ense imaxes co MET. Variaci\u00f3ns da t\u00e9cnica da r\u00e9plica \u00fasanse tanto para mostras de materiais coma biol\u00f3xicas. Nas ciencias dos materiais un uso com\u00fan \u00e9 o exame de superficies frescas de fracturas en aliaxes de metais.\nModificaci\u00f3ns.\nAs capacidades do MET poden ampliarse con etapas adicionais e m\u00e1is detectores, \u00e1s veces incorporadas no mesmo microscopio.\nMET de varrido (METV ou STEM).\nO MET pode modificarse para formar un microscopio electr\u00f3nico de transmisi\u00f3n de varrido (METV ou, en ingl\u00e9s, STEM) coa adici\u00f3n dun sistema que escanea cun feixe converxente a trav\u00e9s da mostra para formar a imaxe, cando se combina con detectores adecuados. As bobinas para escanear son utilizados para deflectar o feixe, como un cambio electrost\u00e1tico do feixe, onde o feixe \u00e9 despois recollido usando un detector de corrente como unha copa de Faraday, que act\u00faa como un contador de electr\u00f3ns directo. Ao correlacionarmos a contaxe de electr\u00f3ns coa posici\u00f3n do raio de varrido (co\u00f1ecido como \"sonda\"), pode medirse o compo\u00f1ente transmitido do feixe. Os compo\u00f1entes non transmitidos poden obterse por inclinaci\u00f3n do feixe ou polo uso de detectores de campo escuro anular.\nFundamentalmente, O MET e o METV est\u00e1n ligadas pola reciprocidade de Helmholtz. Un METV \u00e9 un MET no cal a fonte electr\u00f3nica e o punto de observaci\u00f3n foron cambiados en relaci\u00f3n \u00e1 direcci\u00f3n en que viaxa o feixe de electr\u00f3ns. V\u00e9xanse os diagramas de raios na figura da dereita. O instrumento METV utiliza a mesma configuraci\u00f3n \u00f3ptica que o MET, pero opera invertendo a direcci\u00f3n de viaxe dos electr\u00f3ns (ou tempo de reversi\u00f3n) durante o funcionamento dun MET. En vez de usar unha apertura para controlar os electr\u00f3ns detectados, como no MET, un METV usa varios detectores con \u00e1ngulos de recolecci\u00f3n que poden axustarse dependendo de que electr\u00f3ns quere capturar o usuario.\nMicroscopio electr\u00f3nico de baixa voltaxe.\nUn microscopio electr\u00f3nico de baixa voltaxe (MEBV ou, en ingl\u00e9s, LVEM) funciona a voltaxes de aceleraci\u00f3n de electr\u00f3ns relativamente baixas entre 5\u201325 kV. Alg\u00fans destes poden ser unha combinaci\u00f3n de MEV, MET e METV nun s\u00f3 instrumento compacto. A voltaxe baixa incrementa o contraste da imaxe, o cal \u00e9 especialmente importante para os esp\u00e9cimes biol\u00f3xicos. Este incremento de contraste reduce significativamente, ou mesmo elimina a necesidade de tinguir. Son posibles resoluci\u00f3ns duns poucos nm nos modos MET, MEV e METV. A baixa enerx\u00eda do feixe de electr\u00f3ns significa que poden utilizarse im\u00e1ns permanentes como lentes e as\u00ed pode usarse unha columna en miniatura que non require refrixeraci\u00f3n.\nMicroscopio electr\u00f3nico criox\u00e9nico.\nMicroscopia electr\u00f3nica de transmisi\u00f3n criox\u00e9nica (Crio-MET ou, en ingl\u00e9s, Cryo-TEM) usa un MET cun soporte de esp\u00e9cime capaz de manter o esp\u00e9cime a temperaturas de nitr\u00f3xeno l\u00edquido ou helio l\u00edquido. Isto permite obter imaxes de esp\u00e9cimes preparados en xeo v\u00edtreo, a t\u00e9cnica de preparaci\u00f3n preferida para obter imaxes de mol\u00e9culas individuais ou ensamblaxes macromoleculares, imaxes de interfaces s\u00f3lido-l\u00edquido vitrificadas, e de materiais que son vol\u00e1tiles no alto baleiro a temperatura moderada, como o xofre.\nMET ambiental/in situ.\nOs experimentos in situ poden realizarse tam\u00e9n con METs que usan c\u00e1maras de mostras con bombeo diferencial, ou soportes especializados. Entre os tipos de experimentos in situ est\u00e1n o estudo de nanomateriais, esp\u00e9cimes biol\u00f3xicos, reacci\u00f3ns qu\u00edmicas de mol\u00e9culas, microscopia electr\u00f3nica de fase l\u00edquida, e probas de deformaci\u00f3n de materiais.\nMET in situ de alta temperatura.\nMoitas transformaci\u00f3ns de fase ocorren durante o quentamento dun material. Adicionalmente, o crecemento dos grans dun material, xunto con outros procesos relacionados coa difusi\u00f3n acontecen m\u00e1is rapidamente a elevadas temperaturas, nas que a cin\u00e9tica se mellora, permitindo a observaci\u00f3n de fen\u00f3menos relacionados con microscopia electr\u00f3nica de transmisi\u00f3n en escalas de tempo razoables. Isto tam\u00e9n permite a observaci\u00f3n de fen\u00f3menos que ocorren a temperaturas elevadas e desaparecen ou non son uniformemente preservados en mostras ex situ.\nO MET de alta temperatura introduce varios retos adicionais que se deben solucionar na mec\u00e1nica dos soportes de alta temperatura, como, entre outros, a correcci\u00f3n de desprazamentos, medida da temperatura e diminuci\u00f3n da resoluci\u00f3n espacial a expensas de usar soportes m\u00e1is complexos.\nO desprazamento da mostra no MET \u00e9 linearmente proporcional \u00e1 temperatura diferencial entre a habitaci\u00f3n e o soporte. Con temperaturas de ata 1.500C nos soportes modernos, as mostras poden experimentar un desprazamento significativo e desprazamento vertical (inchamento), o que require continuos axustes de foco ou de platina, xerando unha perda de resoluci\u00f3n e desprazamento mec\u00e1nico. Certos laboratorios e fabricantes desenvolveron software acoplado con sistemas de refrixeraci\u00f3n avanzados para corrixir o desprazamento t\u00e9rmico base\u00e1ndose na temperatura predita na c\u00e1mara de mostras. Estes sistemas a mi\u00fado tardan en estabilizar os movementos da mostra de 30 minutos a moitas horas. A\u00ednda que se fixeron importantes progresos, non se fixo ning\u00fan accesorio para MET universal para contrarrestar os desprazamentos a elevadas temperaturas.\nUn reto adicional de moitos destes soportes especializados \u00e9 co\u00f1ecer a temperatura da mostra local. Moitos soportes de alta temperatura utilizan un filamento de volframio para quentar localmente a mostra. A ambig\u00fcidade na temperatura nos quentadores de forno (cable W) con termopares orix\u00ednase do contacto t\u00e9rmico entre o forno e a grella do MET; o que se complica polos gradientes t\u00e9rmicos ao longo da mostra causados variando a condutividade t\u00e9rmica con diferentes mostras e materiais da grella. Con diferentes soportes, tanto comerciais como feitos nos laboratorios, disponse de distintos m\u00e9todos para calibrar a temperatura. Fabricantes como Gatan usan pirometr\u00eda infravermella para medir os gradientes de temperatura na mostra total. Un m\u00e9todo a\u00ednda mellor para calibrar \u00e9 a espectroscopia Raman, que mide a temperatura local do po de Si sobre vent\u00e1s transparentes aos electr\u00f3ns e calibrar cuantitativamente a pirometr\u00eda infravermella. Estas medidas garantiron a eficacia dentro dunha marxe do 5%. Os laboratorios de investigaci\u00f3n tam\u00e9n realizaron as s\u00faas propias calibraci\u00f3ns en soportes comerciais. Investigadores do NIST utilizaron a espectroscopia Raman para mapar o perfil de temperaturas dunha mostra na grella dun MET e conseguir medidas moi precisas para mellorar as s\u00faas investigaci\u00f3ns. De xeito similar, un grupo de investigaci\u00f3n en Alema\u00f1a utilizou difracci\u00f3n de raios X para medir lixeiros desprazamentos no espazado da ret\u00edcula causados por cambios na temperatura para estimar a temperatura exacta no soporte. Este proceso necesitou unha coidadosa calibraci\u00f3n e unha \u00f3ptica do MET exacta. Outros exemplos son o uso de EELS para medir a temperatura local utilizando a densidade de gas, e os cambios na resistividade.\nA resoluci\u00f3n \u00f3ptima nun MET ac\u00e1dase cando se corrixen as aberraci\u00f3ns esf\u00e9ricas coa lente obxectivo. Por\u00e9n, debido \u00e1 xeometr\u00eda da maior\u00eda dos METs, para inserir soportes in situ grandes c\u00f3mpre que o usuario axuste a lente obxectivo e minimice as aberraci\u00f3ns esf\u00e9ricas. Por tanto, hai un compromiso entre a largura do espazo na peza polo e unha resoluci\u00f3n espacial por baixo de 0,1\u00a0nm. Grupos de investigaci\u00f3n de varias instituci\u00f3ns trataron de superar as aberraci\u00f3ns esf\u00e9ricas co uso de monocromadores para acadar resoluci\u00f3ns de 0,05\u00a0nm cun espazo na peza polo de 5\u00a0mm.\nMET mec\u00e1nico in situ.\nO MET de alta resoluci\u00f3n permite monitorizar a mostra en cuesti\u00f3n nun rango de escalas de lonxitude desde centos de nan\u00f3metros a varios \u00e1ngstroms. Isto permite a visualizaci\u00f3n da deformaci\u00f3n pl\u00e1stica e el\u00e1stica por medio de campos de forza as\u00ed como o movemento de defectos cristalogr\u00e1ficos como distorsi\u00f3ns na rede cristalina e movementos de dislocaci\u00f3n. Ao observarmos simultaneamente fen\u00f3menos de deformaci\u00f3n e medirmos a resposta mec\u00e1nica in situ, \u00e9 posible conectar a informaci\u00f3n de probas nanomec\u00e1nicas con modelos que describen tanto a sutileza coma a complexidade de como responden os materiais ao estr\u00e9s e tensi\u00f3n. As propiedades do material e exactitude dos datos obtidos desas probas nanomec\u00e1nicas est\u00e1n en gran medida determinadas polo soporte tensionante mec\u00e1nico usado. Os actuais soportes tensionantes te\u00f1en a capacidade de realizar probas de tensi\u00f3n, nanoindentaci\u00f3ns, probas de compresi\u00f3n, probas de cizallamento e de dobramento dos materiais.\nSoportes mec\u00e1nicos cl\u00e1sicos.\nUn dos pioneiros dos soportes mec\u00e1nicos cl\u00e1sicos foi o Dr. Heinz G.F. Wilsdorf, que realizou un test de tensi\u00f3n dentro dun MET en 1958. Nun experimento t\u00edpico, c\u00f3rtanse mostras de MET transparentes aos electr\u00f3ns para adaptalas pegalas nunha grella deformable. Os avances en micromanipuladores tam\u00e9n permitiron facer probas de tensi\u00f3n de nanocables e pel\u00edculas delgadas. A grella deformable \u00fanese ao soporte de tensi\u00f3n cl\u00e1sico que abrangue a mostra usando unha barri\u00f1a r\u00edxida longa unida a unha caixa de cambios de verme movida por un motor el\u00e9ctrico localizado nun armaz\u00f3n f\u00f3ra do MET. Os rangos de velocidade de deformaci\u00f3n van normalmente de 10\u00a0nm/s a 10 \u03bcm/s. Os soportes feitos a medida que ampl\u00edan a simple activaci\u00f3n tensional permitiron facer probas de dobramento usando un soporte de dobramento e probas de cizallamento usando soportes de mostras de cizallamento. As propiedades da mostra que normalmente se miden nestes experimentos son a fluencia, o m\u00f3dulo el\u00e1stico, o m\u00f3dulo de cizallamento, a tensi\u00f3n de rotura, a resistencia flexional e a esforzo cortante. Para estudar as propiedades mec\u00e1nicas dependentes da temperatura das mostras de MET, o soporte debe arrefriarse por medio dun \"dedo fr\u00edo\" conectado a un dep\u00f3sito de nitr\u00f3xeno l\u00edquido. Para experimentos a altas temperaturas a mostra do MET pode tam\u00e9n quentarse nun forno miniaturizado ou un l\u00e1ser que pode normalmente quentar a 1000\u00a0\u00b0C.\nSoportes de nanoindentaci\u00f3n.\nOs soportes de nanoindentaci\u00f3n realizan un test de dureza sobre o material en cuesti\u00f3n presionando unha punta dura nunha superficie plana pu\u00edda e medindo a forza aplicada e o desprazamento resultante na mostra do MET por medio dun cambio na capacitancia entre unha referencia e unha placa electrost\u00e1tica m\u00f3bil unida \u00e1 punta. As propiedades da mostra que se adoitan medir son a dureza e o m\u00f3dulo el\u00e1stico. A\u00ednda que a nanoindentci\u00f3n era posible desde principios da d\u00e9cada de 1980, informouse da s\u00faa investigaci\u00f3n usando MET primeiramente en 2001, cando se estudou unha mostra de aluminio depositada nunha cu\u00f1a de silicio. Para os experimentos de nanoindentaci\u00f3n \u00e1s mostras de MET adoita d\u00e1rselles forma de cu\u00f1a usando unha vent\u00e1 de barra H puidora tr\u00edpode ou unha micronanocolumna usando un feixe i\u00f3nico focalizado para crear espazo dabondo para que se presione cunha punta na localizaci\u00f3n desexada transparente aos electr\u00f3ns. As puntas indentadoras son xeralmente de tipo perforadora plana, piramidais ou con forma de cu\u00f1a alongadas na direcci\u00f3n z. As puntas piramidais ofrecen unha alta precisi\u00f3n da orde de 10\u00a0nm, pero sofren de deslizamento da mostra, mentes que os indentadores cuneiformes te\u00f1en un maior contacto para impedir o deslizamento, pero requiren unha an\u00e1lise de elementos finitos para modelar a tensi\u00f3n transmitida, xa que a \u00e1rea de alto contacto coa mostra do MET fai que este sexa case un test de compresi\u00f3n.\nSistemas microelectromec\u00e1nicos.\nOs soportes baseados en sistemas microelectromec\u00e1nicos (SMEM ou, en ingl\u00e9s, MEMS) proporcionan unha plataforma barata e adaptable para realizar tests mec\u00e1nicos en mostras coas que previamente era dif\u00edcil traballar como microcolumnas, nanocables e pel\u00edculas delgadas. Os SMEMs pasivos util\u00edzanse como simples dispositivos \"push-to-pull\" nas probas mec\u00e1nicas in situ. Tipicamente, un soporte de nanoindentaci\u00f3n util\u00edzase para aplicar unha forza compresora (\"push\") no sitio de indentaci\u00f3n. Usando unha xeometr\u00eda de brazos, esta forza compresora trad\u00facese nunha forza tensional (\"pull\") sobre un par de almofadi\u00f1as tensionais \u00e1s cales est\u00e1 unida a mostra. As\u00ed, unha compresi\u00f3n aplicada sobre o exterior do SMEM trad\u00facese nunha tensi\u00f3n no espazo central onde est\u00e1 localizada a mostra. C\u00f3mpre sinalar que a curva de forza-desprazamento resultante necesita ser corrixida realizando o mesmo test nun SMEM baleiro sen a mostra para ter en conta a rixidez do SMEM baleiro. As dimensi\u00f3ns e rixidez do SMEM poden ser modificadas para realizar tests tensionais sobre mostras de diferentes tama\u00f1os con diferentes cargas. Para suavizar o proceso de activaci\u00f3n, os SMEMs activos foron desenvolvidos con activadores e sensores integrados. Estes dispositivos traballan aplicando un estr\u00e9s usando a corrente el\u00e9ctrica e medindo a tensi\u00f3n usando as variaci\u00f3ns de capacitancia. Os SMEMs activados electrostaticamente foron tam\u00e9n desenvolvidos para adaptarse a forzas aplicadas moi baixas no rango de 1-100\u00a0nN.\nGran parte das investigaci\u00f3ns actuais c\u00e9ntranse no desenvolvemento de soportes de mostras que poden realizar tests mec\u00e1nicos mentres crean un est\u00edmulo ambiental como un cambio de temperatura, velocidades de deformaci\u00f3n variables e diferentes ambientes gasosos. Ademais, a aparici\u00f3n dos detectores de alta resoluci\u00f3n est\u00e1 permitindo monitorizar o movemento de dislocaci\u00f3n e as interacci\u00f3ns con outros defectos e superando os l\u00edmites das medidas de tensi\u00f3n subnanom\u00e9tricas. As medidas feitas con MET mec\u00e1nico in situ est\u00e1n rutineiramente acopladas con outras medidas feitas con MET est\u00e1ndar como EELS e XEDS para chegar a unha comprensi\u00f3n da estrutura e propiedades da mostra.\nMET de aberraci\u00f3n corrixida.\nOs METs modernos para a investigaci\u00f3n poden inclu\u00edr correctores de aberraci\u00f3ns, para reducir a cantidade de distorsi\u00f3n na imaxe. Poden utilizarse tam\u00e9n monocromadores de feixe incidente, que reducen o espallamento de enerx\u00eda do feixe de electr\u00f3ns incidente a menos de 0,15\u00a0eV. Os principais fabricantes de METs de aberraci\u00f3n corrixida son JEOL, Hitachi High-technologies, FEI Company e NION.\nMET ultrarr\u00e1pido e din\u00e1mico.\n\u00c9 imposible conseguir unha resoluci\u00f3n temporal moito m\u00e1is al\u00e1 da velociade do lector dos detectores de electr\u00f3ns co uso de electr\u00f3ns pulsados. Os pulsos poden producirse modificando a fonte de electr\u00f3ns para permitir unha fotoemisi\u00f3n desencadeada por l\u00e1ser ou pola instalaci\u00f3n dun \"blanker\" de feixe ultrarr\u00e1pido (que encende e apaga o feixe). Este m\u00e9todo denom\u00ednase microscopia electr\u00f3nica de transmisi\u00f3n ultrarr\u00e1pida cando se utiliza iluminaci\u00f3n de bomba-sonda estrobosc\u00f3pica: f\u00f3rmase unha imaxe pola acumulaci\u00f3n de moitos pulsos de electr\u00f3ns ultracurtos (tipicamente de centos de femtosegundos) cun tempo de atraso fixado entre a chegada do pulso de electr\u00f3ns e a excitaci\u00f3n da mostra. Por outra parte, o uso dunha secuencia \u00fanica ou curta de pulsos de electr\u00f3ns cun suficiente n\u00famero de electr\u00f3ns para formar unha imaxe a partir de cada pulso denom\u00ednase microscopia electr\u00f3nica de transmisi\u00f3n din\u00e1mica. No MET ultrarr\u00e1pido \u00e9 posible unha resoluci\u00f3n temporal por debaixo de centos de femtosegundos e unha resoluci\u00f3n espacial comparable \u00e1 dispo\u00f1ible cunha fonte de emisi\u00f3n de campo de Schottky, pero a t\u00e9cnica s\u00f3 pode obter imaxes de procesos reversibles que poden desencadearse de forma reproducible mill\u00f3ns de veces. O MET din\u00e1mico pode resolver procesos irreversibles por debaixo de decenas de nanosegundos e decenas de nan\u00f3metros.\nA t\u00e9cnica foi iniciada a principios da d\u00e9cada de 2000 en Alema\u00f1a nos laboratorios da (Universidade T\u00e9cnica de Berl\u00edn) e nos EUA (Caltech\ne o Laboratorio Nacional Lawrence Livermore\n). O MET ultrarr\u00e1pido e o MET din\u00e1mico fixeron posible a investigaci\u00f3n en tempo real de numerosos fen\u00f3menos f\u00edsicos e qu\u00edmicos a nanoescala.\nUnha variante interesante da t\u00e9cnica de micoscopia electr\u00f3nica de transmisi\u00f3n ultrarr\u00e1pida \u00e9 a microscopia electr\u00f3nica de campo pr\u00f3ximo inducido por fot\u00f3ns (PINEM, do ingl\u00e9s \"Photon-Induced Near-field Electron Microscopy\"). Esta \u00faltima est\u00e1 baseada no acoplamento inel\u00e1stico entre os electr\u00f3ns e os fot\u00f3ns en presenza dunha superficie ou unha nanoestrutura. Este m\u00e9todo permite investigar campos electromagn\u00e9ticos a nanoescala que var\u00edan no tempo nun microsocopio electr\u00f3nico, as\u00ed como darlle forma dinamicamente \u00e1s propiedades de onda do feixe de electr\u00f3ns.\nLimitaci\u00f3ns.\nExisten varios inconvenientes da t\u00e9cnica do MET. Moitos materiais necesitan unha ampla preparaci\u00f3n da mostra para producir unha mostra suficientemente fina como para ser transparente aos electr\u00f3ns, o cal fai que a an\u00e1lise deste tipo de microscopia sexa un proceso que require relativamente bastante tempo cun baixo rendemento das mostras. A estrutura da mostra pode tam\u00e9n cambiarse durante o proceso de preparaci\u00f3n. Ademais o campo de visi\u00f3n \u00e9 relativmente pequeno, polo que existe a posibilidade de que a rexi\u00f3n analizada pode non ser caracter\u00edstica de toda a mostra. Ademais, o feixe de electr\u00f3ns pode danar a mostra, especialmente no caso de materiais biol\u00f3xicos.\nL\u00edmites de resoluci\u00f3n.\nO l\u00edmite de resoluci\u00f3n que se pode obter nun MET pode describirse de varias maneiras, e adoita denom\u00ednarse l\u00edmite de informai\u00f3n do microscopio. Un valor utilizado comunmente \u00e9 un valor de corte ou de l\u00edmite da funci\u00f3n de transferencia de contraste, unha funci\u00f3n que se adoita citar no dominio de frecuencia para definir a reproduci\u00f3n das frecuencias espaciais de obxectos no plano do obxecto pola \u00f3ptica do microscopio. Unha frecuencia de corte, \"q\"max, para a funci\u00f3n de transferencia pode aproximarse coa seguinte ecuaci\u00f3n, onde Cs \u00e9 o coeficiente de aberraci\u00f3n esf\u00e9rica e \u03bb \u00e9 a lonxitude de onda do electr\u00f3n:\nPara un microscopio 200\u00a0kV, con aberraci\u00f3ns esf\u00e9ricas parcialmente corixidas (\"\u00e1 terceira orde\") e un valor Cs de 1\u00a0\u00b5m, un valor de corte te\u00f3rico poder\u00eda ser 1/\"q\"max = 42\u00a0pm. O mesmo microscopio sen un corrector ter\u00eda un Cs = 0,5\u00a0mm e as\u00ed un valor de corte de 200 pm. As aberraci\u00f3ns esf\u00e9ricas supr\u00edmense \u00e1 terceira ou quinta orde nos microscopios \"de aberraci\u00f3n corrixida\". As s\u00faas resoluci\u00f3ns est\u00e1n, por\u00e9n, limitada pola xeometr\u00eda da fonte de electr\u00f3ns e as aberraci\u00f3ns crom\u00e1ticas e de brillo no sistema de lentes obxectivo.\nA representaci\u00f3n do dominio de frecuencias da funci\u00f3n de transferencia de contraste pode a mi\u00fado ter unha natureza oscilatoria, que pode \u00e1 s\u00faa vez ser afinada axustando o valor focal da lente obxectivo. Esta natureza oscilatoria implica que algunhas frecuencias espaciais son reproducidas fielmente na imaxe polo microscopio, mentres que outras son suprimidas. Ao combinar m\u00faltiples imaxes con diferentes frecuencias espaciais, o uso de t\u00e9cnicas como a reconstruci\u00f3n de series focais pode utilizarse para mellorar a resoluci\u00f3n do MET de maneira limitada. A funci\u00f3n de transferencia de contraste pode, ata certo punto, ser aproximada experimentalmente por medio de t\u00e9cnicas como as imaxes de transformada de Fourier de material amorfo, como o carbono amorfo.\nM\u00e1is recentemente, os avances no dese\u00f1o do corrector de aberraci\u00f3ns conseguiron reducir as aberraci\u00f3ns esf\u00e9ricas e obter unha resoluci\u00f3n por debaixo dos 0,5 \u00e1ngstroms (50 pm) a aumentos por riba de 50\u00a0mill\u00f3ns. A mellora da resoluci\u00f3n permite obter imaxes de \u00e1tomos lixeiros que dispersan os electr\u00f3ns menos eficientemente, como os \u00e1tomos de litio en materiais de bater\u00eda de litio. A capacidade de determinar a posici\u00f3n de \u00e1tomos e materiais converteu o METAR (ou HRTEM) nunha ferramenta indispensable para a investigaci\u00f3n en nanotecnolox\u00eda e o desenvolvemento en moitos campos, inclu\u00edndo a cat\u00e1lise heterox\u00e9nea e o desenvolvemento de dispositivos semicondutores para electr\u00f3nica e fot\u00f3nica."}
{"id": "599611", "revid": "27155", "url": "https://gl.wikipedia.org/wiki?curid=599611", "title": "Microscopia electr\u00f3nica de transmisi\u00f3n", "text": ""}
{"id": "599616", "revid": "15490", "url": "https://gl.wikipedia.org/wiki?curid=599616", "title": "G\u00fcitimiro", "text": ""}
{"id": "599618", "revid": "5863", "url": "https://gl.wikipedia.org/wiki?curid=599618", "title": "La Naci\u00f3n", "text": "La Naci\u00f3n pode referirse a un dos seguintes peri\u00f3dicos:"}
{"id": "599619", "revid": "1888", "url": "https://gl.wikipedia.org/wiki?curid=599619", "title": "Circunscrici\u00f3n electoral de Pontevedra", "text": "Pontevedra \u00e9 unha das 52 circunscrici\u00f3ns electorais espa\u00f1olas utilizadas como distritos electorais para o Congreso dos Deputados e o Senado, que son as C\u00e1maras Baixa e Alta do Parlamento Espa\u00f1ol. Corresp\u00f3ndenlle 7 deputados e 4 senadores. \nA circunscrici\u00f3n, que se corresponde coa provincia de Pontevedra, \u00e9 tam\u00e9n unha das 4 circunscrici\u00f3ns electorais de Galicia para as elecci\u00f3ns auton\u00f3micas en que elixe 22 deputados."}
{"id": "599620", "revid": "25871", "url": "https://gl.wikipedia.org/wiki?curid=599620", "title": "Fairchild C-82 Packet", "text": "O Fairchild C-82 Packet \u00e9 un avi\u00f3n de carga bimotor con dobre cola dese\u00f1ado e fabricado por Fairchild Aircraft. Foi usado brevemente polas Forzas A\u00e9reas do Ex\u00e9rcito dos Estados Unidos e despois pola s\u00faa sucesora, a Forza A\u00e9rea dos Estados Unidos, tras a segunda guerra mundial.\nDese\u00f1o e desenvolvemento.\nDesenvolvido por Fairchild, e C-82 foi dese\u00f1ado como un avi\u00f3n de carga pesado para substitu\u00edr ao modelos de preguerra como o Curtiss C-46 Commando e o Douglas C-47 Dakota usando materiais non cr\u00edticos na s\u00faa construci\u00f3n, principalmente madeira contrachapada e aceiro, para non competir coa produci\u00f3n de avi\u00f3ns de combate. Por\u00e9n, a principios de 1943 cambios nas especificaci\u00f3ns levaron a propo\u00f1er un avi\u00f3n totalmente met\u00e1lico. O aparello dese\u00f1ouse para distintos roles, como cargueiro, transporte de tropas, lanzamento de paracaidistas, evacuaci\u00f3n m\u00e9dica, e remolcador de planadores. Contaba cunha rampla de carga traseira con portas amplas e unha empenaxe colocada a 4.3 metros do chan, o que permit\u00eda que os cami\u00f3ns operasen na parte traseira do avi\u00f3n sen obst\u00e1culos. O seu \u00fanico prototipo voou por primeiro vez o 10 de setembro de 1944. O avi\u00f3n fabricouse na factor\u00eda de Fairchild en Hagerstown, Maryland, e a s\u00faa produci\u00f3n rematou en setembro de 1948.\nOs problemas apareceron case inmediatamente, xa que o avi\u00f3n carec\u00eda de potencia e a s\u00faa fuselaxe era pouco axeitada para as cargas pesadas que supostamente ter\u00eda que levar. Como resultado, a Forza A\u00e9rea recorreu a Fairchild para atopar unha soluci\u00f3n para as deficiencias do C-82. Fairchild realizou rapidamente un redese\u00f1o, coa designaci\u00f3n XC-82B, que solucionar\u00eda todos os problemas iniciais do C-82A.\nHistorial operacional.\nO C-82 voou por vez primeiro en 1944 e a s\u00faa entrega foi en xu\u00f1o de 1945, entrando en servizo a finais dese ano. Finalmente s\u00f3 se construir\u00edan 223 C-82A, sendo un n\u00famero pequeno para un avi\u00f3n de carga en tempos de guerra. A meirande parte deles usouse como transporte de carga e tropas, a\u00ednda que alg\u00fans us\u00e1ronse en operaci\u00f3ns paracaidistas ou para remolcar planadores militares. Un redese\u00f1o do XC-82B resultar\u00eda na fabricaci\u00f3n do Fairchild C-119 Flying Boxcar.\nEn 1946 o Servizo Postal dos Estados Unidos explorou o concepto de oficinas postais voadoras usando C-82 altamente modificados, que operar\u00edan de xeito semellante \u00e1s oficinas dos trens onde o correo era clasificado por empregados e colocados en sacas antes de ser transferidos a cami\u00f3ns tras aterrar.\nNo ano 1948 un C-82 foi equipado cun tren de aterraxe con eirugas, que lle permit\u00eda aterrar en pistas primitivas e sen pavimentar.\nDurante o bloqueo de Berl\u00edn, conco avi\u00f3n C-82 levaron \u00e1 cidade grandes equipos de movemento de terras desmontados para permitir a construci\u00f3n do aeroporto de Berl\u00edn-Tegel no outono de 1948.\nA\u00ednda que foi relativamente pouco exitoso, o C-82A consid\u00e9rase m\u00e1is como unha etapa inicial de desenvolvemento do moito m\u00e1is exitoso C-119B Flying Boxcar C-82A. O C-82A fabricouse de xeito limitado despois da aparici\u00f3n do Flying Boxcar.\nO C-82 foi retirado do inventario da forza a\u00e9rea estadounidense en 1954.\nOperaci\u00f3ns civ\u00eds.\nDespois de que o C-82A se convertese nun excedente para a USAF, uns poucos vend\u00e9ronse a operadores civ\u00eds no Brasil, Chile, M\u00e9xico e os Estados Unidos que os usaron como avi\u00f3ns de carga resistentes capaces de transportar cargas voluminosas. O derradeiro destes avi\u00f3ns foi retirado do servizo a finais dos anos 80."}
{"id": "599622", "revid": "23204", "url": "https://gl.wikipedia.org/wiki?curid=599622", "title": "Aloito Nuniz", "text": "Aloito Nuniz (orixinalmente Aloytus Nuniz ou Alvitus Nuniz, en portugu\u00e9s: Alvito Nunes, en castel\u00e1n: Alo\u00edto N\u00fa\u00f1ez; falecido en 1015 en Vermoim, foi un conde que gobernou o condado portucalense no s\u00e9culo XI xunto con Tutadona Moniz, a vi\u00fava do conde Menendo II Gundisalviz falecido en 1008. \nTraxectoria.\nProbablemente era descendente de V\u00edmara P\u00e9rez como neto de Aloito Luc\u00eddez e fillo de Nuno Aloitiz documentado en 959 (non confundir co seu fillo Nuno I Aloitiz). Aparece por primeira vez na documentaci\u00f3n medieval no ano 985 cando confirma unha doaz\u00f3n do seu t\u00edo Tello Aloitiz.\nEn 1008, cando faleceu o conde Menendo II, Tutadona casou con Aloito, que xa era vi\u00favo e ti\u00f1a catro fillos. Isto seguramente foi para asegurar a lexitimidade e a continuaci\u00f3n da dinast\u00eda de V\u00edmara.\nDurante as incursi\u00f3ns dos viquingos, refuxiouse no castelo de Vermoim, en Vila Nova de Famalic\u00e3o, onde posiblemente fose asasinado por eles:\"Era MLIV. VIII\" \"ides Septembris\" (ano 1015, 6 de setembro) \"veniunt Lormanes ad castellum Vermudii, quod est in prouincia Bracharensi. Comes tunc ibi erat Aluitus nuniz\".O seu fillo Nuno I Aloitiz sucedeuno como gobernador do condado.\nFamilia.\nCasou con Gontina ou Gudina coa que tivo polo menos catro fillos:"}
{"id": "599624", "revid": "5863", "url": "https://gl.wikipedia.org/wiki?curid=599624", "title": "Cristina Cid Fern\u00e1ndez", "text": ""}
{"id": "599625", "revid": "23204", "url": "https://gl.wikipedia.org/wiki?curid=599625", "title": "Patrimonio da Humanidade en Venezuela", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Venezuela, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Venezuela aceptou a convenci\u00f3n o 20 de marzo de 1979, convertendo os seus lugares en elix\u00edbeis para a s\u00faa inclusi\u00f3n na lista.\nO primeiro sitio que se inscribiu en Venezuela foi o Coro e o seu porto, que foi inscrita na 17\u00aa sesi\u00f3n do Comit\u00e9 do Patrimonio da Humanidade en 1993. "}
{"id": "599626", "revid": "1888", "url": "https://gl.wikipedia.org/wiki?curid=599626", "title": "Mar\u00eda Jes\u00fas Novo", "text": "Mar\u00eda Jes\u00fas Novo G\u00f3mez \u00e9 unha pol\u00edtica galega do PPdeG.\nTraxectoria.\nNas elecci\u00f3ns municipais de 2015 foi elixida concelleira de Boimorto polo PPdeG na lista encabezada por Gonzalo Concheiro. Foi primeira tenente de alcalde e portavoz do PPdeG. En maio de 2016 Concheiro dimitiu ao ser investigado pola s\u00faa presunta implicaci\u00f3n nunha fraude, sendo sucedido na alcald\u00eda por Mar\u00eda Jes\u00fas Novo. Nas elecci\u00f3ns municipais de 2019 encabezou a lista do PPdeG e foi elixida alcaldesa de Boimorto por maior\u00eda absoluta. Renunciou \u00e1 militancia no PPdeG en xaneiro de 2021, logo dunha pol\u00e9mica pola s\u00faa vacinaci\u00f3n contra a COVID-19. Nas municipais de 2023 volveu enacabezar a candidatura do PPdeG como independente, e volveu ser elixida alcaldesa con maior\u00eda absoluta."}
{"id": "599628", "revid": "865", "url": "https://gl.wikipedia.org/wiki?curid=599628", "title": "Vickers Victoria", "text": "O Vickers Type 56 Victoria foi un biplano brit\u00e1nico usado pola Royal Air Force como transporte de carga e tropas. O Victoria voou por vez primeira en 1922 e foi seleccionado para ser fabricando sobre o Armstrong Whitworth Awana.\nDese\u00f1o e desenvolvemento.\nO Victoria era un transporte biplano bimotor cunha tren de aterraxe convencional cun pat\u00edn de cola. O dese\u00f1o un\u00eda unha fuselaxe semellante ao do anterior transporte Vernon coa \u00e1 dun bombardeiro Virginia, que foi desenvolvido en paralelo. Tam\u00e9n estaba impulsado por dous motores Napier Lion. A cabina pechada ti\u00f1a espazo para 24 soldados en asentos de lona abatibles situados ao longo dos laterais da fuselaxe.\nEn abril de 1921 o Ministerio do Aire pediu dous prototipos coa Especificaci\u00f3n 5/20. O primeiro deles, co n\u00famero de serie asignado \"J6860\", foi constru\u00eddo como un Type 56 e designado Victoria I, o segundo, \"J6861\", foi constru\u00eddo como un Type 81 Victoria II. O Type 56 ti\u00f1a dous motores de 450 cabalos Napier Lion con grandes radiadores frontais encauixados directamente nos planos inferiores. O prototipo \"J6860\" voou por vez primeira en Brooklands, Surrey, o 22 de setembro de 1922. O Type 81 voou en xaneiro de 1923, e inicialmente diferenci\u00e1base s\u00f3 en que ti\u00f1a os tanques de combustible baixo o plano superior. Posteriormente modificouse substitu\u00edndo a capota do motor de lados planos por g\u00f3ndolas m\u00e1is aerodin\u00e1micas cos radiadores entre as patas do tren de aterraxe, tal e como se montaba no bombardeiro Virginia II.\nEn marzo de 1925 decidiuse realizar un pedido de 15 avi\u00f3ns de produci\u00f3n. Nese tempo o dese\u00f1o Virginia evolucionara ata incorporar \u00e1s lixeiramente en frecha, e os modelos de produci\u00f3n Victoria III incorporon este cambio. Outra mellora introducida por vez primeira no Virginia foi o uso de estruturas de metal en vez dos armaz\u00f3ns de madeira dos primeiros avi\u00f3ns, cun pedido dun prototipo Victoria cunha estrutura de metal (n\u00famero de serie \"J9250\") en setembro de 1927. Este avi\u00f3n ser\u00eda entregado en outubro de 1928. A fuselaxe de metal demostrou ser m\u00e1is axeitada para as zonas h\u00famidas e quentes onde operaba o Victoria, cos Victoria IV e V con estruturas de metal producidas por conversi\u00f3n e nova fabricaci\u00f3n respectivamente. A versi\u00f3n final foi a Mark VI, cos motores radiais Bristol Pegasus m\u00e1is modernos e potentes en vez dos Napier Lion. O Vickers Valentia foi unha versi\u00f3n mellorada cunha estrutura m\u00e1us resistente, capaz de operar a maiores alturas.\nFabric\u00e1ronse un total de 97 Victorias, moitos dos cales ser\u00eda convertidos posteriormente en Valentia.\nHistorial operacional.\nAs entregas do Victoria III comezaron o 23 de febreiro de 1926, co tipo substitu\u00edndo a Vernons e Vimys co 70 Squadron en Iraq e co 216 Squadron en Exipto ese ano. Oito Victorias do 70 Squadron xogaron un papel importante na ponte a\u00e9rea de Cabul entre novembro de 1928 e febreiro de 1929, cando en severas condici\u00f3ns invernais avi\u00f3ns da RAF evacuaron a persoal diplom\u00e1tico e aos seus dependentes xunto con membros da familia real afg\u00e1 en perigo de extinci\u00f3n por unha guerra civil. Os Victoria us\u00e1ronse para levar tropas a lugares potencialmente problem\u00e1ticos en Iraq e outras zonas, levando reforzos a Palestina en 1929 e Xordania en 1930, e de Exipto a Chipre en 1931.\nOs Victoria dos dous escuadr\u00f3ns operativos tam\u00e9n fixeron varios voos de adestramento de longo alcance, como viaxes de ida e volta entre O Cairo e Ad\u00e9n en 1931, e axudaron a crear rutas a\u00e9reas pioneiras para os Handley Page HP.42 de pasaxeiros de Imperial Airways. Un Victoria usouse como adestrador de voo a cegas na Central Flying School, estando equipado con dous conxuntos de controis e instrumentos nunha cabina pechada. O Victoria continuou en servizo ata 1935, a\u00ednda que moitos foron convertidos en Valentia, que estiveron en uso ata ben entrada a segunda guerra mundial."}
{"id": "599629", "revid": "1888", "url": "https://gl.wikipedia.org/wiki?curid=599629", "title": "Mar\u00eda Jes\u00fas Novo G\u00f3mez", "text": ""}
{"id": "599630", "revid": "75439", "url": "https://gl.wikipedia.org/wiki?curid=599630", "title": "Araceli Gestido", "text": "Araceli Gestido Rodr\u00edguez, nada en Ameixoada (Moa\u00f1a) en 1978, \u00e9 unha pol\u00edtica galega do BNG, actual alcaldesa do Concello de Cangas.\nTraxectoria.\nLicenciada en Ciencias Pol\u00edticas. Emigrou ao Reino Unido onde sacou o carn\u00e9 profesional de autobuses. Traballa nunha empresa de transporte como responsable de calidade e atenci\u00f3n ao cliente. Nas elecci\u00f3ns municipais de 2015 foi elixida concelleira de Moa\u00f1a polo BNG e foi delegada de Benestar Social no goberno presidido por Leticia Santos Paz, pero dimitiu en 2016. Vive en Cangas dende o 2016. Nas elecci\u00f3ns municipais de 2023 encabezou a candidatura do BNG e foi elixida alcaldesa de Cangas grazas ao apoio de PSOE, Esquerda Unida e Alternativa dos Veci\u00f1os."}
{"id": "599631", "revid": "1888", "url": "https://gl.wikipedia.org/wiki?curid=599631", "title": "Araceli Gestido Rodr\u00edguez", "text": ""}
{"id": "599632", "revid": "111586", "url": "https://gl.wikipedia.org/wiki?curid=599632", "title": "Interregno", "text": "Interregno (do lat\u00edn: \"interregnum\", entre reinados) \u00e9 o intervalo entre dous monarcas ou entre dous papas da Igrexa Cat\u00f3lica Romana. Os exemplos hist\u00f3ricos ref\u00edrense aos emperadores do Sacro Imperio Romano Xerm\u00e1nico, aos reis de Polonia (monarqu\u00eda electiva) e aos c\u00f3nsules da Rep\u00fablica Romana. O termo tam\u00e9n pode designar o per\u00edodo entre dous pastorados de ministros dalgunhas igrexas protestantes ou calquera interrupci\u00f3n na continuidade dun goberno, organizaci\u00f3n ou orde social.\nPer\u00edodos hist\u00f3ricos do interregno.\nOs per\u00edodos hist\u00f3ricos particulares co\u00f1ecidos como interregno incl\u00faen:\nNalgunhas monarqu\u00edas, como o Reino Unido, normalmente \u00e9 evitado un interregno debido a unha regra descrita como \"O Rei est\u00e1 morto. Viva o Rei\", \u00e9 dicir, o herdeiro ao trono conv\u00e9rtese no novo monarca inmediatamente despois da morte ou abdicaci\u00f3n do seu predecesor. Esta famosa frase expresa a continuidade da monarqu\u00eda. Isto non acontece noutras monarqu\u00edas onde o reinado do novo monarca non comeza at\u00e9 a s\u00faa coroaci\u00f3n ou alg\u00fan outro acontecemento formal ou tradicional. Na Rep\u00fablica das D\u00faas Naci\u00f3ns, por exemplo, elix\u00edanse novos reis, o que adoitaba levar a un interregno relativamente longo. Naqueles tempos, era o Primado de Polonia quen serv\u00eda de \"interrex\" (entre reis).\nO interregno papal (ou \"sede vacante\" ).\nTam\u00e9n se produce un interregno con motivo da morte ou da renuncia v\u00e1lida dun papa cat\u00f3lico romano, con todo, isto co\u00f1\u00e9cese xeralmente como \"sede vacante\". O interregno remata inmediatamente coa elecci\u00f3n do novo papa polo Colexio dos Cardeais."}
{"id": "599634", "revid": "25871", "url": "https://gl.wikipedia.org/wiki?curid=599634", "title": "S\u00edndrome savant", "text": "S\u00edndrome s\"avant\" (do franc\u00e9s \"Savant = sabio\", pronunciado ) \u00e9 unha condici\u00f3n rara na que algu\u00e9n con algunha discapacidade mental significativa en alg\u00fan eido, ou trastorno do desenvolvemento intelectual, demostra certas habilidades moi por encima da media. As habilidades nas que destacan os \"savants\" est\u00e1n xeralmente relacionadas coa memoria. Isto pode inclu\u00edr o c\u00e1lculo r\u00e1pido, habilidades art\u00edstico-memor\u00edsticas, a creaci\u00f3n de mapas ou habilidades musicais. Normalmente, s\u00f3 hai unha habilidade excepcional.\nOs \"savants\" xeralmente te\u00f1en un trastorno do neurodesenvolvemento como o trastorno do espectro autista ou te\u00f1en unha lesi\u00f3n cerebral. Aproximadamente a metade dos casos est\u00e1n asociados co autismo, e poden ser co\u00f1ecidos como \"sabios autistas\". A\u00ednda que a condici\u00f3n adoita aparecer na infancia, alg\u00fans casos desenv\u00f3lvense m\u00e1is tarde na vida. Non se reco\u00f1ece como un trastorno mental.\nEpidemiolox\u00eda.\nComo nos diagn\u00f3sticos dos s\u00edndromes do espectro autista, o diagn\u00f3stico dos \"savant\" \u00e9 cl\u00ednico e non o hai consenso universal sobre a s\u00faa prevalencia. Est\u00edmase que a s\u00edndrome de \"savant\" afecta a unha de cada mill\u00f3n de persoas. A condici\u00f3n afecta a m\u00e1is homes que mulleres, nunha proporci\u00f3n de 6:1. O primeiro caso descrito foi en 1783. Espec\u00falase que nas persoas con autismo, entre o 0'5% e o 10% poder\u00edan ter en certo grao a s\u00edndrome \"savant\", at\u00e9 certo punto; con todo, calc\u00falase que se co\u00f1ecen menos de cen \"savants\" vivos detectados no mundo, cunhas habilidades tan extraordinarias que ser\u00edan consideradas espectaculares mesmo para unha persoa sen discapacidade.\nSignos e s\u00edntomas.\nAs habilidades \"savant\" adoitan atoparse nunha ou m\u00e1is destas cinco \u00e1reas principais: arte, memoria, aritm\u00e9tica, habilidades musicais e habilidades espaciais. Os tipos m\u00e1is com\u00fans de \"savant\" son os \"sabios do calendario\", \"calendarios humanos\" que poden calcular o d\u00eda da semana para calquera data determinada con rapidez e precisi\u00f3n, ou recordar recordos persoais dunha data determinada. A memoria avanzada \u00e9 a clave \"superpoder\" nas habilidades sabias.\nAproximadamente a metade dos sabios son autistas; a outra metade adoita ter alg\u00fan tipo de lesi\u00f3n ou doenza do sistema nervioso central. \nSabios do calendario.\n\"Savant\" do calendario \u00e9 algu\u00e9n que, a pesar de ter unha discapacidade intelectual, pode nomear o d\u00eda da semana dunha data, ou viceversa, nun rango limitado de d\u00e9cadas ou varios milenios. A rareza das \"calculadoras humanas\" do calendario d\u00e9bese posibelmente \u00e1 falta de motivaci\u00f3n para desenvolver tales habilidades entre a poboaci\u00f3n en xeral, a\u00ednda que os matem\u00e1ticos desenvolveron f\u00f3rmulas que lles permiten obter habilidades similares. Os \"savants do calendario\", por outra banda, poden non ser propensos a desenvolver habilidades para socializar.\nMecanismo.\nPsicol\u00f3xico.\nNingunha teor\u00eda cognitiva amplamente aceptada explica a combinaci\u00f3n de talento e d\u00e9ficit dos sabios. Suxeriuse que os individuos con autismo est\u00e1n nesgados cara ao procesamento centrado nos detalles e que este estilo cognitivo predisp\u00f3n aos individuos con ou sen autismo a ter talentos \"savant\". Outra hip\u00f3tese \u00e9 que os \"savants\" hipersistematizan, dando as\u00ed unha impresi\u00f3n de talento. A hipersistematizaci\u00f3n \u00e9 un estado extremo da teor\u00eda da empatizaci\u00f3n-sistematizaci\u00f3n (\"empathizing-systemithing theory\" ou \"E-S\" en ingl\u00e9s por Simon Baron-Cohen) que clasifica as persoas en funci\u00f3n das s\u00faas habilidades para empatizar cos demais fronte a sistemas de feitos sobre o mundo externo. Ademais, a atenci\u00f3n ao detalle dos 'sabios' \u00e9 unha consecuencia da percepci\u00f3n mellorada ou da hipersensibilidade sensorial nestes individuos \u00fanicos. Tam\u00e9n se hipotetizou que alg\u00fans \"savants\" operan accedendo directamente a informaci\u00f3n profunda e sen filtrar que existe en todos os cerebros humanos que normalmente non est\u00e1 dispo\u00f1\u00edbel para a conciencia consciente.\nNeurolox\u00eda.\nNalg\u00fans casos, a s\u00edndrome do sabio p\u00f3dese inducir despois dun traumatismo cranial grave no l\u00f3bulo temporal anterior esquerdo. A s\u00edndrome \"savant\" foi replicada artificialmente mediante estimulaci\u00f3n magn\u00e9tica transcraneal de baixa frecuencia para desactivar temporalmente esta \u00e1rea do cerebro.\nEpidemiolox\u00eda.\nNon hai estat\u00edsticas obxectivamente definitivas sobre cantas persoas te\u00f1en habilidades sabias. As estimaci\u00f3ns oscilan entre \"extremadamente raras\" at\u00e9 que unha de cada dez persoas con autismo poida ter habilidades \"savant\" en diferentes graos. Un estudo brit\u00e1nico de 2009 de 137 pais de nenos autistas descubriu que o 28% cre que os seus fillos cumpr\u00edan os criterios para algunha habilidade \"savant\", definida como unha habilidade \"a un nivel que ser\u00eda infrecuente mesmo para persoas 'normais' \". Report\u00e1ronse at\u00e9 50 casos de s\u00edndrome s\u00fabita ou adquirida do \"savant\". \nOs homes con s\u00edndrome \"savant\" superan \u00e1s mulleres en aproximadamente 6:1 (en Finlandia), lixeiramente superior \u00e1 disparidade de proporci\u00f3n de sexos para os trastornos do espectro autista de 4,3:1.\nHistoria.\nO termo \"idiot savant\" ( en franc\u00e9s para \"idiota sabio\") foi usado por primeira vez para describir a condici\u00f3n en 1887 por John Langdon Down, quen \u00e9 co\u00f1ecido pola s\u00faa descrici\u00f3n da s\u00edndrome de Down. O termo \"sabio idiota\" foi descrito m\u00e1is tarde como un nome err\u00f3neo porque non todos os casos informados encaixan na definici\u00f3n de idiota, orixinalmente usada para unha persoa cunha discapacidade intelectual moi grave. O termo \"sabio autista\" tam\u00e9n se utilizou como descrici\u00f3n do trastorno. Do mesmo xeito que \"o sabio idiota\", o termo pasou a considerarse un nome err\u00f3neo porque s\u00f3 a metade dos que foron diagnosticados coa s\u00edndrome do sabio eran autistas. Ao entender a necesidade de precisi\u00f3n no diagn\u00f3stico e dignidade cara ao individuo, o termo \"s\u00edndrome savant\" converteuse nunha terminolox\u00eda amplamente aceptada. "}
{"id": "599635", "revid": "5863", "url": "https://gl.wikipedia.org/wiki?curid=599635", "title": "Savant", "text": ""}
{"id": "599636", "revid": "111586", "url": "https://gl.wikipedia.org/wiki?curid=599636", "title": "S\u00edndrome Savant", "text": ""}
{"id": "599641", "revid": "23204", "url": "https://gl.wikipedia.org/wiki?curid=599641", "title": "Rawon", "text": "O rawon (en ) \u00e9 unha sopa indonesia de carne de vitela. Orixinaria do leste da illa de Xava, o rawon conta con noz keluak negra como condimento principal, o cal d\u00e1 unha cor escura e un sabor a noces \u00e1 sopa.\nIngredientes.\nA sopa est\u00e1 composta por unha mestura mo\u00edda de allo, chalotas, keluak, xenxibre, \"Aleurites moluccanus\", c\u00farcuma, pementa vermella e sal salteada con aceite. Despois b\u00f3tase a mestura salteada no caldo de vitela cocido con talladas de vitela en dados.\nA continuaci\u00f3n eng\u00e1dense como condimento as follas de lim\u00f3n, galanga, loureiro, lima kaffir e azucre. A cor escura ou negra especial do rawon prov\u00e9n do keluak como especia principal. A sopa adoita ser adornada con cebola verde e chalota fritida, e s\u00e9rvese con arroz. Outras coberturas incl\u00faen brotes de soba, ovo de pato en salgadura, \"krupuk\" e feix\u00f3ns fritidos.\nHistoria.\nO Rawon \u00e9 un dos pratos m\u00e1is antigos da coci\u00f1a antiga de Xava. Mencionouse como \"rarawwan\" nunha antiga inscrici\u00f3n xavanesa Taji (ano 901) da \u00e9poca do Reino de Mataram.\nVariantes.\nHai varias variantes de rawon, sendo a m\u00e1is popular o rawon de Surabaya. Unha versi\u00f3n chamada \"rawon setan\" (\"rawon do demo\") v\u00e9ndese como comida nocturna nos postos de comida indonesia abertos desde a media noite ata o amencer, supostamente as horas durante as que os demos vagan.\nNa coci\u00f1a balinesa, o rawon non usa ning\u00fan keluak; polo tanto, a cor \u00e9 marr\u00f3n no canto de negra. Ademais, como os balineses son na s\u00faa maior\u00eda hindu\u00edstas, prefiren a carne de porco sobre a carne de vitela."}
{"id": "599642", "revid": "23204", "url": "https://gl.wikipedia.org/wiki?curid=599642", "title": "Kerr", "text": ""}
{"id": "599645", "revid": "23204", "url": "https://gl.wikipedia.org/wiki?curid=599645", "title": "El empleado y el patr\u00f3n", "text": "El empleado y el patr\u00f3n \u00e9 un filme uruguaio de 2021 escrito e dirixido por Manolo Nieto. \u00c9 unha coproduci\u00f3n internacional entre o Uruguai, a Arxentina, o Brasil e Francia. Conta a historia dun home novo a quen o seu pai encomenda a administraci\u00f3n das s\u00faas terras, polo que ten que contratar novo persoal para facer o traballo do rancho. Est\u00e1 protagonizado por Nahuel P\u00e9rez Biscayart, Justina Bustos, Cristian Borges, F\u00e1tima Quintanilla e Jean Pierre Noher. Foi escollido como candidato do Uruguai para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado.\nEstreouse no Festival Internacional de Cinema de Cannes o 9 de xullo de 2021, e posteriormente tivo unha estrea limitada nos cinemas da Arxentina o 13 de xaneiro de 2022, baixo o selo Latido Films."}
{"id": "599646", "revid": "1131", "url": "https://gl.wikipedia.org/wiki?curid=599646", "title": "Fernando Fulgosio Carasa", "text": "Fernando Fulgosio Carasa, nado en Madrid en 1831 e finado en Ourense o 22 de outubro de 1873, foi un arque\u00f3logo, historiador, xe\u00f3grafo, escritor e xornalista espa\u00f1ol.\nTraxectoria.\nFillo do militar ferrol\u00e1n Francisco Javier Fulgosio Villavicencio e sobri\u00f1o dos militares Fernando, Jos\u00e9 e D\u00e1maso Fulgosio, de neno tivo que exiliarse coa s\u00faa avoa Mar\u00eda del Carmen Villavicencio, no Pa\u00eds Vasco e en Francia pola militancia carlista da s\u00faa familia. Pertenceu ao Corpo de Arquiveiros e Bibliotecarios. A s\u00faa novela \"Alfonso\" (1866) foi premiada pola Real Academia Espa\u00f1ola. Colaborou en \"La \u00c9poca\", \"Escenas Contempor\u00e1neas\", \"El Museo Universal\", \"La Ilustraci\u00f3n Espa\u00f1ola e Americana\", \"El Bazar\", \"Los Ni\u00f1os\", \"El arte en Espa\u00f1a\" e outras publicaci\u00f3ns. Morreu por mor dunha apoplex\u00eda."}
{"id": "599647", "revid": "15490", "url": "https://gl.wikipedia.org/wiki?curid=599647", "title": "Francisco Fulgosio", "text": "Francisco Javier Fulgosio e Villavicencio, nado en Ferrol o 12 de agosto de 1799 e finado en Burgos o 21 de setembro de 1848, foi un militar galego.\nTraxectoria.\nFillo do militar Francisco Fulgosio e de Mar\u00eda del Carmen Villavicencio, foi irm\u00e1n dos tam\u00e9n militares Fernando, D\u00e1maso e Jos\u00e9 Fulgosio, e pai do escritor Fernando Fulgosio.\nEn 1808 era paxe do rei e ingresou no ex\u00e9rcito en 1816, cando o nomearon capit\u00e1n de Infantar\u00eda e segundo tenente de gardas valoas sen antig\u00fcidade. Durante o golpe de Estado de Fernando VII (7 de xullo de 1822) era tenente coronel de Infantar\u00eda e estaba en C\u00e1diz, pero ao chegar a Madrid o seu rexemento xa capitulara; obtivo o grao de coronel e foi licenciado. Emigrou a Francia; Carlos O\u00b4Donnell nomeouno capit\u00e1n da sexta compa\u00f1\u00eda do batall\u00f3n de granaderos e con el entrou en Espa\u00f1a cos Cen Mil Fillos de San Lu\u00eds en 1823 at\u00e9 Andaluc\u00eda; reco\u00f1ec\u00e9ronlle o grao de tenente de granaderos o 14 de maio de 1824, e o de capit\u00e1n o 14 decembro e d\u00e9ronlle a Cruz de primeira clase de San Fernando o 28 de xaneiro de 1830; foi nomeado segundo comandante da Garda Real o 13 de marzo de 1830. \nO 28 de xaneiro de 1833 foi licenciado e enviado a Cuenca, de onde fuxiu xunto con Juan Romagosa; foi a Alxeciras e a Portugal e incorporouse \u00e1s filas carlistas o 10 de outubro de 1833. En maio de 1836 pediu o grao de brigadier aducindo que logrou que en Etxarri Aranatz (1834) desertasen m\u00e1is de cen homes do 1.\u00ba da Garda de Infantar\u00eda \u00e1s filas de don Carlos; baixo o mando de G\u00f3mez derrotou ao xeneral cristino Narciso L\u00f3pez en Malillas (Guadalaxara). Xa co grao de brigadier foi un dos asinantes do Convenio de Bergara polo que se pu\u00f1a fin \u00e1 Guerra carlista do Norte, xunto co seu irm\u00e1n o coronel Jos\u00e9 Fulgosio. \nEn 1844 foi nomeado xefe pol\u00edtico da deputaci\u00f3n de Barcelona, cargo no que tentou aplacar os obreiros de forma non violenta creando unha comisi\u00f3n negociadora. En 1846 era mariscal de campo e comandante xeral de M\u00e1laga e recibiu a cruz da Orde de Carlos III. Morreu o 21 de setembro de 1848 cando era capit\u00e1n xeral de Burgos."}
{"id": "599652", "revid": "1505", "url": "https://gl.wikipedia.org/wiki?curid=599652", "title": "Alisma lanceolatum", "text": "Alisma lanceolatum . \u00e9 unha especie de plantas da familia Alismataceae.\nDescrici\u00f3n.\n\u00c9 unha planta que difire de \"Alisma plantago-aquatica\" en ter follas lanceoladas a el\u00edpticas estreit\u00e1ndose cara ao peciolo. As flores son de cor morada-ros\u00e1ceas con 6-8 mm de di\u00e1metro; p\u00e9talos internos agudos. Carpelos con pico curto que sae de cerca do \u00e1pice (pico longo que sae de cerca do centro en \"Alisma plantago-aquatica\"). Florece no ver\u00e1n.\nHabita en r\u00edos de augas lentas, estanques, quenllas e augas superficiais.\n\u00c9 nativa de Eurasia e norte de \u00c1frica.\nTaxonom\u00eda.\n\"Alisma lanceolatum\" foi descrita por William Withering, e publicada en \"An Arrangement of British Plants, Third Edition\" 2: 362. 1796.\n\"Alisma\": nome xen\u00e9rico que xa se utilizaba na antiga Grecia, Linn\u00e9 tomouno de Diosc\u00f3rides.\n\"lanceolatum\": ep\u00edteto latino que significa \"con forma de lanza\"."}
{"id": "599653", "revid": "23204", "url": "https://gl.wikipedia.org/wiki?curid=599653", "title": "La caja (filme de 2021)", "text": "La caja \u00e9 un filme venezolano de 2021 dirixido por Lorenzo Vigas. Foi escollido para competir polo Le\u00f3n de Ouro na 78\u00aa edici\u00f3n do Festival Internacional de Cinema de Venecia, e tam\u00e9n foi escollido como candidato de Venezuela para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado."}
{"id": "599660", "revid": "23204", "url": "https://gl.wikipedia.org/wiki?curid=599660", "title": "Plan 75", "text": "Plan 75 \u00e9 un filme xapon\u00e9s de 2022 dirixido por Chie Hayakawa.\u00a0Est\u00e1 protagonizado por Chieko Baisho, Hayato Isomura e Stefanie Arianne. Foi escollido como candidato do Xap\u00f3n para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado.\nEstrea.\nO filme estreouse na secci\u00f3n Un Certain Regard do Festival Internacional de Cinema de Cannes de 2022 o 20 de maio. Ga\u00f1ou unha menci\u00f3n especial na competici\u00f3n pola Cam\u00e9ra d'Or. Estreouse nos cinemas do Xap\u00f3n o 17 de xu\u00f1o dese ano."}
{"id": "599664", "revid": "29398", "url": "https://gl.wikipedia.org/wiki?curid=599664", "title": "Pablo Dur\u00e1n Fern\u00e1ndez", "text": "Pablo Dur\u00e1n Fern\u00e1ndez, nado en Tomi\u00f1o o 25 de maio de 2001, \u00e9 un futbolista galego que xoga como dianteiro no Real Club Celta de Vigo B da Primeira Federaci\u00f3n\nTraxectoria.\n \"Actualizado o \u00faltimo partido disputado o .\""}
{"id": "599670", "revid": "23204", "url": "https://gl.wikipedia.org/wiki?curid=599670", "title": "Didi shesveneba", "text": "Didi shesveneba (en ) \u00e9 un filme xeorxiano de 2022 dirixido e escrito por Davit Pirtskhalava. Foi escollido como candidato de Xeorxia para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado.\nSinopse.\nDespois de trece anos da s\u00faa graduaci\u00f3n, Tsitsi fai unha reuni\u00f3n cos seus antigos compa\u00f1eiros de clase co pretexto de lembrar os seus d\u00edas no instituto e tomarlle unha. Por\u00e9n, Tsitsi agocha as s\u00faas verdadeiras intenci\u00f3ns, quere castigar a Guga, que sempre lle fixo a vida impos\u00edbel na clase."}
{"id": "599671", "revid": "54334", "url": "https://gl.wikipedia.org/wiki?curid=599671", "title": "Carla N\u00fa\u00f1ez", "text": "Carla N\u00fa\u00f1ez, nada en Vigo (Dodro), \u00e9 unha c\u00f3mica e guionista galega.\nTraxectoria.\nEstudou a carreira de comunicaci\u00f3n audiovisual na Universidade de Santiago de Compostela, e realizou o seu proxecto de fin de grao sobre a creaci\u00f3n dun selo discogr\u00e1fico. Traballa como guionista no programa da TVG \"Land Rober Tunai Show\", e \u00e9 a creadora e presentadora do podcast de comedia en galego \"Todo mal\".."}
{"id": "599675", "revid": "98629", "url": "https://gl.wikipedia.org/wiki?curid=599675", "title": "Farha (filme)", "text": "Farha (en ) \u00e9 un filme xordano de 2021 dirixido e escrito por Darin J. Sallam. O filme fala sobre a experiencia de maduraci\u00f3n dunha nena palestina durante a Nakba, o desprazamento de palestinos da s\u00faa terra natal en 1948, e bas\u00e9ase na historia dunha nena chamada Radieh. Estreouse no Festival Internacional de Cinema de Toronto o 14 de setembro de 2021 e estreouse en li\u00f1a a trav\u00e9s de Netflix o 1 de decembro de 2022.\nFoi escollido como candidato de Xordania para o \u00d3scar \u00f3 mellor filme internacional na 95\u00aa edici\u00f3n dos premios, mais finalmente non foi nomeado."}
{"id": "599679", "revid": "98629", "url": "https://gl.wikipedia.org/wiki?curid=599679", "title": "Arado Ar 232", "text": "O Arado Ar 232 \"Tausendf\u00fc\u00dfler\" (alem\u00e1n: \"milp\u00e9s\"), \u00e1s veces chamado \"Tatzelwurm\", foi un avi\u00f3n de carga dese\u00f1ado e fabricado en pequenas cantidades pola firma alem\u00e1 Arado Flugzeugwerke durante a segunda guerra mundial. O dese\u00f1o introduciu, ou reuniu, case todas as caracter\u00edsticas agora consideradas est\u00e1ndar nos avi\u00f3ns de transporte de carga modernos, como unha fuselaxe en forma de caixa baixo unha \u00e1 alta, unha rampla de carga traseira (que aparecera por primeira vez en decembro de 1939 no quinto prototipo do catrimotor de transporte Junkers Ju 90 V5), unha cola dobre montada en alto para facilitar o acceso \u00e1 bodega, e varias caracter\u00edsticas para operar dende pistas pouco preparadas. A\u00ednda que a \"Luftwaffe\" estaba interesada en substitu\u00edr ou suplementar a s\u00faa frota de desfasados transportes Junkers Ju 52/3m, ti\u00f1a moitos modelos en produci\u00f3n na \u00e9poca e non mercou moitos Ar 232.\nDesenvolvemento.\nIncluso antes de que os prototipos estivesen completos en 1941, o proxecto Focke-Wulf Fw 190 fora destinado a usar o BMW 801A/B, e estaba demostrando ser un dese\u00f1o capaz, con cada motor radial BMW 801 pesando uns 1 012 kg. A produci\u00f3n do BMW 801 era insuficiente para cubrir esta nova demanda, polo que o Ar 232 viuse forzado a usar outro motor. Finalmente foi escollido o BMW Bramo 323 Fafnir radial de nove cilindros, cun peso de 550 kg, usado polo avi\u00f3n de patrulla mar\u00edtima Focke-Wulf Fw 200, xa que estaba en produci\u00f3n e poder\u00eda cumprir os requisitos se o Ar 232 se este substituir\u00eda realmente ao Ju 52/3m. Os prototipos estaban o suficientemente avanzados como para que un cambio de motores atrasase seriamente o programa, polo que os dous primeiros ser\u00edan completados como Ar 232A, e o terceiro e un cuarto recentemente pedido como Ar 232B. Os terceiro e cuarto prototipos (e todos os avi\u00f3ns de produci\u00f3n) usaron catro motores (en lugar dos dous especificados polo Ministerio de Aviaci\u00f3n) para conseguir o rendemento desexado.\nOs primeiros dous prototipos, levando os c\u00f3digos alfab\u00e9ticos Stammkennzeichen GH+GN e VD+YA respectivamente, comezaron as probas a principios de 1941. O primeiro voo acabou co colapso do tren de morro, pero as 22 \"rodas de milp\u00e9s\" salvaron o avi\u00f3n de resultar danado. Constru\u00edronse outros dez aparellos de preproduci\u00f3n que foron usados operacionalmente como o Ar 232A-0 mentres se agardaba polas versi\u00f3ns de produci\u00f3n. En xeral, o Ar 232 superaba por completo ao Ju 52/3m. Levaba aproximadamente o dobre de carga a maiores distancias, pod\u00eda ser operado dende pistas m\u00e1is curtas e pouco preparadas se fac\u00eda falla, e ti\u00f1a unha velocidade de cruceiro uns 70 km/h m\u00e1is r\u00e1pida.\nO programa Ar 232B desenvolveuse ao mesmo tempo. Cos catro Bramo 323 de 1 200 cabalos substitu\u00edndo aos dous BMW 801, a potencia incrementouse de 3 200 a 4,800 cabalos, solucionando o problema do modelo A de pouca potencia extra no caso dun fallo de motor. Este cambio tam\u00e9n requir\u00eda ampliar lixeiramente as \u00e1s, aumentando a envergadura 3 metros. O peso extra dos motores Bramo tam\u00e9n moveu o centro de gravidade cara a diante, o que se compensou alongando a zona de carga outro metro cara a atr\u00e1s, aumentando a capacidade de carga interna.\nPed\u00edronse dous prototipos catrimotores, os V3 e V4, voando o V3 por primeira vez en maio de 1942. Ped\u00edronse 10 m\u00e1is como Ar 232B-0 que foron usados amplamente. Por\u00e9n, este foi o \u00fanico pedido para o dese\u00f1o, xa que a Luftwaffe deulle unha moi baixa prioridade \u00e1 fabricaci\u00f3n de avi\u00f3ns de transporte. Alg\u00fans dos fabricados foron usados por Arado para transportar partes de avi\u00f3ns entre as s\u00faas factor\u00edas e non operaron en primeira li\u00f1a.\nTam\u00e9n se planeou substitu\u00edr os tramos exteriores das \u00e1s e as superficies de control por versi\u00f3ns de madeira para conservar o aluminio. Orixinalmente \u00edan co\u00f1ecerse como Ar 232C, pero o dese\u00f1o alongouse e renomeouse Ar 432. Finalmente pux\u00e9ronse en marcha os plans para comezar a fabricalo en outubro de 1945, pero a guerra rematou sen que se chegase a producir nin sequera un prototipo. D\u00faas versi\u00f3ns planeadas incluso m\u00e1is grandes, o Ar 532 e o Ar 632, poder\u00edan ter case dobrado a envergadura ata os 60 m, tan grande como o hidroavi\u00f3n de seis motores alem\u00e1n Blohm &amp; Voss BV 238, e engadido outros dous motores.\nDous dos B-0 foron capturados por forzas brit\u00e1nicas ao final da guerra. Tras os voos de proba realizados por Eric \"Winkle\" Brown, que loubou o seu dese\u00f1o, foron usados pola Royal Air Force en voos entre Inglaterra e Alema\u00f1a despois da guerra.\nDese\u00f1o.\nO dese\u00f1o do Ar 232 resultou dun concurso ofrecido polo \"Reichsluftfahrtministerium\" (Ministerio de Aviaci\u00f3n alem\u00e1n, RLM) a finais de 1939 para un substituto do transporte Ju 52/3m. Solicitouse tanto a Arado como a Henschel dese\u00f1os de avi\u00f3ns de carga traseira impulsados por dous motores radiais BMW 801A/B de 1 193 kW (1 600 hp), que acababa de entrar en produci\u00f3n de prototipos e nese momento non se usaba en ning\u00fan dese\u00f1o de primeira li\u00f1a. O dese\u00f1o de Arado superou ao de Henschel despois de examinar os planos e realizouse un pedido por tres prototipos en 1940.\nWilhelm van Nes liderou o dese\u00f1o do Ar 232. Comezou coa zona de carga, cunha ba\u00eda directamente detr\u00e1s da \"cabina continua\" que ti\u00f1a 6,6 metros de longo, 2,3 m de ancho e 2 m de alto. Os dese\u00f1os t\u00edpicos da \u00e9poca usaban unha porta lateral para o acceso, pero o Ar 232 usaba portas tipo \"clamshell\" accionadas hidr\u00e1ulicamente na parte traseira da ba\u00eda cunha rampla para permitir que a carga puidese introducirse na bodega. As superficies de cola de configuraci\u00f3n de cola dobre foron montadas no extremo dun longo brazo para manter a zona detr\u00e1s das portas despexada para que os cami\u00f3ns puidesen conducir ata a rampla, moi parecido ao estadounidense Fairchild C-82 Packet de 1944 cunha configuraci\u00f3n de fuselaxe de doble pluma diferente. A cola alta na s\u00faa configuraci\u00f3n de fuselaxe \"pod-and-boom\" permitiu que o Ar 232 se cargase e descargase m\u00e1is r\u00e1pido que outros dese\u00f1os.\nPara operar en aer\u00f3dromos con pistas curtas, o Ar 232 incorporaba o propio dese\u00f1o de Arado de \"travelling flap\" para toda a superficie traseira da \u00e1. Incluso cargado con 16 000 kg (35,270 lb), o avi\u00f3n pod\u00eda engalar en tan s\u00f3 200 m. Esta distancia pod\u00eda acurtarse a\u00ednda m\u00e1is co uso de unidades \"Starthilfe\" de asistencia na engalaxe de foguetes monopropelente de combustible l\u00edquido (RATO).\nOperado normalmente por unha tripulaci\u00f3n de catro, o piloto era o \u00fanico membro sen dous roles. O navegador operaba unha metralladora MG 131 de 13 mm no morro, o operador de radio un can\u00f3n de 20 mm MG 151 nunha torreta rotatoria no teito, e o xefe de carga unha metralladora de 13 mm MG 131 que disparaba cara a atr\u00e1s dende o extremo traseiro da bodega, sobre as portas de carga."}
{"id": "599682", "revid": "85894", "url": "https://gl.wikipedia.org/wiki?curid=599682", "title": "O Barral, Bardaos, Tordoia", "text": "O Barral \u00e9 un lugar da parroquia de Bardaos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 66 habitantes (25 homes e 41 mulleres)."}
{"id": "599683", "revid": "85894", "url": "https://gl.wikipedia.org/wiki?curid=599683", "title": "Cabanelas, Bardaos, Tordoia", "text": "Cabanelas \u00e9 un lugar da parroquia de Bardaos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 42 habitantes (17 homes e 25 mulleres)."}
{"id": "599684", "revid": "85894", "url": "https://gl.wikipedia.org/wiki?curid=599684", "title": "Campo Soandres, Bardaos, Tordoia", "text": "Campo Soandres \u00e9 un lugar da parroquia de Bardaos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 13 habitantes (6 homes e 7 mulleres)."}
{"id": "599685", "revid": "85894", "url": "https://gl.wikipedia.org/wiki?curid=599685", "title": "O Pedrouzo, Bardaos, Tordoia", "text": "O Pedrouzo \u00e9 un lugar da parroquia de Bardaos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 60 habitantes (29 homes e 31 mulleres)."}
{"id": "599686", "revid": "85894", "url": "https://gl.wikipedia.org/wiki?curid=599686", "title": "A Tablilla, Bardaos, Tordoia", "text": "A Tablilla \u00e9 un lugar da parroquia de Bardaos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 38 habitantes (19 homes e 19 mulleres)."}
{"id": "599687", "revid": "85894", "url": "https://gl.wikipedia.org/wiki?curid=599687", "title": "O Vilar, Bardaos, Tordoia", "text": "O Vilar \u00e9 un lugar da parroquia de Bardaos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 104 habitantes (53 homes e 51 mulleres)."}
{"id": "599688", "revid": "85894", "url": "https://gl.wikipedia.org/wiki?curid=599688", "title": "Bedrobe, Cabaleiros, Tordoia", "text": "Bedrobe \u00e9 un lugar da parroquia de Cabaleiros no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 92 habitantes (45 homes e 47 mulleres)."}
{"id": "599689", "revid": "85894", "url": "https://gl.wikipedia.org/wiki?curid=599689", "title": "Carballadrade, Cabaleiros, Tordoia", "text": "Carballadrade \u00e9 un lugar da parroquia de Cabaleiros no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 17 habitantes (5 homes e 12 mulleres)."}
{"id": "599690", "revid": "85894", "url": "https://gl.wikipedia.org/wiki?curid=599690", "title": "Castrill\u00f3n, Cabaleiros, Tordoia", "text": "Castrill\u00f3n \u00e9 un lugar da parroquia de Cabaleiros no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 48 habitantes (23 homes e 25 mulleres)."}
{"id": "599691", "revid": "85894", "url": "https://gl.wikipedia.org/wiki?curid=599691", "title": "Oleiros, Cabaleiros, Tordoia", "text": "Oleiros \u00e9 un lugar da parroquia de Cabaleiros no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 36 habitantes (14 homes e 22 mulleres)."}
{"id": "599692", "revid": "85894", "url": "https://gl.wikipedia.org/wiki?curid=599692", "title": "A Pontepedra, Cabaleiros, Tordoia", "text": "A Pontepedra \u00e9 un lugar da parroquia de Cabaleiros no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 400 habitantes (199 homes e 201 mulleres).\n\u00c9 a capital do concello."}
{"id": "599693", "revid": "85894", "url": "https://gl.wikipedia.org/wiki?curid=599693", "title": "Salgueiroas, Cabaleiros, Tordoia", "text": "Salgueiroas \u00e9 un lugar da parroquia de Cabaleiros no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 25 habitantes (11 homes e 14 mulleres)."}
{"id": "599694", "revid": "85894", "url": "https://gl.wikipedia.org/wiki?curid=599694", "title": "Vilarch\u00e1n, Cabaleiros, Tordoia", "text": "Vilarch\u00e1n \u00e9 un lugar da parroquia de Cabaleiros no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 72 habitantes (35 homes e 37 mulleres)."}
{"id": "599695", "revid": "85894", "url": "https://gl.wikipedia.org/wiki?curid=599695", "title": "Bouzamerelle, Castenda da Torre, Tordoia", "text": "Bouzamerelle \u00e9 un lugar da parroquia de Castenda da Torre no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 7 habitantes (3 homes e 4 mulleres)."}
{"id": "599696", "revid": "85894", "url": "https://gl.wikipedia.org/wiki?curid=599696", "title": "Tarroeira, Castenda da Torre, Tordoia", "text": "Tarroeira \u00e9 un lugar da parroquia de Castenda da Torre no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 100 habitantes (51 homes e 49 mulleres)."}
{"id": "599697", "revid": "54334", "url": "https://gl.wikipedia.org/wiki?curid=599697", "title": "Vilar, Castenda da Torre, Tordoia", "text": "Vilar \u00e9 un lugar da parroquia de Castenda da Torre no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 55 habitantes (24 homes e 31 mulleres)."}
{"id": "599698", "revid": "54334", "url": "https://gl.wikipedia.org/wiki?curid=599698", "title": "Vilaescuro, Castenda da Torre, Tordoia", "text": "Vilaescuro (\u00e1 espera da oficializaci\u00f3n da forma Vilarescuro) \u00e9 un lugar da parroquia de Castenda da Torre no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 34 habitantes (14 homes e 20 mulleres)."}
{"id": "599699", "revid": "85894", "url": "https://gl.wikipedia.org/wiki?curid=599699", "title": "Arcai de Abaixo, Gorgullos, Tordoia", "text": "Arcai de Abaixo \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 32 habitantes (16 homes e 16 mulleres)."}
{"id": "599700", "revid": "85894", "url": "https://gl.wikipedia.org/wiki?curid=599700", "title": "A Buba, Gorgullos, Tordoia", "text": "A Buba \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 6 habitantes (3 homes e 3 mulleres)."}
{"id": "599701", "revid": "85894", "url": "https://gl.wikipedia.org/wiki?curid=599701", "title": "Bu\u00f1o, Gorgullos, Tordoia", "text": "Bu\u00f1o \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 23 habitantes (12 homes e 11 mulleres)."}
{"id": "599702", "revid": "85894", "url": "https://gl.wikipedia.org/wiki?curid=599702", "title": "Burg\u00e1n, Gorgullos, Tordoia", "text": "Burg\u00e1n \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 12 habitantes (8 homes e 4 mulleres)."}
{"id": "599703", "revid": "85894", "url": "https://gl.wikipedia.org/wiki?curid=599703", "title": "Castro, Gorgullos, Tordoia", "text": "Castro \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 17 habitantes (7 homes e 10 mulleres)."}
{"id": "599704", "revid": "85894", "url": "https://gl.wikipedia.org/wiki?curid=599704", "title": "Pazos, Gorgullos, Tordoia", "text": "Pazos \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 27 habitantes (13 homes e 14 mulleres)."}
{"id": "599705", "revid": "85894", "url": "https://gl.wikipedia.org/wiki?curid=599705", "title": "Pint\u00e1n, Gorgullos, Tordoia", "text": "Pint\u00e1n \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 13 habitantes (6 homes e 7 mulleres)."}
{"id": "599706", "revid": "85894", "url": "https://gl.wikipedia.org/wiki?curid=599706", "title": "As Pontes, Gorgullos, Tordoia", "text": "As Pontes \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 37 habitantes (18 homes e 19 mulleres)."}
{"id": "599707", "revid": "85894", "url": "https://gl.wikipedia.org/wiki?curid=599707", "title": "Portoci\u00f1os, Gorgullos, Tordoia", "text": "Portoci\u00f1os \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 69 habitantes (39 homes e 30 mulleres)."}
{"id": "599708", "revid": "85894", "url": "https://gl.wikipedia.org/wiki?curid=599708", "title": "Ra\u00f1a, Gorgullos, Tordoia", "text": "Ra\u00f1a \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 22 habitantes (8 homes e 14 mulleres)."}
{"id": "599709", "revid": "85894", "url": "https://gl.wikipedia.org/wiki?curid=599709", "title": "Reboredo, Gorgullos, Tordoia", "text": "Reboredo \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 15 habitantes (8 homes e 7 mulleres)."}
{"id": "599710", "revid": "85894", "url": "https://gl.wikipedia.org/wiki?curid=599710", "title": "Santaia, Gorgullos, Tordoia", "text": "Santaia \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 69 habitantes (29 homes e 40 mulleres)."}
{"id": "599711", "revid": "54334", "url": "https://gl.wikipedia.org/wiki?curid=599711", "title": "Vilarb\u00f3, Gorgullos, Tordoia", "text": "Vilarb\u00f3 \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 38 habitantes (21 homes e 17 mulleres)."}
{"id": "599712", "revid": "54334", "url": "https://gl.wikipedia.org/wiki?curid=599712", "title": "Vilarterreo, Gorgullos, Tordoia", "text": "Vilarterreo (\u00e1 espera da oficializaci\u00f3n da forma Vilartarreo) \u00e9 un lugar da parroquia de Gorgullos no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 32 habitantes (15 homes e 17 mulleres)."}
{"id": "599713", "revid": "68944", "url": "https://gl.wikipedia.org/wiki?curid=599713", "title": "Margaret Murnane", "text": "Margaret Mary Murnane, nada en 1959 no Condado de Limerick (Irlanda), \u00e9 unha cient\u00edfica especializada na \u00e1rea de f\u00edsica \u00f3ptica e nanociencia.\nTraxectoria.\nA primeira influencia cient\u00edfica de Murnane foi o seu pai, un profesor de primaria amante das ciencias. En 1977, Murnane comezou a asistir ao Cork University College e licenciouse en f\u00edsica. Os seus profesores en Cork anim\u00e1rona a cursar un doutoramento, o que daquela requir\u00eda estudos nos Estados Unidos.\nMurnane cursar\u00eda primeiro un m\u00e1ster en f\u00edsica na mesma universidade xa que era reticente a abandonar Irlanda. Logo escolleu a Universidade de California en Berkeley polo seu interese polos l\u00e1seres.\nOutras colaboraci\u00f3ns.\nMurnane serviu e presidiu o Comit\u00e9 da Sociedade Americana de F\u00edsica sobre o Estatuto da Muller na F\u00edsica. E participou no \"Site Visit Team\" para mellorar a condici\u00f3n das mulleres en f\u00edsica durante m\u00e1is dunha d\u00e9cada, presidindo o programa durante tres anos co obxectivo de axudar na captaci\u00f3n e retenci\u00f3n de alumnas e profesoras dentro da \u00e1rea de f\u00edsica."}
{"id": "599714", "revid": "85894", "url": "https://gl.wikipedia.org/wiki?curid=599714", "title": "Abongo, Leobalde, Tordoia", "text": "Abongo \u00e9 un lugar da parroquia de Leobalde no concello coru\u00f1\u00e9s de Tordoia, da comarca de Ordes. Segundo o IGE, en 2022 ti\u00f1a 54 habitantes (27 homes e 27 mulleres)."}
{"id": "599715", "revid": "85894", "url": "https://gl.wikipedia.org/wiki?curid=599715", "title": "M\u00e9ixome, Leobalde, Tordoia", "text": "M\u00e9ixome \u00e9 un lugar da parroquia de Leobalde no concello coru\u00f1\u00e9s de Tordoia, da comarca de Ordes. Segundo o IGE, en 2022 ti\u00f1a 31 habitantes (14 homes e 17 mulleres)."}
{"id": "599716", "revid": "85894", "url": "https://gl.wikipedia.org/wiki?curid=599716", "title": "Paradela, Leobalde, Tordoia", "text": "Paradela \u00e9 un lugar da parroquia de Leobalde no concello coru\u00f1\u00e9s de Tordoia, da comarca de Ordes. Segundo o IGE, en 2022 ti\u00f1a 21 habitantes (12 homes e 9 mulleres)."}
{"id": "599717", "revid": "85894", "url": "https://gl.wikipedia.org/wiki?curid=599717", "title": "Liste, Numide, Tordoia", "text": "Liste \u00e9 un lugar da parroquia de Numide no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 43 habitantes (18 homes e 25 mulleres)."}
{"id": "599718", "revid": "85894", "url": "https://gl.wikipedia.org/wiki?curid=599718", "title": "A Pontraga, Numide, Tordoia", "text": "A Pontraga \u00e9 un lugar da parroquia de Numide no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 74 habitantes (32 homes e 42 mulleres)."}
{"id": "599719", "revid": "85894", "url": "https://gl.wikipedia.org/wiki?curid=599719", "title": "O Campo de Arriba, Tordoia, Tordoia", "text": "O Campo de Arriba \u00e9 un lugar da parroquia de Tordoia no concello coru\u00f1\u00e9s hom\u00f3nimo, na comarca de Ordes. Segundo o IGE, en 2022 ti\u00f1a 68 habitantes (27 homes e 41 mulleres)."}
{"id": "599720", "revid": "85894", "url": "https://gl.wikipedia.org/wiki?curid=599720", "title": "Formarigo, Tordoia, Tordoia", "text": "Formarigo \u00e9 un lugar da parroquia de Tordoia, no concello coru\u00f1\u00e9s hom\u00f3nimo, na comarca de Ordes. Segundo o IGE, en 2022 ti\u00f1a 11 habitantes (5 homes e 6 mulleres)."}
{"id": "599721", "revid": "85894", "url": "https://gl.wikipedia.org/wiki?curid=599721", "title": "O Carballal, A Vila de Abade, Tordoia", "text": "O Carballal \u00e9 un lugar da parroquia da Vila de Abade no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 109 habitantes (50 homes e 59 mulleres)."}
{"id": "599722", "revid": "85894", "url": "https://gl.wikipedia.org/wiki?curid=599722", "title": "O Codesal, A Vila de Abade, Tordoia", "text": "O Codesal \u00e9 un lugar da parroquia da Vila de Abade no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 67 habitantes (32 homes e 35 mulleres)."}
{"id": "599723", "revid": "85894", "url": "https://gl.wikipedia.org/wiki?curid=599723", "title": "O Tercio de Arriba, A Vila de Abade, Tordoia", "text": "O Tercio de Arriba \u00e9 un lugar da parroquia da Vila de Abade no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 93 habitantes (43 homes e 50 mulleres)."}
{"id": "599724", "revid": "85894", "url": "https://gl.wikipedia.org/wiki?curid=599724", "title": "Pi\u00f1eiro, A Vila de Abade, Tordoia", "text": "Pi\u00f1eiro \u00e9 un lugar da parroquia da Vila de Abade no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 108 habitantes (49 homes e 59 mulleres)."}
{"id": "599725", "revid": "85894", "url": "https://gl.wikipedia.org/wiki?curid=599725", "title": "Tibi\u00e1ns, A Vila de Abade, Tordoia", "text": "Tibi\u00e1ns \u00e9 un lugar da parroquia da Vila de Abade no concello coru\u00f1\u00e9s de Tordoia da comarca de Ordes. Segundo o IGE, en 2022 ti\u00f1a 7 habitantes (4 homes e 3 mulleres)."}
{"id": "599727", "revid": "1888", "url": "https://gl.wikipedia.org/wiki?curid=599727", "title": "Cecilia Fern\u00e1ndez Santom\u00e9", "text": ""}
{"id": "599729", "revid": "29398", "url": "https://gl.wikipedia.org/wiki?curid=599729", "title": "Primeira Divisi\u00f3n de Espa\u00f1a 2016/17", "text": ""}
{"id": "599730", "revid": "29398", "url": "https://gl.wikipedia.org/wiki?curid=599730", "title": "Primeira Divisi\u00f3n de Espa\u00f1a 2018/19", "text": ""}
{"id": "599731", "revid": "1888", "url": "https://gl.wikipedia.org/wiki?curid=599731", "title": "Patricia Lamela Rodr\u00edguez", "text": "Patricia Lamela Rodr\u00edguez, nada en Larouco en 1980, \u00e9 unha pol\u00edtica galega do PPdeG.\nTraxectoria.\nTraballa como sanitaria no hospital comarcal do Bierzo. Nas elecci\u00f3ns municipais de 2019 foi a candidata do PPdeG \u00e1 alcald\u00eda de Larouco, e foi elixida alcaldesa con maior\u00eda absoluta. Nas municipais de 2023 volveu encabezar a candidatura do PPdeG e foi novamente elixida alcaldesa con maior\u00eda absoluta."}
{"id": "599732", "revid": "15490", "url": "https://gl.wikipedia.org/wiki?curid=599732", "title": "Liga das Naci\u00f3ns da UEFA", "text": "A Liga das Naci\u00f3ns da UEFA \u00e9 unha competici\u00f3n internacional bienal de f\u00fatbol disputada polas selecci\u00f3ns nacionais masculinas das asociaci\u00f3ns membros da UEFA, a m\u00e1xima organizaci\u00f3n do f\u00fatbol europeo.\nA primeira edici\u00f3n comezou en setembro de 2018 e rematou en xu\u00f1o de 2019 coa fase final celebrada en Portugal, da que sa\u00edu campioa a selecci\u00f3n anfitrioa. A competici\u00f3n naceu para substitu\u00edr os partidos amigables internacionais que se disputaban anteriormente no Calendario Internacional de Partidos da FIFA.\nHistoria.\nEn outubro de 2013, o presidente da Asociaci\u00f3n de F\u00fatbol de Noruega, Yngve Hall\u00e9n, confirmou que se mantiveran conversaci\u00f3ns para crear un terceiro torneo internacional para os membros da UEFA, ademais da Copa do Mundo e a Eurocopa.\nA Liga das Naci\u00f3ns foi concibida como unha competici\u00f3n na que as selecci\u00f3ns nacionais das asociaci\u00f3ns membros da UEFA fosen divididas nunha serie de grupos baseados nunha clasificaci\u00f3n formulada a partir dos seus resultados recentes. A partir de a\u00ed existir\u00edan ascensos e descensos, sengundo os resultados dentro de cada grupo. O torneo proposto ter\u00eda lugar en datas do Calendario Internacional de Partidos da FIFA que previamente estaban asignadas para amigables internacionais e non afectar\u00eda \u00e1 Copa do Mundo da FIFA nin \u00e1 Eurocopa da UEFA.\nEn marzo de 2014, o secretario xeral da UEFA, Gianni Infantino, afirmou que un dos beneficios da proposta ser\u00eda axudar \u00e1s asociaci\u00f3ns nacionais menos potentes a organizar partidos.\nO secretario xeral da Real Federaci\u00f3n Belga de F\u00fatbol Steven Martens dixo que as naci\u00f3ns de menor rango se beneficiar\u00edan financeiramente da competici\u00f3n, xa que o contrato televisivo coa UEFA ser\u00eda centralizado. A Liga de Naci\u00f3ns da UEFA foi adoptada por unanimidade polas 54 asociaci\u00f3ns membros da UEFA no XXXVIII Congreso Ordinario da UEFA en Astana o 27 de marzo de 2014.\nFormato.\nFormato orixinal.\nSegundo o formato aprobado orixinalmente, as 54 selecci\u00f3ns nacionais da UEFA estaban divididas en catro divisi\u00f3ns (chamadas \"Ligas\"): 12 equipos na Liga A, 12 equipos na Liga B, 14 equipos na Liga C, e 16 equipos na Liga D. En cada liga form\u00e1ronse catro grupos (con tres ou catro equipos) e os equipos enfront\u00e1ronse tanto na casa como f\u00f3ra.\nModificaci\u00f3ns a partir de 2020-21.\nTras a conclusi\u00f3n da primeira tempada, a UEFA decidiu modificar o formato da Liga de Naci\u00f3ns a partir da tempada 2020/21 . A nova estrutura da liga estaba formada por 16 equipos nas Ligas A, B e C e sete equipos na Liga D.\nA transici\u00f3n ao novo formato produciuse facendo varios cambios puntuais despois da tempada 2018-19. Suspend\u00e9ronse os descensos tanto na Liga A como na Liga B e ascenderon os dous mellores equipos por grupo tanto na Liga C como na Liga D (en lugar de s\u00f3 un equipo por grupo) e subiu tam\u00e9n o mellor terceiro clasificado da Liga D.\nFinais, ascensos e descensos.\nNa m\u00e1xima categor\u00eda, a Liga A, os vencedores dos catro grupos pasan a xogar as finais da Liga das Naci\u00f3ns, con d\u00faas semifinais, un partido polo terceiro e cuarto posto e a final.\nExisten ademais ascensos e descensos entre as diferentes ligas da competici\u00f3n. A partir da tempada 2020/21, cada ga\u00f1ador de grupo das Ligas B, C e D ascende automaticamente \u00e1 liga inmediatamente superior, mentres que os \u00faltimos do seu grupo nas Ligas A e B descenden automaticamente \u00e1 divisi\u00f3n inferior. Entre as tempadas 2020/21 a 2022/23, os dous equipos da Liga C que descend\u00eda determin\u00e1banse a trav\u00e9s duns play-outs que comezaban en marzo dos anos pares, e que enfrontaban aos catro cuartos clasificados da Liga C.\nA partir da tempada 2024/25, como a Liga C ten catro grupos mentres que a Liga D s\u00f3 ten dous, os dous equipos peor clasificados da Liga C descenden automaticamente. Ademais, introd\u00facense os play-offs de ascenso/descenso, enfrontando en formato de ida e volta aos terceiros clasificados da Liga A cos segundos da Liga B, e aos terceiros da Liga B cos segundos da Liga C. En todos os casos, o equipo mellor clasificado disputa o partido de volta como local. Se o marcador global reflexa un empate a goles, xogarase unha pr\u00f3rroga sen a regra do gol en campo contrario e, se segue empatado despois da pr\u00f3rroga, utilizarase unha quenda de penaltis para decidir o ga\u00f1ador.\nConexi\u00f3n coa Eurocopa.\nA Liga de Naci\u00f3ns da UEFA est\u00e1 ligada \u00e1 clasificaci\u00f3n para a Eurocopa, ofrecendo aos equipos outra oportunidade de clasificarse para o m\u00e1ximo torneo continental.\nOs campi\u00f3ns de cada grupo das Ligas A, B e C, obte\u00f1en o pase \u00e1s semifinais dun play-off que reparte postos para a Eurocopa (en 2020 tam\u00e9n accederon aos play-offs os campi\u00f3ns da Liga D).\nSe os equipos campi\u00f3ns dos seus grupos xa estaban clasificiados para a Eurocopa, os seus postos nos play-offs rep\u00e1rtense a outras selecci\u00f3ns.\nConexi\u00f3n coa Copa do Mundo.\nA Liga das Naci\u00f3ns tam\u00e9n estivo conectada \u00e1 Copa do Mundo de 2022, a\u00ednda que en menor medida que \u00e1 Eurocopa. A primeira rolda da clasificaci\u00f3n para o Mundial de 2022 constaba de dez grupos, cuxos ga\u00f1adores se clasificaban directamente para o torneo. A segunda rolda foi disputada polos dez subcampi\u00f3ns dos grupos de clasificaci\u00f3n e os dous mellores primeiros de grupo da Liga das Naci\u00f3ns que non acabaron entre os dous primeiros da clasificaci\u00f3n para o Mundial.\nTrofeo.\nO trofeo de Liga das Naci\u00f3ns da UEFA foi presentado durante o sorteo da primeira fase da edici\u00f3n inaugural na cidade su\u00edza de Lausana. Cun peso de 7,5 kg e 71 cm de alto, representa as 55 federaci\u00f3ns europeas de f\u00fatbol e est\u00e1 confeccionado en prata de lei.\nHimno.\nO himno oficial da Liga das Naci\u00f3ns da UEFA foi composto por Giorgio Tuinfort e Franck van der Heijden e gravado pola Orquestra Filharm\u00f3nica e o Coro da Radio dos Pa\u00edses Baixos, cantando en lat\u00edn . \u00c9 unha mestura de m\u00fasica cl\u00e1sica e electr\u00f3nica, e t\u00f3case cando os xogadores est\u00e1n entrando no terreo de xogo, en secuencias televisivas e con fins cerimoniais.\nTempadas.\nA Liga das Naci\u00f3ns coroa un campi\u00f3n cada dous anos. Cada tempada componse de d\u00faas partes diferenciadas: a fase de liga (ou \"fase de grupos\"), que ocupa a primeira metade da tempada, de setembro a novembro, e a fase eliminatoria que se disputa entre marzo (cuartos de final da Liga A) e xu\u00f1o (semifinais e finais da Liga A). Na tempada 2022/23 f\u00edxose unha excepci\u00f3n, celebr\u00e1ndose a fase de grupos en xu\u00f1o e setembro de 2022, debido \u00e1 disputa da Mundial de Qatar a finais de ano."}
{"id": "599733", "revid": "88215", "url": "https://gl.wikipedia.org/wiki?curid=599733", "title": "Liga de Naci\u00f3ns da UEFA", "text": ""}
{"id": "599734", "revid": "1888", "url": "https://gl.wikipedia.org/wiki?curid=599734", "title": "Patricia Lamelas Rodr\u00edguez", "text": ""}
{"id": "599735", "revid": "4817", "url": "https://gl.wikipedia.org/wiki?curid=599735", "title": "Atlas SLV-3 Agena D", "text": ""}
{"id": "599736", "revid": "4817", "url": "https://gl.wikipedia.org/wiki?curid=599736", "title": "Lunar Orbiter 1", "text": "Lunar Orbiter 1 foi unha sonda espacial da NASA lanzada o 10 de agosto de 1966 mediante un foguete Atlas SLV-3 Agena D desde Cabo Ca\u00f1averal cara a L\u00faa.\nCaracter\u00edsticas.\nLunar Orbiter 1 foi unha sonda do programa Lunar Orbiter para fotografar a maior parte da superficie lunar cunha resoluci\u00f3n de ata 1 metro de cara a facilitar o cami\u00f1o para as alunizaxes do proxecto Apollo. Tam\u00e9n levaba a bordo medidores de intensidade da radiaci\u00f3n e de impacto de micrometeoritos.\nLunar Orbiter 1 foi posta nunha \u00f3rbita de aparcamento terrestre o 10 de agosto de 1966 para ser inxectada nunha \u00f3rbita de transferencia cisluar pouco despois. Durante a s\u00faa viaxe \u00e1 L\u00faa experimentou a perda temporal do sensor estelar que apuntaba a Canopus e problemas de quencemento. A sonda foi inxectada nunha \u00f3rbita el\u00edptica case ecuatorial cun per\u00edodo de 3 horas e 37 minutos \u00e1s 92,1 horas despois do lanzamento. O periapse inicial era de 189,1 km (baixado ata os 40,5 km o 25 de agosto) e o apoapse inicial era de 1866,8 km.\nA nave tomou 42 imaxes de alta resoluci\u00f3n e 187 de media resoluci\u00f3n, cubrindo 5 mill\u00f3ns de km2 de superficie lunar e obtendo as d\u00faas primeiras fotograf\u00edas da Terra desde a distancia da L\u00faa. Tam\u00e9n recolleu datos sobre a radiaci\u00f3n, non detectando ning\u00fan impacto de micrometeoritos. Tras cumprir a s\u00faa misi\u00f3n a nave foi estrelada contra a superficie da L\u00faa o 29 de outubro de 1966, tras 577 \u00f3rbitas."}
{"id": "599737", "revid": "1131", "url": "https://gl.wikipedia.org/wiki?curid=599737", "title": "Jos\u00e9 Luis Gonz\u00e1lez L\u00f3pez", "text": "Jos\u00e9 Luis Gonz\u00e1lez L\u00f3pez, nado en Amoeiro, \u00e9 un pol\u00edtico galego do PSdeG-PSOE.\nTraxectoria.\nNas elecci\u00f3ns municipais de 2019 foi o candidato do PSdeG-PSOE \u00e1 alcald\u00eda de Amoeiro en substituci\u00f3n de Rafael Rodr\u00edguez Villarino, e foi elixido alcalde con maior\u00eda absoluta. Nas municipais de 2023 volveu encabezar a candidatura do PSdeG-PSOE e foi novamente elixido alcalde con maior\u00eda absoluta."}
{"id": "599738", "revid": "1131", "url": "https://gl.wikipedia.org/wiki?curid=599738", "title": "Antonio M\u00edguez Nogueiras", "text": "Antonio M\u00edguez Nogueiras, nado en Vilar de Santos en 1958, \u00e9 un pol\u00edtico galego do Bloque Nacionalista Galego e alcalde de Vilar de Santos desde o ano 2022.\nTraxectoria.\nTraballador de mantemento da autov\u00eda A-52, debutou como concelleiro en Vilar de Santos en 1999, nas listas do BNG. No ano 2012 abandonou o partido incorpor\u00e1ndose a Compromiso por Galicia, formaci\u00f3n pol\u00edtica coa que concorreu as elecci\u00f3ns municipais de 2015. Nos comicios do ano 2019 participou da candidatura independente Xuntos por Vilar de Santos, sendo escollido novamente concelleiro. En marzo de 2022 asumiu a alcald\u00eda do concello diante da renuncia, por motivos persoais, do anterior alcalde Xo\u00e1n Xard\u00f3n. En xullo dese mesmo ano reincorporouse ao BNG. Con este partido presentouse as elecci\u00f3ns de 2023 obtendo a maior\u00eda absoluta."}
{"id": "599751", "revid": "1131", "url": "https://gl.wikipedia.org/wiki?curid=599751", "title": "Museo Vivente do Mel", "text": ""}
{"id": "599753", "revid": "1131", "url": "https://gl.wikipedia.org/wiki?curid=599753", "title": "Fernando Alfonso Fulgosio", "text": ""}
{"id": "599754", "revid": "1131", "url": "https://gl.wikipedia.org/wiki?curid=599754", "title": "Antonio Gaite", "text": "O nome Antonio Gaite pode referirse a:"}
{"id": "599758", "revid": "5863", "url": "https://gl.wikipedia.org/wiki?curid=599758", "title": "Mary Temple Grandin", "text": ""}
{"id": "599786", "revid": "23204", "url": "https://gl.wikipedia.org/wiki?curid=599786", "title": "To Be or Not to Be (filme de 1942)", "text": "To Be or Not to Be \u00e9 un filme c\u00f3mico estadounidense de Ernst Lubitsch estreado en 1942. O gui\u00f3n, feito por Lubitsch e Edwin Justus Mayer, e unha adaptaci\u00f3n dun relato de Menyh\u00e9rt Lengyel. Nel actuaron Carole Lombard, Jack Benny, Robert Stack, Felix Bressart, Lionel Atwill, Stanley Ridges e Sig Ruman. \nO t\u00edtulo fai referencia ao famoso mon\u00f3logo da traxedia \"Hamlet\" de William Shakespeare. Estreouse dous meses despois de que a s\u00faa actriz protagonista, Carole Lombard, morrese nun accidente de aviaci\u00f3n."}
{"id": "599787", "revid": "1131", "url": "https://gl.wikipedia.org/wiki?curid=599787", "title": "As Telleiras", "text": "O top\u00f3nimo galego As Telleiras indica un lugar onde se fabrican tellas. Pode referirse a:"}
{"id": "599788", "revid": "23204", "url": "https://gl.wikipedia.org/wiki?curid=599788", "title": "Karina Sainz Borgo", "text": "Karina Sainz Borgo, nada en Caracas, Venezuela en 1982, \u00e9 unha xornalista e escritora venezolana. Forma parte do que a cr\u00edtica denominou a \"literatura da di\u00e1spora venezolana\" ou do \"\u00e9xodo\".\nTraxectoria.\nKarina Sainz Borgo naceu en Caracas, en 1982. Desde 2006 \u00e9 residente en Espa\u00f1a, onde chegou con 24 anos. \nTraballou para medios como Vozp\u00f3puli, Zenda ou Onda Cero. Actualmente traballa como reporteira e columnista no xornal espa\u00f1ol \"ABC\".\nEn 2019 publicou \"La hija de la espa\u00f1ola\", a s\u00faa primeira novela, que foi un \u00e9xito sen precedentes na literatura venezolana e foi traducida en m\u00e1is de vinte idiomas. A novela conta a historia de Adelaida Falc\u00f3n, que, tras a morte da s\u00faa nai, trata de fuxir dun pa\u00eds que se desmorona. A revista estadounidense Time inclu\u00edu este t\u00edtulo entre os 100 libros m\u00e1is importantes do ano 2019. O escritor Fernando Aramburu resalta a \"extraordinaria calidade de Sainz Borgo como novelista\". Segundo o New York Times, a novela ten \"ecos de Borges\", nunha Venezuela que vive nun caos pol\u00edtico. Thierry Clermont, en Le Figaro, considera que Sainz Borgo \"publica unha primeira novela maxistral, saturada de violencia, de esperanza e de luz\". Mentres que Florence Noiville, en Le Monde considera \"La hija de la espa\u00f1ola\" como unha bela e feroz primeira novela.\nEn 2021 publicou \"El Tercer Pa\u00eds\", onde revisita o mito de Ant\u00edgona e o dereito fundamental que te\u00f1en os seres humanos a enterrar os seus mortos.\nXunto a autores como Keila Vall de la Ville, Rodrigo Blanco Calder\u00f3n, Michelle Roche Rodr\u00edguez ou Camilo Pino, forma parte do que a cr\u00edtica denominou a \"literatura da di\u00e1spora venezolana\" ou do \"\u00e9xodo\"."}
{"id": "599794", "revid": "23204", "url": "https://gl.wikipedia.org/wiki?curid=599794", "title": "Patrimonio da Humanidade en Bahrain", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Bahrain, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Bahrain ratificou a convenci\u00f3n o 28 de maio de 1991, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "599798", "revid": "5132", "url": "https://gl.wikipedia.org/wiki?curid=599798", "title": "Matas Jog\u0117la", "text": "Matas Jog\u0117la, nado o 10 de xullo de 1998 en Taurag\u0117, \u00e9 un xogador lituano de baloncesto profesional. Formado nas categor\u00edas inferiores do BC Rytas de Vilnius, actualmente xoga para o R\u00edo Breog\u00e1n da Liga ACB. Cunha altura de 2,01 m, xoga na posici\u00f3n de ala.\nTraxectoria.\nNado en Taurag\u0117, Lituania, Jog\u0117la comezou a s\u00faa carreira co equipo reserva do Lietuvos rytas de Vilnius, onde fixo unha media de 9,3 puntos, 2,0 rebotes e 1,0 asistencias por partido no Torneo Adidas Next Generation (ANGT) da temporada 2015\u201316. En 2016 asinou polo \u017dalgiris Kaunas, xogando durante as d\u00faas seguintes campa\u00f1as no filial \u017dalgiris-2 da Nacionalin\u0117 krep\u0161inio lyga (NKL), segunda categor\u00eda do baloncesto lituano. Na temporada 2016-17, Jog\u0117la fixo unha media de 5,6 puntos, 3,6 rebotes e 1,1 asistencias por partido. Con todo, unha lesi\u00f3n no p\u00e9 deixouno inactivo durante boa parte da tempada. Ao ano seguinte, foi un dos xogadores destacados do equipo, cunha media de 11,5 puntos e 5 rebotes por xogo.\nO 10 de abril de 2018, Jog\u0117la anunciou a s\u00faa intenci\u00f3n de participar no draft da NBA de 2018, a\u00ednda que finalmente non foi seleccionado. Na seguinte campa\u00f1a fixo a pretemporada co primeiro equipo da Euroliga, mais finalmente foi cedido ao En agosto, Jog\u0117la uniuse ao campamento de pretemporada do \u017dalgiris Kaunas, pero logo foi cedido Dz\u016bkija Alytus da Lietuvos krep\u0161inio lyga (LKL), a m\u00e1xima categor\u00eda do pa\u00eds. Ap\u00f3s finalizar a temporada, asinou co Nept\u016bnas Klaip\u0117da, un dos equipos lituanos m\u00e1is prestixiosos, onde foi mellorando as s\u00faas prestaci\u00f3ns cada ano at\u00e9 conseguir 12,8 puntos, 5,0 rebotes e 2,1 asistencias por partido na temporada 2022\u221223). Ap\u00f3s finalizar a temporada, o 13 de xu\u00f1o de 2023 asinou co R\u00edo Breog\u00e1n da Liga ACB.\nClubs.\nAo longo da s\u00faa carreira, Jog\u0117la ten xogado para os seguintes equipos profesionais:"}
{"id": "599802", "revid": "65337", "url": "https://gl.wikipedia.org/wiki?curid=599802", "title": "Cuarto de d\u00f3lar da Liberdade en p\u00e9", "text": "O cuarto de d\u00f3lar da Liberdade en p\u00e9 (en ingl\u00e9s: \"Standing Liberty quarter\") \u00e9 unha moeda estadounidense dese valor facial emitida pola Casa da Moeda dos Estados Unidos entre 1916 e 1930. Sucedeu a moeda correspondente da serie Barber, cu\u00f1ada desde 1892. A moeda foi dese\u00f1ada polo escultor estadounidense Hermon Atkins MacNeil, e amosa a deusa da Liberdade no anverso e unha aguia en voo no reverso.\nEn 1915, o director da Casa da Moeda dos Estados Unidos, Robert W. Woolley, iniciou os tr\u00e1mites para substitu\u00edr as moedas de prata de dez centavos, dun cuarto de d\u00f3lar e de medio d\u00f3lar da serie Barber, xa que cr\u00eda, erroneamente, que a lei esix\u00eda novos dese\u00f1os. MacNeil presentou para tal prop\u00f3sito un dese\u00f1o militarista que amosaba a Liberdade en garda contra un ataque. A Casa da Moeda exixiulle a MacNeil modificaci\u00f3ns do dese\u00f1o inicial, e este presentou unha versi\u00f3n revisada que inclu\u00eda golfi\u00f1os para representar os oc\u00e9anos. A finais de 1916, os responsables da Casa da Moeda introduciron novos cambios importantes no dese\u00f1o sen consultar a MacNeil, e o escultor queixouse logo de recibir os exemplares xa cu\u00f1ados da nova emisi\u00f3n, en xaneiro de 1917.\nAs\u00ed as cousas, a Casa da Moeda promoveu unha lei especial que lle permitiu a MacNeil redese\u00f1ar a moeda ao seu gusto, e un dos cambios introducidos polo escultor foi a adici\u00f3n dunha cota de malla que cubr\u00eda o peito da Liberdade, que na primeira versi\u00f3n estaba espido.\nNas moedas postas en circulaci\u00f3n, a data da moeda acabou por borrarse axi\u00f1a, polo que os gravadores da Casa da Moeda axustaron o dese\u00f1o en 1925 para solucionar o problema.\nFinalmente, en 1931 deixouse de cu\u00f1ar esta moeda e en 1932 o Congreso aprobou no canto dela o co\u00f1ecido como cuarto de d\u00f3lar Washington, co perfil do primeiro presidente estadounidense, para celebrar o bicentenario do seu nacemento.\nAntecedentes e inicio.\nO 26 de setembro de 1890, o Congreso dos Estados Unidos aprobou unha lei que dispu\u00f1a:\nA serie Barber. consistente en moedas de prata de dez centavos, dun cuarto de d\u00f3lar e de medio d\u00f3lar, con dese\u00f1os similares do gravador xefe da Casa da Moeda Charles E. Barber, introduc\u00edrase en 1892. Logo da s\u00faa posta en circulaci\u00f3n, aquela serie suscitara un considerable descontento entre a poboaci\u00f3n, e a partir de 1905, as sucesivas administraci\u00f3ns presidenciais intentaran achegar dese\u00f1os m\u00e1is modernos e est\u00e9ticos \u00e1s moedas dos Estados Unidos. Despois do redese\u00f1o das moedas de ouro entre 1907 e 1908, e tam\u00e9n das moedas dun centavo e de 5 centavos de cupron\u00edquel de 1909 e 1913, respectivamente, os defensores da substituci\u00f3n das moedas da serie Barber comezaron a facer presi\u00f3n polo cambio cando expirou o prazo m\u00ednimo das moedas en circulaci\u00f3n, en 1916. Xa en 1914, Victor David Brenner, dese\u00f1ador do centavo Lincoln, presentara dese\u00f1os non solicitados para esas moedas de prata, ao que daquela se lle respondera que o secretario do Tesouro, William G. McAdoo, estaba completamente ocupado con outros asuntos.\nO 2 de xaneiro de 1915, apareceu unha entrevista co superintendente da Ceca de Filadelfia, Adam M. Joyce, no xornal \"Michigan Manufacturer and Financial Record\":\nEn xaneiro de 1915, o subsecretario do Tesouro, William P. Malburn envioulle, a McAdoo un informe sobre a cu\u00f1axe de moeda subsidiaria de prata, no que se sinalaba: \"o medio d\u00f3lar, o cuarto de d\u00f3lar e a moeda de dez centavos de prata actuais cambi\u00e1ronse en 1892, polo que se pode adoptar un novo dese\u00f1o en 1916. Isto p\u00f3dese facer en calquera momento do ano\". En resposta, McAdoo escribiu do seu pu\u00f1o e letra sobre o informe: \"Que a Casa da Moeda presente dese\u00f1os antes de que probemos con ningu\u00e9n m\u00e1is\".\nEn abril de 1915, Robert W. Woolley asumiu o cargo como novo director da Casa da Moeda dos Estados Unidos, e o 14 dese mesmo mes pediulle ao superintendente da Ceca de Filadelfia, Joyce, que lle solicitase ao gravador xefe Barber \u2014quen levaba 36 anos no cargo\u2014 que preparase novos dese\u00f1os. O mesmo d\u00eda, o subsecretario Malburn solicitou o ditame do procurador do Departamento do Tesouro acerca da opini\u00f3n da Casa da Moeda de que pod\u00eda cu\u00f1ar novos dese\u00f1os para as tres moedas de prata en 1916. O 17 de abril, a Oficina do Procurador respondeu que a Casa da Moeda pod\u00eda cambiar os dese\u00f1os. Nese momento, a Casa da Moeda estaba intensamente ocupada producindo a emisi\u00f3n de moedas conmemorativas da Exposici\u00f3n Panam\u00e1-Pac\u00edfico, e non se tomaron medidas inmediatas. En outubro, Barber foi convocado a Washington para discutir os dese\u00f1os das moedas con Woolley, a\u00ednda que non se sabe con certeza se xa ti\u00f1a preparados daquela alg\u00fans esbozos para a nova cu\u00f1axe.\nO 3 de decembro de 2015, Woolley reuniuse coa Comisi\u00f3n de Belas Artes dos estados Unidos e pediu que esta instituci\u00f3n vise os esbozos elaborados polo departamento de gravado da Casa da Moeda. Barber estivo presente para lles explicar o proceso de cu\u00f1axe aos membros da Comisi\u00f3n, e Woolley suxeriulles que, se non lles gustaba o traballo da Casa da Moeda, seleccionasen escultores que presentasen dese\u00f1os alternativos para as novas pezas. A intenci\u00f3n de Woolley era ter dese\u00f1os distintos para cada unha das tres moedas que compu\u00f1an a serie Barber, xa que anteriormente as tres eran moi semellantes. O director informou a Comisi\u00f3n de que, como a moeda existente levaba 25 anos en uso, cumpr\u00eda cambiala, algo que o historiador numism\u00e1tico David Lange cualifica de \"interpretaci\u00f3n err\u00f3nea das leis da moeda\", xa que a lei unicamente dic\u00eda que era posible cambiala, mais non obrigaba.\n\u00c1 Comisi\u00f3n non lle gustaron os esbozos da Casa da Moeda, presentados por Barber, e seleccionou os escultores Adolph Weinman, Hermon MacNeil e Albin Polasek para presentaren as propostas para as novas moedas. Cada escultor pod\u00eda presentar varios esbozos. A\u00ednda que a Casa da Moeda pod\u00eda decidir utilizar un dese\u00f1o nunha moeda non prevista polo seu escultor, os dese\u00f1os non eran totalmente intercambiables, xa que por lei, no reverso do cuarto de d\u00f3lar e do medio d\u00f3lar deb\u00eda aparecer necesariamente unha aguia, e esta non pod\u00eda reproducirse na moeda de dez centavos. Woolley esperaba que cada escultor tivese \u00e9xito cunha soa moeda.\nOs tres escultores presentaron os seus respectivos esbozos do dese\u00f1o a mediados de febreiro, e o 23 dese mes reun\u00edronse con Woolley en Nova York para que os artistas puidesen facerlle presentaci\u00f3ns do traballo e responder \u00e1s s\u00faas cuesti\u00f3ns. Logo das conversas entre o director da \"US Mint\" Woolley e o secretario do Tesouro McAdoo, o 28 de febreiro notific\u00f3uselle a Weinman que resultaran seleccionados cinco dos seus esbozos: o dos dez centavos, o do medio d\u00f3lar e o do reverso do cuarto de d\u00f3lar. Ese mesmo d\u00eda, Woolley escribiu a MacNeil para lle comunicar que el se encargar\u00eda do anverso do cuarto de d\u00f3lar, e a Polasek para o informar da s\u00faa falta de \u00e9xito. Mais os membros da Comisi\u00f3n convenceron a Woolley de que non se lle deb\u00eda confiar tanto a un s\u00f3 artista, polo que finalmente se lle permitiu a MacNeil dese\u00f1ar ambas as faces do cuarto de d\u00f3lar, sempre que o escultor realizase un dese\u00f1o satisfactorio para Woolley.\nO 3 de marzo de 1916 anunci\u00e1ronse publicamente os dese\u00f1os. No anuncio, o Tesouro sinalou que \"os dese\u00f1os destas moedas deben cambiarse por lei cada 25 anos, e o actual per\u00edodo de 25 anos termina en 1916\". O comunicado de prensa indicaba que o Tesouro esperaba que a produci\u00f3n das novas moedas comezase nuns dous meses, logo de finalizados os dese\u00f1os. O mesmo d\u00eda, Woolley escribiulle a Barber, gravador da Casa da Moeda, para lle comunicar que os esbozos que el propuxera inicialmente foran rexeitados e que os modelos de Weinman e MacNeil chegar\u00edan \u00e1 Ceca de Filadelfia a m\u00e1is tardar o 1 de maio. Segundo o historiador numism\u00e1tico Walter Breen, Barber amosouse \"malhumorado e nada cooperador\". Lange indica que se produciron \"numerosos atrasos \u00e1 medida que os artistas afinaban os seus modelos e, ao mesmo tempo, evitaban os obst\u00e1culos que Barber lles \u00eda pondo no cami\u00f1o; a\u00ednda que as s\u00faas observaci\u00f3ns sobre moitos aspectos da cu\u00f1axe pr\u00e1ctica eran bastante acertadas, \u00e9 evidente que poder\u00edan terse presentado dun xeito m\u00e1is construtivo\". No seu libro sobre as moedas de dez centavos Mercury, Lange sinala que Barber, que daquela ti\u00f1a 75 anos, se vira \"obrigado nos \u00faltimos dez anos a participar na destruci\u00f3n sistem\u00e1tica dos logros de toda unha vida\", xa que tivo que participar no proceso que deu lugar a que as moedas dese\u00f1adas por outros substitu\u00edsen as creadas por el.\nCos novos dese\u00f1os, todas as moedas estadounidenses recibiran un cambio recente, xa que a moeda dun d\u00f3lar non se estaba a cu\u00f1ar naquela \u00e9poca. Segundo unha columna publicada na revista \"The Art World\" m\u00e1is tarde, en 1916:\nDese\u00f1o.\nA identidade da modelo do anverso do cuarto de d\u00f3lar \u00e9 incerta. Xa en maio de 1917 dix\u00e9rase que a modelo da Liberdade era Doris Doscher, que m\u00e1is tarde se converter\u00eda en actriz de cine mudo co nome art\u00edstico de Doris Doree. Esta tese foi aceptada as\u00ed durante moitos anos. Doscher, que morreu en 1970 aos 88 anos, chegou a ser co\u00f1ecida como \"A rapaza do cuarto de d\u00f3lar\". En 1972, un cuarto de s\u00e9culo despois da morte de MacNeil, os xornais informaron de que a modelo real era a actriz de Broadway Irene MacDowell, que naquel momento ti\u00f1a 92 anos \u2014finou o ano seguinte\u2014 e cuxo nome se ter\u00eda ocultado porque o seu home \u2014un dos compa\u00f1eiros de tenis do dese\u00f1ador MacNeil\u2014 o desaprobaba. Nun artigo publicado na edici\u00f3n de decembro de 2003 de \"The Numismatist\", Timothy B. Benford suxire que a presumible ocultaci\u00f3n foi para enganar a muller de MacNeil, que v\u00eda a MacDowell como unha potencial rival sentimental. En 1982, o vi\u00favo de Doscher declarou que, malia a afirmaci\u00f3n de MacDowell, a s\u00faa muller fora a que posara para a moeda dun cuarto de d\u00f3lar.\nMacNeil presentou dous dese\u00f1os para o anverso, o que foi escollido e outro que amosaba unha representaci\u00f3n da Liberdade de p\u00e9 ollando cara \u00e1 dereita, que m\u00e1is tarde volver\u00eda presentar modificado no concurso de dese\u00f1o para o D\u00f3lar da Paz de 1921, tam\u00e9n sen \u00e9xito. No dese\u00f1o rexeitado, a Liberdade de MacNeil incl\u00ednase cara a adiante, cunha p\u00f3la de oliveira estendida na man esquerda, pero coa man dereita sostendo a empu\u00f1adura dunha espada. Segundo Roger W. Burdette, o dese\u00f1o pretend\u00eda enviar aos belixerantes da primeira guerra mundial a mensaxe de que os Estados Unidos quer\u00edan a paz, mais estaban dispostos a loitar.\nO anverso aceptado de MacNeil \u00e9 s\u00f3 lixeiramente menos militarista; a s\u00faa Liberdade olla \u00e1 dereita do espectador \u2014o leste her\u00e1ldico\u2014 en direcci\u00f3n \u00e1 guerra europea, e o seu escudo apunta tam\u00e9n nesa direcci\u00f3n. Sost\u00e9n unha p\u00f3la de oliveira, en tanto que atravesa unha porta nun muro no que est\u00e1 inscrito o lema nacional IN GOD WE TRVST (\"En Deus confiamos\"), co \"U\" de \"trust\" en forma de \"V\". MacNeil afirmou que o anverso representaba a Liberdade \"dando un paso adiante na defensa da paz como o seu obxectivo final\". Segundo o historiador da arte Cornelius Vermeule, \"a Liberdade pres\u00e9ntase como a Atenea dos front\u00f3ns do Parten\u00f3n, unha muller poderosa que avanza a grandes zancadas\", e afirma que, ag\u00e1s polas barras e as estrelas do seu escudo, \"todo o demais desta amazona lembra a escultura grega do per\u00edodo abranguido entre Fidias e Prax\u00edteles, de 450 a 350 a. C.\". A Liberdade de MacNeil utilizouse tam\u00e9n como primeiro logotipo de \"Columbia Pictures Corporation\", desde 1924 ata 1927, a\u00ednda que co cabelo algo m\u00e1is longo.\nVermeule suxeriu que a aguia en voo do reverso \u00e9 simplemente a do d\u00f3lar Gobrecht de 1836, que se ve voando de esquerda a dereita en lugar de ao rev\u00e9s, como na peza anterior. Vermeule aplaudiu o cambio introducido no reverso en 1917, xa que o fac\u00eda menos recargado. Vermeule sinalou que o reverso marcou o principio da fin \u2014polo menos naquela \u00e9poca\u2014 das representaci\u00f3ns naturalistas das aguias nas moedas estadounidenses, e afirmou en 1970 que as posteriores a 1921 tender\u00edan a presentar un aspecto her\u00e1ldico.\nPreparaci\u00f3n.\nNunha carta a Woolley ao dese\u00f1ador MacNeil, prometera \"intentar producir algo que lle sexa \u00fatil\". O escultor recibira a adxudicaci\u00f3n do reverso do cuarto de d\u00f3lar s\u00f3 provisionalmente, e preparou unha serie de estudos para o reverso para llos amosar a Woolley cando visitase o seu estudio en College Point, Nova York. Nese momento, Woolley seleccionou un reverso similar ao que finalmente se cu\u00f1ou, que amosaba unha aguia en voo, coas s\u00faas \u00e1s estendidas e representadas case na s\u00faa totalidade. Entre outros dese\u00f1os que se lle amosaron a Woolley hab\u00eda outros de aguias similares, mais desde \u00e1ngulos diferentes.\nO calendario orixinal da Casa da Moeda establec\u00eda que os dese\u00f1adores das tres novas moedas deb\u00edan completar os seus modelos antes do 15 de abril de 1916, o que permitir\u00eda iniciar a produci\u00f3n das novas pezas cara ao 1 de xullo. Mais a Casa da Moeda revisou o prazo de entrega e cambiouno ao 1 de maio, o que resultou optimista, xa que MacNeil non presentou os seus modelos, en forma de moldes de bronce, ata o 18 de maio. As\u00ed e todo, foi m\u00e1is r\u00e1pido que Weinman, que non enviou o derradeiro dos seus moldes \u00e1 Casa da Moeda ata o 6 de xu\u00f1o. Woolley aprobou formalmente os dese\u00f1os do cuarto de d\u00f3lar nunha carta datada o 23 de maio de 1916. Malia os atrasos, a Casa da Moeda intentou cumprir a data de inicio do 1 de xullo.\nO 21 de xu\u00f1o, Woolley escribiu ao superintendente de Filadelfia Joyce:\nNon se ten constancia das obxecci\u00f3ns de Woolley ao anverso do cuarto de d\u00f3lar, mais o autor numism\u00e1tico Roger Burdette suxire que a s\u00faa principal preocupaci\u00f3n era que, cando se cu\u00f1aran as moedas das probas experimentais en xu\u00f1o, o anverso aparec\u00eda co aspecto de que as pezas xa estivesen gastadas. A finais de xu\u00f1o, Woolley autorizou a MacNeil a seguir a traballar no seu dese\u00f1o e, a mediados de agosto, entregou un anverso revisado con detalles diferentes do orixinal. O lema IN GOD WE TRSUT figuraba na faixa que suxeitaba a Liberdade, un complexo motivo de cadeas rodeaba o dese\u00f1o, e dous golfi\u00f1os \u2014s\u00edmbolo dos oc\u00e9anos Atl\u00e1ntico e Pac\u00edfico\u2014 estaban aos p\u00e9s da Liberdade. O escudo da Liberdade levaba unha aguia, no canto das barras e as estrelas. O secretario do Tesouro McAdoo aprobou inmediatamente os cambios de dese\u00f1o, o 19 de agosto. \nO 18 de xullo, Woolley escribiu a un xornalista numism\u00e1tico que as novas moedas dun cuarto de d\u00f3lar comezar\u00edan a cu\u00f1arse o 1 de setembro. No momento desa carta, dimitira como director da Casa da Moeda para se converter en xefe de publicidade da campa\u00f1a de reelecci\u00f3n do presidente Woodrow Wilson, e Fred H. Chaffin pasou a ser o novo director en funci\u00f3ns. O 18 de agosto, Wilson nomeou como sucesor de Woolley, a Friedrich Johannes Hugo von Engelken, que foi confirmado de cami\u00f1o polo Senado. Un dos primeiros actos de von Engelken como director da Casa da Moeda foi informar a MacNeil da aceptaci\u00f3n por parte de McAdoo dos cambios no dese\u00f1o, e comunicoulle que pod\u00eda colocar a s\u00faa marca persoal \u2014un \"M\" pequeno\u2014 na moeda, que aparece na parede, \u00e1 dereita dos dous chanzos baixos polos que descende a Liberdade no anverso. Os moldes de bronce foron realizados pola \"Medallic Art Company\"; o 6 de setembro, MacNeil escribiu a von Engelken para lle dicir que axi\u00f1a se enviar\u00edan \u00e1 Ceca de Filadelfia.\nPara daquela, a Casa da Moeda experimentara considerables dificultades para iniciar a produci\u00f3n tanto da moeda de dez centavos como da de medio d\u00f3lar. Coa esperanza de evitar problemas similares co cuarto de d\u00f3lar, os responsables da Casa da Moeda decidiron reexaminar os dese\u00f1os de MacNeil e, posteriormente, axustalos. Cu\u00f1\u00e1ronse varios modelos de proba e von Engelken decidiu abandonar a versi\u00f3n con golfi\u00f1os. A mediados de outubro cu\u00f1\u00e1ronse novas probas cunha versi\u00f3n modificada do anverso orixinal de MacNeil. No reverso, a aguia rebaixouse de posici\u00f3n e o par de p\u00f3las de oliveira que a enmarcaban substitu\u00eduse por estrelas. Segundo Burdette, ao facer cambios importantes no dese\u00f1o sen consultar o dese\u00f1ador, os funcionarios da Casa da Moeda \"duplicaran versi\u00f3ns de dese\u00f1o xa rexeitadas por MacNeil, desperdiciaran o tempo do Goberno, allearan un dos mellores escultores do pa\u00eds e bastardearan flagrantemente a creatividade art\u00edstica\".\nMacNeil, que non ti\u00f1a nin idea de que a Casa da Moeda estaba a cambiar os seus dese\u00f1os, solicitou permiso para visitar esa instituci\u00f3n o 24 de outubro para discutir a conversi\u00f3n dos seus modelos aprobados en moedas reais. Chaffin \u2014outra vez novo director en funci\u00f3ns, brevemente, en ausencia de von Engelken\u2014 negouse a pagarlle a viaxe, e MacNeil non acudiu. Segundo Burdette, \"a acci\u00f3n aforroulle ao Goberno menos de 20 d\u00f3lares en outubro, pero puido ter costado moitas veces esa cantidade antes de que se aceptase o dese\u00f1o revisado do cuarto de d\u00f3lar o ano seguinte\".\nVon Engelken viu moedas de proba m\u00e1is ou menos por esas datas. Puxo obxecci\u00f3ns a d\u00faas follas da p\u00f3la de oliveira no anverso que se achaban dentro do \u00e1ngulo do \"L\" de LIBERTY e pediu que se eliminasen, o que as\u00ed se fixo. O director da Casa da Moeda reuniuse daquela co secretario McAdoo para ver as moedas cu\u00f1adas cos cu\u00f1os modificados. McAdoo pensou que a figura da Liberdade non quedara ben gravada, pero von Engelken convenceuno de que non se pod\u00eda cambiar sen unha demora considerable. Decidiron que a Casa da Moeda pod\u00eda facer o escudo m\u00e1is claro e aprobaron o dese\u00f1o con esa instruci\u00f3n. Ante a imposibilidade de realizar o cambio a tempo para cu\u00f1ar moedas en 1916, von Engelken deu instruci\u00f3ns a Joyce para que, a partir de 1917, a figura da Liberdade fose m\u00e1is n\u00edtida. Cando por fin se fixeron os cu\u00f1os, o ano 1916 case rematara, e s\u00f3 se cu\u00f1aron 52.000 moedas dun cuarto de d\u00f3lar. Isto f\u00edxose para deixar constancia de que o dese\u00f1o de Barber fora substitu\u00eddo no vix\u00e9simo quinto ano, como os responsables da Casa da Moeda cr\u00edan que era preceptivo.\nModificaci\u00f3n.\nA finais de 1916, a Casa da Moeda estaba moi ocupada, primeiro afinando o dese\u00f1o que se utilizar\u00eda en 1917 e despois preparando cu\u00f1os para comezar a cu\u00f1ar os novos cuartos de d\u00f3lar a grande escala cando comezase o novo ano.\nOs responsables da Casa da Moeda esperaban non ter que cu\u00f1ar ningunha peza da anterior serie Barber en 1916, pero finalmente v\u00edronse na obriga de facelo en grandes cantidades para satisfacer a necesidade de circulante. Logo de cu\u00f1ados os novos cuartos de d\u00f3lar, temendo que as novas pezas fosen acaparadas \u2014sinaladamente a emisi\u00f3n de baixa tiraxe de 1916, polo coleccionismo\u2014, von Engelken ordenou que non se puxesen pezas en circulaci\u00f3n sen a s\u00faa orde. As\u00ed e todo, pux\u00e9ronse ao dispor dos responsables da ceca e de destacados numism\u00e1ticos pequenas cantidades das novas moedas dun cuarto de d\u00f3lar de 1916. O escultor MacNeil, que non tivera noticias da Casa da Moeda sobre as s\u00faas moedas desde a aceptaci\u00f3n formal do seu dese\u00f1o dos golfi\u00f1os, leu nun xornal a principios de xaneiro que a Casa da Moeda estaba empezando a cu\u00f1ar as moedas cos seus dese\u00f1os. Ent\u00f3n escribiu a von Engelken o 6 de xaneiro, xuntando un xiro postal de 5 d\u00f3lares, e a cambio envi\u00e1ronlle 20 exemplares da nova moeda. Despois de ver o que a ceca fixera cos seus dese\u00f1os, MacNeil escribiu novamente a von Engelken, para criticar a natureza art\u00edstica dos cambios en termos tan contundentes que o director da Casa da Moeda mantivo o seu bloqueo da posta en circulaci\u00f3n das moedas. O escultor sinalou, por exemplo, que a posici\u00f3n m\u00e1is baixa da aguia fac\u00eda que esta parecese estar a piques de aterrar, coas gadoupas nunha posici\u00f3n que s\u00f3 se adopta a gran altura. Von Engelken tem\u00eda que se as obxecci\u00f3ns do escultor se fac\u00edan p\u00fablicas e non se arranxaban, a Casa da Moeda ficar\u00eda exposta ao rid\u00edculo. MacNeil visitou a Ceca de Filadelfia e o seu departamento de gravado o 10 de xaneiro. Non hai rexistros da s\u00faa visita, mais von Engelken telefonou desde Washington a Filadelfia ese mesmo d\u00eda para se asegurar de que os novos cuartos de d\u00f3lar non sa\u00edsen da Casa da Moeda.\nLogo de recibir a carta de MacNeil, von Engelken consultou co escultor e membro da Comisi\u00f3n de Belas Artes dos Estados Unidos, Herbert Adams, e tam\u00e9n co presidente da Comisi\u00f3n, Charles Moore. Von Engelken acordou que o dese\u00f1o do cuarto de d\u00f3lar poder\u00eda modificarse para satisfacer os desexos de MacNeil. A\u00ednda que non se co\u00f1ece correspondencia ningunha, parece que o director da Casa da Moeda e o escultor falaron por tel\u00e9fono durante os d\u00edas seguintes, xa que o 17 de xaneiro von Engelken enviou ao secretario do Tesouro McAdoo unha carta na que lle ped\u00eda discreci\u00f3n para permitir a MacNeil modificar o dese\u00f1o. McAdoo convocou a MacNeil a Washington para unha reuni\u00f3n e ordenou a von Engelken que lle proporcionase todas as facilidades e a axuda que precisase na Ceca de Filadelfia, xa que von Engelken ti\u00f1a a intenci\u00f3n de que o novo dese\u00f1o correse a cargo do escultor.\nO 17 de xaneiro de 1917, a Casa da Moeda puxo en circulaci\u00f3n os primeiros cuartos de d\u00f3lar da Liberdade en P\u00e9, datados en 1916 e en 1917. O 30 de xaneiro, von Engelken deu instruci\u00f3ns a Joyce para que lle ofrecese todas as facilidades a MacNeil, e d\u00edxolle ao superintendente da Casa da Moeda: \"procura que o Sr. Barber garde as s\u00faas obxecci\u00f3ns en tanto que o Sr. MacNeil estea al\u00ed\". George T. Morgan, que traballara \u00e1s ordes de Barber durante os 37 anos de mandato do gravador, foi asignado para axudar a MacNeil.\nMacNeil esperaba tomar o que consideraba os mellores elementos das d\u00faas versi\u00f3ns do anverso que foran aceptadas pola Casa da Moeda o ano anterior. A figura da Liberdade tomar\u00edase da segunda versi\u00f3n; todos os demais elementos proceder\u00edan da primeira. Non se introducir\u00eda ning\u00fan cambio no peito dereito espido da Liberdade, pero oss golfi\u00f1o non recuperar\u00edan o seu lugar. Por\u00e9n, dada a tecnolox\u00eda de gravado da \u00e9poca, Morgan non puido combinar os dous anversos, polo que MacNeil tivo que refacer a moeda por completo. A s\u00faa nova versi\u00f3n, terminada a mediados de febreiro, cubr\u00eda por primeira vez o peito da Liberdade, mediante unha cota de malla. Burdette suxire que este cambio non resulta inesperado en MacNeil, que cada vez vest\u00eda m\u00e1is as figuras femininas con pezas que cubr\u00edan os seus peitos, como na s\u00faa estatua \"Desenvolvemento intelectual\", esculpida por esas datas, e tam\u00e9n reflect\u00eda a deterioraci\u00f3n da situaci\u00f3n internacional en febreiro de 1917, \u00e1 medida que os Estados Unidos se achegaban \u00e1 guerra con Alema\u00f1a. No reverso modificouse a aguia, que se elevou na s\u00faa posici\u00f3n na moeda; tres das trece estrelas do reverso coloc\u00e1ronse entre a ave e as palabras QUARTER DOLLAR. Tam\u00e9n se eliminou un punto entre as palabras QUARTER DOLLAR, e entre as palabras UNITED STATES.\nO redese\u00f1o do anverso deu lugar \u00e1 idea sostida no tempo de que o peito se tapou por puritanismo ou en resposta \u00e1s protestas da poboaci\u00f3n. Breen afirmou que \"a trav\u00e9s da s\u00faa Sociedade para a Supresi\u00f3n do Vicio, os gardi\u00e1ns do puritanismo empezaron de inmediato a exercer presi\u00f3n pol\u00edtica sobre o Departamento do Tesouro para que revocase a autorizaci\u00f3n destas moedas 'inmorais'\". Ron Guth e Jeff Garrett, no seu libro sobre as moedas estadounidenses por tipos, afirman que a cubrici\u00f3n da Liberdade foi \"un cambio nunca autorizado por MacNeil\". Pola s\u00faa banda, o historiador numism\u00e1tico David Lange admite que non hai probas de protestas por parte da poboaci\u00f3n, mais suxire que a decisi\u00f3n de cambiar a moeda foi \"probablemente motivada polas obxecci\u00f3ns do Departamento do Tesouro\". O numism\u00e1tico Ray Young, no seu artigo de 1979 na revista \"Coins\" sobre o cuarto de d\u00f3lar, suxeriu que o redese\u00f1o \"xurdiu do simbolismo; se a Liberdade se \u00eda enfrontar aos seus inimigos, deb\u00edao facer totalmente protexida, non 'espida ante os seus inimigos'. Xa que logo, \u00e9 probable que a guerra tivese moito m\u00e1is que ver co cambio que calquera suposta 'indignaci\u00f3n p\u00fablica'\".\nVon Engelken xa quixera anteriormente ser presidente do Banco Federal de Terras do Terceiro Distrito, e foi nomeado para ese posto o 8 de febreiro de 1917, a\u00ednda que permaneceu como director da Casa da Moeda ata o 20 de febreiro. O seu sucesor, Raymond T. Baker, foi nomeado o 10 de febreiro. O traballo no novo cuarto de d\u00f3lar viuse brevemente interrompido pola morte do gravador xefe Barber \u00e1 idade de 77 anos, o 18 de febreiro. Un dos derradeiros actos de von Engelken no cargo foi recomendar o nomeamento do sucesor de Barber, Morgan, que posteriormente foi proposto por Wilson e confirmado polo Senado.\nAo tomar posesi\u00f3n do seu cargo en febreiro de 1917, Baker familiarizouse co novo dese\u00f1o do cuarto de d\u00f3lar. Tras consultar con outros funcionarios do Tesouro, decidiu que o novo dese\u00f1o violar\u00eda a lei de 1890 e requirir\u00eda a aprobaci\u00f3n de lexislaci\u00f3n por parte do Congreso. McAdoo estivo de acordo e escribiu ao representante dem\u00f3crata por Ohio William A. Ashbrook o 16 de abril de 1917. Ashbrook non s\u00f3 era presidente da Comisi\u00f3n de Moeda, Pesos e Medidas da C\u00e1mara de Representantes, sen\u00f3n tam\u00e9n un destacado coleccionista de moedas. McAdoo explicou a necesidade do redese\u00f1o: \"desde que se fixeron os cu\u00f1os orixinais, o artista descubriu que non son fieis ao dese\u00f1o orixinal e que se pode mellorar moito o valor art\u00edstico e o aspecto da moeda facendo os lixeiros cambios que prev\u00e9 a lei\".\nA lexislaci\u00f3n para autorizar un cambio debateuse no Senado o 30 de abril de 1917. O senador de Oklahoma Robert L. Owen alegou que o cambio era necesario porque sen el as moedas non se poder\u00edan amorear. O senador de Wyoming, Francis E. Warren, queixouse de que a Casa da Moeda necesitara nova lexislaci\u00f3n para axustar os dese\u00f1os das moedas no pasado e que ser\u00eda m\u00e1is sinxelo que os funcionarios se asegurasen de que as moedas se amoreasen antes de as p\u00f3r en circulaci\u00f3n. Non obstante, o proxecto foi aprobado. O 25 de xu\u00f1o tramitouse o asunto na C\u00e1mara de Representantes, baixo a direcci\u00f3n do congresista Ashbrook, quen lles dixo aos seus colegas que o dese\u00f1o emitido non era fiel ao concepto do artista e que as moedas non se amorear\u00edan ben. O debate na C\u00e1mara centrouse no feito de que a lexislaci\u00f3n lle conced\u00eda \u00e1 Casa da Moeda ata xullo de 1918 para efectuar o cambio, xa que Ashbrook declarara que a Casa da Moeda, logo de preparado o novo dese\u00f1o, s\u00f3 estaba a esperar a que se aprobase o proxecto de lei para comezar a produci\u00f3n. Un congresista ofreceu unha emenda para cambiar a data a 1917, e outros amos\u00e1ronse a favor, pero desistiron ao se decataren de que facer un cambio requirir\u00eda que o Senado actuase de novo. O proxecto foi aprobado pola C\u00e1mara e converteuse en lei o 9 de xullo de 1917. En agosto, MacNeil escribiu a Joyce para lle solicitar mostras da moeda revisada e para lle expresar a s\u00faa satisfacci\u00f3n por que se cu\u00f1ase segundo o seu dese\u00f1o.\nProduci\u00f3n e coleccionismo.\nA moeda dun cuarto de d\u00f3larda Liberdade en p\u00e9 cu\u00f1ouse na Ceca de Filadelfia desde 1916 ata 1930, coa \u00fanica excepci\u00f3n de 1922, ano en que non se cu\u00f1ou en ceca ningunha. A partir de 1917, cu\u00f1ouse con menos regularidade tam\u00e9n na Ceca de Denver e na Ceca de San Francisco. As marcas de ceca \"D\" para Denver es \"S\" para San Francisco poden atoparse na base do muro, xusto \u00e1 esquerda do p\u00e9 visible da Liberdade. A data clave da serie \u00e9 a de 1916, cunha tiraxe de 52.000 exemplares. Un exemplar nun estado de conservaci\u00f3n extraordinario acadou nunha poxa en 2010 o prezo de 195.500 d\u00f3lares. A emisi\u00f3n de 1921 de Filadelfia e a de 1923 de San Francisco (1923-S) tam\u00e9n son pouco accesibles, con prezos de centos de d\u00f3lares mesmo para moedas en estados de conservaci\u00f3n discretos. O cuarto de d\u00f3lar da Liberdade en p\u00e9 \u00e9 a \u00fanica moeda estadounidense de emisi\u00f3n regular do s\u00e9culo XX para a que non se cu\u00f1aron moedas con acabamento especial \"proof\" para coleccionistas. No entanto, existe unha pequena cantidade de exemplares da emisi\u00f3n de 1917 de tipo I \u2014\u00e9 dicir, as moedas cu\u00f1adas a principios de 1917, antes de que MacNeil revisase o dese\u00f1o\u2014 cos detalles centrais especialmente n\u00edtidos; Breen informou de que se co\u00f1ecen seis exemplares.\nDesde moito tempo atr\u00e1s era pr\u00e1ctica habitual na Casa da Moeda dos EEUU modificar os cu\u00f1os non utilizados a finais de cada ano para que puidesen ser utilizados amosando a data do ano seguinte. Durante os s\u00e9culos XVIII e XIX, a cu\u00f1axe era dif\u00edcil e cara. Ao abaratarse e facilitarse a fabricaci\u00f3n de cu\u00f1os, esta pr\u00e1ctica desapareceu case por completo a principios do s\u00e9culo XX. No entanto, nun cu\u00f1o do tipo II de 1917-S, non utilizado pola Ceca de San Francisco, modificouse a data e utilizouse para cu\u00f1ar varios milleiros de moedas con data de 1918. Co\u00f1\u00e9cense poucos exemplares, e os seus prezos sit\u00faanse nuns poucos miles de euros, mesmo en condici\u00f3ns de conservaci\u00f3n com\u00fans. Un dos mellores exemplares co\u00f1ecidos, dun estado de conservaci\u00f3n inmellorable e unha cu\u00f1axe perfecta acadou nunha poxa de 2020 o prezo de 336.000 d\u00f3lares.\nA finais de 1924, o persoal da Casa da Moeda decatouse de que hab\u00eda un problema coas moedas dun cuarto de d\u00f3lar da Liberdade en p\u00e9 que estaban en circulaci\u00f3n. As moedas volv\u00edan \u00e1 Casa da Moeda coa data completamente desgastada. Non querendo recorrer a outra lei do Congreso, os responsables da Casa da Moeda fixeron que o chanzo no que aparece a data se nivelase a rentes do resto do dese\u00f1o, no canto de sobresa\u00edr del. Este cambio resolveu o problema; as moedas cu\u00f1adas posteriormente son m\u00e1is com\u00fans e m\u00e1is baratas no mercado do coleccionismo nos graos de conservaci\u00f3n m\u00e1is discretos, xa que sobreviviron coas s\u00faas datas intactas. Esta correcci\u00f3n foi un dos derradeiros actos do Departamento de Gravado baixo a xefatura de Morgan, que morreu o 4 de xaneiro de 1925, e foi sucedido por John R. Sinnock. A modificaci\u00f3n significou que a moeda de 1927-S, cunha cu\u00f1axe de 396.000 pezas, \u00e9 moito m\u00e1is barata en circulaci\u00f3n que a 1923-S, cunha cu\u00f1axe de 1.360.000, a\u00ednda que a 1927-S \u00e9 m\u00e1is cara en estado de \"sen circular\". Un dos mellores esp\u00e9cimes desta emisi\u00f3n acadou en 2014 o prezo de 258.000 d\u00f3lares.\nEn 1931 non se cu\u00f1aron moedas dun cuarto de d\u00f3lar; non hab\u00eda demanda delas no comercio por mor da Gran Depresi\u00f3n. Desde 1930, os organizadores da conmemoraci\u00f3n do bicentenario do nacemento de George Washington en 1732 intentaran conseguir un medio d\u00f3lar dedicado a Washington, que se cu\u00f1ar\u00eda como emisi\u00f3n regular para 1932. Cando en febreiro de 1931 se presentou no Congreso un proxecto de lei para unha moeda conmemorativa de Washington, escolleuse para esta moeda o valor dun cuarto de d\u00f3lar, no canto do previsto medio d\u00f3lar. A\u00ednda que non se rexistraron as raz\u00f3ns do cambio, a Comisi\u00f3n de Moeda da C\u00e1mara de Representantes emitiu un informe no que se afirmaba que \"o novo dese\u00f1o substituir\u00eda o actual tipo de cuarto de d\u00f3lar\", xa que este valor era \"popular\", e \"substituir\u00eda un dese\u00f1o insatisfactorio que se emit\u00eda na actualidade\". O Congreso aprobou a lei o 4 de marzo de 1931, e o novo cuarto de d\u00f3lar Washington comezou a cu\u00f1arse en 1932, pondo fin as\u00ed \u00e1 serie da Liberdade en p\u00e9. No entanto, moitos cuartos de d\u00f3lar da Liberdade en p\u00e9 seguiron en circulaci\u00f3n ata que a poboaci\u00f3n comezou a acaparar moedas de prata en 1964, o que provocou o cambio a moedas de metal com\u00fan.\nReutilizaci\u00f3n do dese\u00f1o.\nCon motivo de conmemorar o seu centenario, en 2015, a Casa da Moeda dos Estados Unidos anunciou os seus plans de volver a cu\u00f1ar en ouro puro, para coleccionistas, as tres moedas de prata emitidas por primeira vez en 1916. O peso e a lei da moeda dun cuarto de d\u00f3lar inscrib\u00edronse no anverso (AU 24K 1/4 oz.), polo que tecnicamente esta \u00e9 unha moeda de investimento. A versi\u00f3n desta reemisi\u00f3n do cuarto de d\u00f3lar da Liberdade en p\u00e9 reproduce a versi\u00f3n primitiva da moeda de 1916 , co peito descuberto da Liberdade.\nCu\u00f1\u00e1ronse 100.000 exemplares nesta emisi\u00f3n con data de 2016, todos eles na Ceca de West Point \u2014a marca de ceca \"W\" est\u00e1 no mesmo lugar que o resto de moedas ordinarias deste tipo\u2014.\nTiraxes anuais.\nNa seguinte t\u00e1boa refl\u00edctense as tiraxes anuais do cuarto de d\u00f3lar da Liberdade en p\u00e9 en cada unha das tres casas de moeda onde se produciu:"}
{"id": "599803", "revid": "5132", "url": "https://gl.wikipedia.org/wiki?curid=599803", "title": "Matej Rudan", "text": "Matej Rudan, nado o 21 de marzo de 2001 en Zagreb, \u00e9 un xogador croata de baloncesto profesional internacional. Formado nas categor\u00edas inferiores do KK Cibona, actualmente xoga para o R\u00edo Breog\u00e1n da Liga ACB cedido polo Bayern M\u00fcnchen. Cunha altura de 2,00 m, xoga nas posici\u00f3ns de ala e ala-pivote. \nTraxectoria.\nNado en Zagreb, Rudan comezou a xogar baloncesto no KK Omi\u0161-Cagalj Tours Galeb. En 2015, uniuse \u00e1 canteira do principal equipo da s\u00faa cidade, o KK Cibona. Dous anos m\u00e1is tarde, trasl\u00e1dase a Alema\u00f1a para unirse aos xuven\u00eds do Bayern M\u00fcnchen. En 2018, Rudan ascendeu ao equipo reserva do Bayern M\u00fcnchen da ProB, terceira categor\u00eda do baloncesto alem\u00e1n. No ano 2020, ascendeu ao primeiro equipo, onde fixo unha media de 3,4 puntos e 2,3 rebotes por partido. O 25 de agosto de 2021, foi cedido ao Mega Mozzart da Liga ABA, onde permaneceu at\u00e9 2023. Na s\u00faa \u00faltima temporada na liga adri\u00e1tica, fixo unha media de 12,8 puntos, 5,5 rebotes e 0,9 asistencias por encontro. Ap\u00f3s finalizar a temporada, foi cedido de novo, esta vez ao R\u00edo Breog\u00e1n da Liga ACB.\nClubs.\nAo longo da s\u00faa carreira, Rudan ten xogado para os seguintes equipos profesionais:"}
{"id": "599804", "revid": "5132", "url": "https://gl.wikipedia.org/wiki?curid=599804", "title": "BBL", "text": ""}
{"id": "599811", "revid": "127505", "url": "https://gl.wikipedia.org/wiki?curid=599811", "title": "Tutadona Moniz", "text": "Tutadona Moniz de Co\u00edmbra, tam\u00e9n chamada Toda, nada \"c.\"960 e falecida \"c.\"1025, foi unha nobre, condesa de Portucale polo matrimonio con Menendo II Gundisalviz, despois da morte de Menendo en 1008, gobernou como rexente para despois facelo conxuntamente con Aloito Nuniz, seguinte conde de Portucale. Desco\u00f1\u00e9cese a raz\u00f3n deste goberno conxunto pero p\u00e9nsase que puideron casar para dar lexitimidade ao novo goberno de Aloito, descendete de V\u00edmara P\u00e9rez, igual que o casamento entre, a filla de Tutadona, Ilduara Menendiz e, o fillo de Aloito, Nuno I Aloitiz, nomeados condes de Portucale despois da morte de Aloito a man dos viquingos no 1015.\nFamilia.\nOs seus pais foron Munio Froilaz de Co\u00edmbra e Elvira Paes de Deza, do seu matrimonio con Menendo tivo a seguinte descendencia:"}
{"id": "599813", "revid": "5863", "url": "https://gl.wikipedia.org/wiki?curid=599813", "title": "Pablo Milan\u00e9s Arias", "text": ""}
{"id": "599816", "revid": "5863", "url": "https://gl.wikipedia.org/wiki?curid=599816", "title": "Lista de condes de Portucale", "text": "Esta \u00e9 unha lista dos diferentes gobernadores do condado Portucalense, dende a conquista de \"Portus Cale\" por V\u00edmara P\u00e9rez en 868, ata a fundaci\u00f3n do Reino de Portugal por Afonso I Henr\u00edquez no 1139.\nPrimeiro Condado Portucalense.\nO co\u00f1ecido como Primeiro Condado Portucalense, \u00e9 un per\u00edodo que abrangue dende a repoboaci\u00f3n e conquista de V\u00edmara P\u00e9rez cara o 868, ata a morte de Nuno II Menendiz na batalla de Pedroso contra Garc\u00eda II que asimila o t\u00edtulo no Reino de Galicia pondo fin \u00e1 autonom\u00eda do condado.\nEste per\u00edodo ven marcado pola colonizaci\u00f3n e conquista por parte da alta nobreza galega, principalmente representada por V\u00edmara P\u00e9rez e Hermenexildo Got\u00e9rrez, quen conquistan Porto e Co\u00edmbra respectivamente.\nUnificaci\u00f3n de Portucale ao Reino de Galicia.\nEn 1065, Galicia e Portucale foron herdados por Garc\u00eda II, fillo de Fernando I. Pero Nuno II Menendiz, conde de Portucale, lev\u00e1ntase contra Garc\u00eda II culminando na batalla de Pedroso onde Nuno II morre. Garc\u00eda II tomou control directo sobre o condado e declarouse Rei de Galicia e Portugal. Ese mesmo ano, o irm\u00e1n de Garc\u00eda II, Afonso VI, capturouno proclam\u00e1ndose en 1072 rei de toda Galicia.\nSegundo Condado Portucalense.\nO co\u00f1ecido como Segundo Condado Portucalense, \u00e9 o per\u00edodo dende que o condado se reconstitu\u00edu nas mans de Raimundo de Borgo\u00f1a en 1087 ata finalmente formarse o Reino de Portugal baixo a coroa de Afonso I en 1143.\nCando Garc\u00eda II falece en prisi\u00f3n no 1090 os seus territorios xa estaban nas mans do xenro de Afonso VI, Raimundo de Borgo\u00f1a, que gobernaba dende o 1087 como dote da s\u00faa esposa Urraca Af\u00f3nsez. Entre 1095 e 1097 Afonso VI, despois do desastre militar de Raimundo, decide unificar o Condado de Portucale e o Condado de Co\u00edmbra e entregarllo como dote \u00e1 s\u00faa filla Tareixa Af\u00f3nsez e ao seu esposo Henrique de Borgo\u00f1a; cuxo fillo ser\u00eda Afonso I, primeiro rei de Portugal."}
{"id": "599818", "revid": "89787", "url": "https://gl.wikipedia.org/wiki?curid=599818", "title": "Jon Amil Mateos", "text": "Jon Amil Mateos, nado en Vigo o 17 de maio de 1988, \u00e9 un m\u00e9dico e reintegracionista galego. Desde xullo de 2023, ocupa o posto de presidente da AGAL.\nTraxectoria.\nDe nai vasca e pai galego, viviu a s\u00faa infancia en Vigo. Malia criarse nunha contorna maioritariamente castelanfalante f\u00edxose neofalante no segundo curso do bacharelato. Rematado o bacharelato pasou a estudar Medicina na Universidade de Santiago de Compostela. En 2013 iniciou a publicaci\u00f3n dun blog: \"As MIR e unha noites,\" no que narraba as s\u00faas desventuras no estudo do exame do MIR (M\u00e9dico Interno Residente) e co que acadou sona nas redes sociais galegas. Rematada a carreira emigrou ao Pa\u00eds Vasco, onde traballou nun centro de reco\u00f1ecementos m\u00e9dicos. De 2016 a 2023 formou parte do Conselho da AGAL e xestionou a conta de Twitter @emgalego, o seu consultorio ling\u00fc\u00edstico. \nO 9 de xullo de 2023 asumiu a presidencia da AGAL en substituci\u00f3n do fil\u00f3logo Eduardo Maragoto.\nActividade na rede.\nA s\u00faa actividade na internet galega comezou en 2007, coa creaci\u00f3n dunha web de fans do Xabar\u00edn Club chamada \"Xeraci\u00f3n Xabar\u00edn\", que estivo activa ata marzo de 2013, cando tivo que pechar por indicaci\u00f3n da CRTVG. En 2010 comezou a colaborar en Memoria Pixelada, a primeira web completamente en galego dedicada aos videoxogos, coa alcu\u00f1a \"AmilGZ\". En 2013 comezou o seu blog \"As MIR e unha noites\", o que foi o seu proxecto m\u00e1is grande ata o momento.\nEn decembro de 2015, xa como membro da AGAL, lanzou o consultorio ling\u00fc\u00edstico @emgalego, que comezou como unha conta do Twitter pero acabou estend\u00e9ndose por outras redes sociais, chegando mesmo a facer colaboraci\u00f3ns puntuais con outras iniciativas como o D\u00edgocho eu. En 2020 ga\u00f1ou os \"Premios do Galituiter\", un certame autoorganizado pola comunidade galega do Twitter, e que lle outorgou o t\u00edtulo non oficial de \"presidente do Galituiter\" durante o ano 2021.\nActualmente \u00e9 un colaborador activo do \"Recuncho Gamer\", o proxecto multiplataforma sobre videoxogos de Iago Gordillo. Destaca o seu papel co-creador do podcast \"Outeiro Verde\", dedicado a Sonic the Hedgehog. Tam\u00e9n \u00e9 co-creador doutro podcast dedicado \u00e1 serie Doctor Who, chamado \"Gallifrey Ceive\", que foi finalista do Premio Pioneiro do concurso Youtubeir@s."}
{"id": "599819", "revid": "1131", "url": "https://gl.wikipedia.org/wiki?curid=599819", "title": "IES Eduardo Blanco Amor (Ourense)", "text": ""}
{"id": "599823", "revid": "23204", "url": "https://gl.wikipedia.org/wiki?curid=599823", "title": "Nature Communications", "text": "Nature Communications \u00e9 unha revista cient\u00edfica publicada por Nature Portfolio dende 2010. \u00c9 unha revista multidisciplinar e cobre as ciencias naturais, inclu\u00edndo f\u00edsica, qu\u00edmica, ciencias da Terra, medicina e biolox\u00eda. A revista ten oficinas de editorial en Londres, Berl\u00edn, Nova York e Shanghai.\nA editora en xefe fundadora da revista foi Lesley Anson, seguida por Joerg Heber, Magdalena Skipper e Elisa De Ranieri. No ano 2022, os editores eran Nathalie Le Bot para as \u00e1reas de sa\u00fade e ciencia cl\u00ednica, Stephane Larochelle por ciencias da biolox\u00eda, Enda Bergin para qu\u00edmica e biotecnolox\u00eda e Prabhjot Saini para f\u00edsica e ciencias da Terra. Dende outubro de 2014, a revista s\u00f3 acepta artigos de autores dispostos a pagar un cargo por procesamento de artigos. Ata finais de 2015, parte dos env\u00edos publicados s\u00f3 estaban dispo\u00f1ibles para os subscritores. En xaneiro de 2016, todo o contido pasou a ser de libre acceso."}
{"id": "599824", "revid": "23204", "url": "https://gl.wikipedia.org/wiki?curid=599824", "title": "Patrimonio da Humanidade en Bangladesh", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Bangladesh, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Bangladesh ratificou a convenci\u00f3n o 3 de agosto de 1983, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "599827", "revid": "23204", "url": "https://gl.wikipedia.org/wiki?curid=599827", "title": "Patrimonio da Humanidade en Burkina Faso", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Burkina Faso, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Burkina Faso ratificou a convenci\u00f3n o 2 de abril de 1987, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "599834", "revid": "23204", "url": "https://gl.wikipedia.org/wiki?curid=599834", "title": "Killer Elite (filme)", "text": ""}
{"id": "599836", "revid": "23204", "url": "https://gl.wikipedia.org/wiki?curid=599836", "title": "Patrimonio da Humanidade en Chipre", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Chipre, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Chipre ratificou a convenci\u00f3n o 14 de agosto de 1975, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "599839", "revid": "23204", "url": "https://gl.wikipedia.org/wiki?curid=599839", "title": "Patrimonio da Humanidade en Guatemala", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Guatemala, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Guatemala ratificou a convenci\u00f3n o 16 de xaneiro de 1979, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "599842", "revid": "98629", "url": "https://gl.wikipedia.org/wiki?curid=599842", "title": "Akik maradtak", "text": "Akik maradtak \u00e9 un filme h\u00fangaro de 2019 dirixido por Barnab\u00e1s T\u00f3th. Bas\u00e9ase na novela de 2003 \"F\u00e9rfiid\u0151k l\u00e1nyreg\u00e9nye\" de Zsuzsa V\u00e1rkonyi. Foi escollido como candidato de Hungr\u00eda para o \u00d3scar \u00f3 mellor filme internacional na 92\u00aa edici\u00f3n dos premios, chegando a clasificarse na lista curta de decembro.\nSinopse.\nUnha moza de 16 anos e un m\u00e9dico de mediana idade co\u00f1\u00e9cense en Budapest despois da segunda guerra mundial, estando os dous de loito polas s\u00faas familias perdidas nos campos de concentraci\u00f3n."}
{"id": "599843", "revid": "23204", "url": "https://gl.wikipedia.org/wiki?curid=599843", "title": "Napsz\u00e1llta", "text": "Napsz\u00e1llta \u00e9 un filme h\u00fangaro de 2018 dirixido por L\u00e1szl\u00f3 Nemes e escrito por Nemes, Clara Royer e Matthieu Taponier. Est\u00e1 ambientado no Budapest antes da primeira guerra mundial, e est\u00e1 protagonizado por Juli Jakab e Vlad Ivanov. Estreouse na 75\u00aa edici\u00f3n do Festival Internacional de Cinema de Venecia e tam\u00e9n se proxectou no Festival Internacional de Cinema de Toronto de 2018. Foi escollido como candidato de Hungr\u00eda para o \u00d3scar \u00f3 mellor filme internacional na 91\u00aa edici\u00f3n dos premios, mais finalmente non foi nomeado."}
{"id": "599844", "revid": "23204", "url": "https://gl.wikipedia.org/wiki?curid=599844", "title": "Tiszta sz\u00edvvel", "text": "Tiszta sz\u00edvvel \u00e9 un filme h\u00fangaro de 2016 dirixido por Attila Till. Foi escollido como candidato de Hungr\u00eda para o \u00d3scar \u00f3 mellor filme internacional na 89\u00aa edici\u00f3n dos premios, mais finalmente non foi nomeado.\nSinopse.\nTres mozos que usan cadeiras de rodas, inseguros do seu futuro e carentes de apoio familiar, deciden converterse en asasinos a soldo."}
{"id": "599845", "revid": "23204", "url": "https://gl.wikipedia.org/wiki?curid=599845", "title": "Feh\u00e9r isten", "text": "Feh\u00e9r isten \u00e9 un filme h\u00fangaro de 2014 dirixido por Korn\u00e9l Mundrucz\u00f3 e protagonizado por Zs\u00f3fia Psotta. \u00c9 unha coproduci\u00f3n entre Hungr\u00eda, Alema\u00f1a e Suecia. Estreouse o 23 de maio de 2014 no Festival Internacional de Cinema de Cannes de 2014. Foi escollido como candidato de Hungr\u00eda para o \u00d3scar \u00f3 mellor filme internacional na 87\u00aa edici\u00f3n dos premios, mais finalmente non foi nomeado."}
{"id": "599846", "revid": "54334", "url": "https://gl.wikipedia.org/wiki?curid=599846", "title": "Hermon Atkins MacNeil", "text": "Hermon Atkins MacNeil, nado en Everett, Massachusetts, o 27 de febreiro de 1866 e finado en Queens, Nova York, o 2 de outubro de 1947, foi un escultor e dese\u00f1ador de moedas estadounidense.\nTraxectoria.\nHermon Atkins MaxNeil naceu na granxa familiar en Everett, fillo do granxeiro e construtor John Clinton MacNeil e da s\u00faa esposa, Mary Lash. Asistiu \u00e1 \"Massachusetts Normal Art School\" \u2014logo coe\u00f1ecida como \"Massachusetts College of Art and Design\"\u2014, onde se graduou en 1886.\"\"\nLogo trasladouse a Par\u00eds para perfeccionar a s\u00faa formaci\u00f3n, na \"Academie Julian\" e na Escola de Belas Artes, con profesores como Henri Chapu e Alexandre Falgui\u00e8re. \nDe regreso a Am\u00e9rica, instalouse primeiro no oeste, onde pasou unha tempada convivindo coas poboaci\u00f3ns ind\u00edxenas e facendo esbozos para posteriores obras escult\u00f3ricas. Posteriormente dedicouse ao traballo nun estudio de Chicago, en tanto que ensinaba no Instituto de Arte desa cidade.\"\" \nEn 1895 acadou a bolsa Rinehart, grazas \u00e1 cal puido pasar en Roma unha etapa formativa de catro anos (1896-1900), durante a cal se converteu no alumno predilecto de John Quincy Adams Ward. Antes de marchar a Roma casou con Carol Brooks, unha antiga alumna tam\u00e9n escultora, que o acompa\u00f1ou na s\u00faa estad\u00eda al\u00ed.\nAo seu regreso aos Estados Unidos exerceu a docencia en varias das mellores escolas de arte do pa\u00eds. Foi un dos primeiros profesores de Debuxo e Modelaxe da Universidade Cornell, e tam\u00e9n ensinou no \"Pratt Institute\", de Brooklyn, na \"Art Students League\" e na \"Academy of Design\" de Nova York. Estableceuse en Queens, onde xa en 1900 montou un estudio propio no barrio de College Point, que se converteu no seu fogar durante 47 anos, ata o seu falecemento.\nEntre outras sociedades eruditas e art\u00edsticas, MacNeil foi presidente da \"National Sculpture Society\" e membro da \"National Academy of Design\", da \"New York Architectural League\", da \"New York Municipal Art Association\", da \"American Federation of Arts\", da \"American Academy in Rome\" e da \"Century Association\". En 1906 foi escollido membro da \"American Academy of Arts and Letters\".\nVida persoal.\nHermon Atkins MacNeil casou o 25 de decembro de 1895 con Carol Brooks MacNeil, unha das s\u00faas antigas alumnas e tam\u00e9n unha destacada escultora, con quen tivo tres fillos. Esta s\u00faa primeira esposa finou en 1944 e MacNeil casou en segundas nupcias con Cecilia Weick Muench, en 1946.\"\"\nMacNeil faleceu na s\u00faa casa en Queens, Nova York, o 2 de outubro de 1947.\"\"\nObra.\nNo seu estudio de Queens preparou obras tan salientables como \"Sun Vow\" e \"Primitive Chant\" \u2014propiedade do Museo Metropolitano de Nova York\u2014, e \"The Moqui Runner\"; o monumento a McKinley en Columbus; as esculturas \"Coming of White Men\", en Portland, e \"Pony Express\", en St. Joseph; a estatua do xeneral Clark en Vincennes; o monumento \u00e1 guerra en Flushing Park, Queens; o baixorrelevo do edificio Marquette en Chicago; ou diversas estatuas do xeneral Washington, entre outros traballos.\nAs\u00ed mesmo, MacNeil realizou os bustos de Rufus Choate, Francis Parkman e James Monroe para o Sal\u00f3n da Fama da Universidade de Nova York e un busto do seu mestre e antigo patrocinador, John Quincy Adams Ward, para o Sal\u00f3n de Artistas da mesma universidade.\nOs traballos de MacNeil fix\u00e9rono merecedor de medallas nas exposici\u00f3ns de Chicago, Buffalo, Par\u00eds e San Francisco. Tam\u00e9n recibiu medallas na exposici\u00f3n de Charleston de 1902, na exposici\u00f3n de San Lu\u00eds de 1904 e na exposici\u00f3n de Atlanta de 1895.\nMais quizais a s\u00faa obra m\u00e1is senlleira e reco\u00f1ecida sexa o dese\u00f1o da moeda dun cuarto de d\u00f3lar da \"Liberdade en p\u00e9\", que se cu\u00f1ou entre 1916 a 1930 e leva a s\u00faa inicial (\"M\") \u00e1 dereita da data. Para se encargar deste traballo, MacNeil foi o ga\u00f1ador dun concurso no que participaron m\u00e1is de 50 artistas.\"\"\nOutra das s\u00faas obras m\u00e1is caracter\u00edsticas \u00e9 \"Justice, the Guardian of Liberty\" (\"O gardi\u00e1n da Liberdade\"), de 1935, no front\u00f3n leste do edificio do Tribunal Supremo dos Estados Unidos.\nMacNeil foi un dos doce escultores invitados a participar no concurso de estatuas da Muller Pioneira en 1927. A s\u00faa obra tam\u00e9n formou parte dos concursos de arte dos Xogos Ol\u00edmpicos de Ver\u00e1n de 1928 en \u00c1msterdam e de 1932 nos \u00c1nxeles."}
{"id": "599847", "revid": "1888", "url": "https://gl.wikipedia.org/wiki?curid=599847", "title": "Ana Mar\u00eda Villarino Pardo", "text": "Ana Mar\u00eda Villarino Pardo, nado en O\u00edmbra en 1973, \u00e9 unha pol\u00edtica galega do PPdeG.\nTraxectoria.\nFilla do que foi alcalde de O\u00edmbra Alfonso Villarino Rodr\u00edguez. \u00c9 t\u00e9cnico de Agader. Nas elecci\u00f3ns municipais de 2003 presentouse na candidatura do PPdeG que encabezaba o seu pai e foi elixida concelleira. Continuou como concelleira nas sucesivas elecci\u00f3ns. Nas elecci\u00f3ns municipais de 2015 encabezou a candidatura do PPdeG \u00e1 alcald\u00eda de O\u00edmbra e foi elixida alcaldese por maior\u00eda absoluta. Volveu ser elixida alcaldesa de O\u00edmbra con maior\u00eda absoluta nas municipais de 2019 e 2023. Foi deputada provincial e secretaria xeral do PP de Ourense. En 2023 renunciou a ser deputada provincial en favor do ex-alcalde da Gudi\u00f1a Jos\u00e9 Mar\u00eda Lago Cabo."}
{"id": "599848", "revid": "98629", "url": "https://gl.wikipedia.org/wiki?curid=599848", "title": "A nagy f\u00fczet", "text": "A nagy f\u00fczet \u00e9 un filme h\u00fangaro de 2013 dirixido por J\u00e1nos Sz\u00e1sz. Bas\u00e9ase na novela hom\u00f3nima de 1986 de \u00c1gota Krist\u00f3f. Foi escollido como candidato de Hungr\u00eda para o \u00d3scar \u00f3 mellor filme internacional na 86\u00aa edici\u00f3n dos premios, clasific\u00e1ndose na lista curta de xaneiro.\nSinopse.\nDous xemelgos son enviados a unha aldea remota onde vive a s\u00faa avoa para que poidan estar a salvo durante a segunda guerra mundial. Por\u00e9n, descobren que a aldea pode non estar tan segura como pensan cando son golpeados polos veci\u00f1os da vila."}
{"id": "599850", "revid": "1888", "url": "https://gl.wikipedia.org/wiki?curid=599850", "title": "Eva Barrio", "text": "Eva Mar\u00eda Barrio L\u00f3pez, nada en Ri\u00f3s, \u00e9 unha pol\u00edtica galega do PPdG.\nTraxectoria.\nNas elecci\u00f3ns municipais de 2019 presentouse na candidatura do PPdeG e foi elixida concelleira. Logo da renuncia do alcalde Francisco Armando Veiga en abril de 2022, foi elixida alcaldesa de Ri\u00f3s. Nas municipais de 2023 encabezou a candidatura do PPdeG, e foi elixida alcaldesa de Ri\u00f3s con maior\u00eda absoluta."}
{"id": "599851", "revid": "1888", "url": "https://gl.wikipedia.org/wiki?curid=599851", "title": "Eva Mar\u00eda Barrio L\u00f3pez", "text": ""}
{"id": "599852", "revid": "5863", "url": "https://gl.wikipedia.org/wiki?curid=599852", "title": "Illa do Sal, Cabo Verde", "text": "Sal \u00e9 unha illa de Cabo Verde. Sal \u00e9 un destino tur\u00edstico con praias de area branca e m\u00e1is de 350 d\u00edas de sol ao ano. \u00c9 unha das tres illas areosas do leste do arquip\u00e9lago de Cabo Verde no Oc\u00e9ano Atl\u00e1ntico central, a 560 km. fronte \u00e1 costa oeste de \u00c1frica. Cabo Verde \u00e9 co\u00f1ecido polo Kitesurf durante todo o ano, pola gran reserva de tartarugas que eclosionan de xullo a setembro, e pola m\u00fasica de Ces\u00e1ria \u00c9vora.\nHistoria.\nPara os europeos, a illa descubr\u00eduse o 3 de decembro de 1460 e bautizouse como \"Llana\" (\"plana\"). Este nome cambiouse polo actual \"Sal\" cando se descubriron as d\u00faas grandes salinas (Pedra de Lume e Santa Mar\u00eda). Os tres primeiros s\u00e9culos despois do seu descubrimento, a illa estaba pouco habitada, en 1720 hab\u00eda un pequeno pobo de pescadores preto da actual Palmeira. Isto cambiou cando se desenvolveu a industria do salgado a finais do s\u00e9culo XVIII, comezando na Pedra de Lume. Santa Mar\u00eda fundouse no sur da illa en 1830 por Manuel Ant\u00f3nio Martins. Durante este tempo prosperou a industria do sal, con 30.000 toneladas de sal exportadas nos primeiros anos. A maior parte do sal exportouse a Brasil ata a s\u00faa nacionalizaci\u00f3n en 1887, os investimentos de sal portugueses e franceses retomaron a produci\u00f3n do sal ata 1984.\nEn 1939, Italia comezou a constru\u00edr un aeroporto para recibir voos de Europa e Am\u00e9rica do Sur. A construci\u00f3n det\u00edvose e cesou ao redor da segunda guerra mundial. Os portugueses compraron o aeroporto aos italianos e remat\u00e1rono en 1949. Ao nord\u00e9s do aeroporto, os traballadores da illa de S\u00e3o Nicolau instal\u00e1ronse nunha aldea chamada Pregui\u00e7a, agora parte de Espargos. O furac\u00e1n Fred azotou a illa do Sal a finais do ver\u00e1n de 2015, causando danos en vivendas, instalaci\u00f3ns tur\u00edsticas e barcos.\nXeograf\u00eda.\nA illa ten 29,7\u00a0km de longo e 11,8\u00a0km de largo. \nA s\u00faa superficie \u00e9 de 219\u00b484 km\u00b2. \u00c9 unha das tres illas areosas do leste (Sal, Boa Vista e Maio) do arquip\u00e9lago, con praias de area branca. A illa \u00e9 bastante plana, o seu punto m\u00e1is alto \u00e9 o Monte Grande, a 406 m de altitude. O illote deshabitado Ilh\u00e9u Rabo de Junco at\u00f3pase preto do costa oeste de Sal. P\u00f3dense atopar marismas salinas no cr\u00e1ter \"Pedra de Lume\" e ao norte de Santa Mar\u00eda.\nClima.\nA illa do Sal ten unha media de 350 d\u00edas de sol ao ano. Os ventos sopran principalmente do nord\u00e9s. Por\u00e9n, alg\u00fans d\u00edas tam\u00e9n te\u00f1en nubes, pero adoitan estar dispersas e poucas veces traen choiva. A 'estaci\u00f3n de chuvias' vai de xullo a mediados de outubro, a\u00ednda que as precipitaci\u00f3ns a\u00ednda son escasas.\nConcello.\nAdministrativamente, a illa de Sal \u00e9 un municipio, \"Concelho do Sal\". Este municipio est\u00e1 formado por unha \"freguesia\" (parroquia civil), \"Nossa Senhora das Dores\", que tam\u00e9n abarca toda a illa. O municipio de Sal creouse en 1935, cando separouse do municipio de Boa Vista. A sede municipal estaba orixinalmente en Santa Mar\u00eda, pero Espargos converteuse na sede municipal na d\u00e9cada de 1970.\nA \"freguesia\" subdiv\u00eddese nos seguintes asentamentos:\nPol\u00edtica.\nDesde 2016, o Movemento pola Democracia (MpD) \u00e9 o partido gobernante do municipio. Os resultados das \u00faltimas elecci\u00f3ns, en 2016:\nDemograf\u00eda.\nEn 1832, a poboaci\u00f3n estim\u00e1base en 400 persoas. Ata 1960, era a illa menos poboada das nove illas habitadas de Cabo Verde, con menos de 3.000 habitantes. Desde ent\u00f3n a poboaci\u00f3n creceu rapidamente, chegando a ser de 40.000 en 2019, o que a converte na terceira illa m\u00e1is poboada de Cabo Verde, despois de Santiago e S\u00e3o Vicente, e superando a Santo Ant\u00e3o e Fogo."}
{"id": "599854", "revid": "785", "url": "https://gl.wikipedia.org/wiki?curid=599854", "title": "I Rep\u00fablica de Galicia", "text": ""}
{"id": "599855", "revid": "785", "url": "https://gl.wikipedia.org/wiki?curid=599855", "title": "I Rep\u00fablica de Galiza", "text": ""}
{"id": "599856", "revid": "1888", "url": "https://gl.wikipedia.org/wiki?curid=599856", "title": "Eva Mar\u00eda Barrio", "text": ""}
{"id": "599857", "revid": "1888", "url": "https://gl.wikipedia.org/wiki?curid=599857", "title": "Eloy P\u00e9rez", "text": "Eloy P\u00e9rez Sind\u00edn, nado en Monterroso en 1971, \u00e9 un enxe\u00f1eiro agr\u00edcola e pol\u00edtico galego do PPdeG.\nTraxectoria.\nEnxe\u00f1eiro agr\u00edcola e asesor. Nas elecci\u00f3ns municipais de 2019 encabezou a candidatura do PPdeG en Monterroso e foi elixido concelleiro. Logo da renuncia \u00e1 alcald\u00eda e o abandonou do concello polo alcalde Antonio Gato en xullo de 2020, foi elixida alcaldesa Roc\u00edo Seijas o 29 de xullo co apoio dos ed\u00eds do PPdeG, e Eloy P\u00e9rez foi primeiro tenente alcalde dende 2021. Nas municipais de 2023 volveu encabezar a candidatura do PPdeG, e foi elixido alcalde."}
{"id": "599858", "revid": "118308", "url": "https://gl.wikipedia.org/wiki?curid=599858", "title": "Concurso de Miss Vaca Galicia (Luar)", "text": ""}
{"id": "599860", "revid": "1888", "url": "https://gl.wikipedia.org/wiki?curid=599860", "title": "Eloy P\u00e9rez Sind\u00edn", "text": ""}
{"id": "599863", "revid": "111586", "url": "https://gl.wikipedia.org/wiki?curid=599863", "title": "Mark Haddon", "text": " \nMark Haddon, nado en Northampton, Northamptonshire, Reino Unido, o 28 de outubro de 1962, \u00e9 un escritor, ilustrador e pintor ingl\u00e9s.\nEscribiu numerosos libros infant\u00eds e contos para nenos que ilustrou el mesmo, e unha colecci\u00f3n de poemas. Tam\u00e9n participou na creaci\u00f3n de gui\u00f3ns para series de televisi\u00f3n e pel\u00edculas. Traballou durante un tempo con persoas con limitaci\u00f3ns f\u00edsicas e intelectuais, o que lle axudou a crear a s\u00faa primeira novela \"O curioso incidente do can \u00e1 medianoite\", publicada en lingua galega por Rinoceronte Editora en 2008. \nTraxectoria.\nFormaci\u00f3n.\nEstudou literatura inglesa no Merton College de Oxford, rematando os seus estudos na Universidade de Edimburgo. \nActividade profesional, al\u00e9n de escritor.\nEnsina literatura creativa na Universidade de Oxford e na Fundaci\u00f3n Arvon, e ded\u00edcase \u00e1 pintura abstracta. \nDurante un tempo, Haddon traballou con persoas con discapacidade f\u00edsica e intelectual, feito que lle valeu a interpretaci\u00f3n do personaxe principal na s\u00faa primeira novela destinada ao lector adulto.\nVida persoal.\nHaddon \u00e9 vexetariano. Descr\u00edbese a si mesmo como un \"ateo de li\u00f1a dura.\"\nHaddon vive en Oxford coa s\u00faa muller Sos Eltis, membro do Brasenose College de Oxford, e os seus dous fillos."}
{"id": "599865", "revid": "54334", "url": "https://gl.wikipedia.org/wiki?curid=599865", "title": "Constance Ortmayer", "text": "Constance Ortmayer, nada en Nova York o 19 de xullo de 1902 e finada en Morristown, Tennessee, o 15 de maio de 1988, foi unha escultora e dese\u00f1adora de moedas estadounidense.\nTraxectoria.\nConstance Ortmayer naceu en 1902 en Nova York, filla de Mildred Cerny e do lit\u00f3grafo Rudolph Joseph Ortmayer. Cursou o seu ensino secundario na \"New York High School\" entre 1914 e 1916. Descubriu o seu talento art\u00edstico na escola de ver\u00e1n \"Bryn Mawr\" e posteriormente formouse en escultura na s\u00faa cidade natal.\nEn 1927 viaxou a Europa para continuar a s\u00faa formaci\u00f3n na Academia de Belas Artes de Viena, en Austria, en cuxa Escola Superior de Arte estudou entre 1930 e 1932, para acadar un mestrado en Belas Artes, contando entre os seus mestres os escultores Franz Plunder e Josef M\u00fcllner. Logo da s\u00faa graduaci\u00f3n en Viena, Ortmayer visitou os grandes centros art\u00edsticos europeos, en pa\u00edses como Austria, Alema\u00f1a, Francia, B\u00e9lxica, Italia, Inglaterra, Noruega, Suecia e Dinamarca.\nAo seu regreso aos Estados Unidos foi asesora t\u00e9cnica de escultura na Secci\u00f3n de Pintura de Escultura do Departamento do Tesouro, en Washington, encargada dos elementos art\u00edsticos dos edificios p\u00fablicos. \nEn 1937 renunciou ao seu posto na Secci\u00f3n de Pintura e Escultura e incorporouse ao cadro docente do \"Rollins College\", de Winter Park, Florida. Ortmayer ensinou Escultura nesta instituci\u00f3n acad\u00e9mica, primeiro como instrutora (1937-1941), logo como profesora adxunta (1941-1944), despois como profesora asociada (1944-1947) e finalmente como profesora titular, ata 1868, cando se xubilou, para dedicar m\u00e1is tempo \u00e1 actividade creadora e ao coidado da s\u00faa nai anci\u00e1. No \"Rollins College\", ademais do seu labor docente, achegou a s\u00faa creatividade art\u00edstica dese\u00f1ando a base do Monumento \u00e1 Paz, en 1938.\nEntre outras entidades eruditas e art\u00edsticas, Ortmayer formou parte da \"National Sculpture Society\", do \"Florida Artist Group\", da \"Florida Federation of Art\" e da \"Orlando Ceramic Society.\" \nConstance Ortmayer faleceu en Morristown, Tennessee, o 15 de maio de 1988.\nReco\u00f1ecementos.\nOrtmayer recibiu ao longo da s\u00faa traxectoria art\u00edstica o premio Anna Hyatt Huntington, pola s\u00faa obra \"Aprilis\", o premio de arquitectura Henry O. Avery, por \"The Bather,\" e un premio ao m\u00e9rito pola mellor obra da Federaci\u00f3n de Arte de Florida. En 1947, o Rollins College concedeulle a s\u00faa condecoraci\u00f3n de honra.\nObra.\nEntre os seus traballos p\u00f3dense destacar dous baixorrelevos para senllas oficinas do Servizo Postal dos Estados Unidos: \"Arcadia\", para a oficina de Arcadia, Florida, e \"Alabama Agriculture\", para a oficina de Scottsboro, Alabama. Tam\u00e9n \u00e9 salientable a s\u00faa escultura \"The Spirit of the Theatre\", para o teatro \"Anne Russell\" do \"Rollins College\".\nA Ortmayer encomend\u00f3uselle tam\u00e9n o dese\u00f1o da moeda de medio d\u00f3lar de prata conmemorativa do Centro Musical de Cincinnati, emitida en 1936, que lle valeu a representaci\u00f3n permanente da \"American Numismatic Society\", de Nova York. Inicialmente, a Comisi\u00f3n de Belas Artes dos Estados Unidos, desautorizara o dese\u00f1o proposto por Ortmayer para esta moeda, mais finalmente foi aprobado pola Casa da Moeda dos Estados Unidos, cunha representaci\u00f3n do m\u00fasico Stephen Foster no anverso e unha alegor\u00eda feminina da m\u00fasica, tanguendo unha lira, no reverso.\nAdemais, Ortmayer creou unha medalla para a Academia de Ciencias de Florida e numerosos premios para o \"Rollins College\", como as medallas Hamilton Holt, William Fremont Blackman, George Morgan Ward, Roy E. Crummer e \"Jubilee\"."}
{"id": "599866", "revid": "23204", "url": "https://gl.wikipedia.org/wiki?curid=599866", "title": "O Cagaxol, Pontecesures, Pontecesures", "text": "O Caxagol \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 12 habitantes (8 homes e 4 mulleres)."}
{"id": "599868", "revid": "23204", "url": "https://gl.wikipedia.org/wiki?curid=599868", "title": "Fenteira, Pontecesures, Pontecesures", "text": "Fenteira \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas."}
{"id": "599869", "revid": "23204", "url": "https://gl.wikipedia.org/wiki?curid=599869", "title": "Grobas, Pontecesures, Pontecesures", "text": "Grobas \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas."}
{"id": "599870", "revid": "23204", "url": "https://gl.wikipedia.org/wiki?curid=599870", "title": "A Paxareira, Pontecesures, Pontecesures", "text": "A Paxareira \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas."}
{"id": "599871", "revid": "23204", "url": "https://gl.wikipedia.org/wiki?curid=599871", "title": "Portarraxoi, Pontecesures, Pontecesures", "text": "Portarraxoi \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 516 habitantes (239 homes e 277 mulleres)."}
{"id": "599872", "revid": "23204", "url": "https://gl.wikipedia.org/wiki?curid=599872", "title": "Porto de Abaixo, Pontecesures, Pontecesures", "text": "Porto de Abaixo \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 58 habitantes (31 homes e 27 mulleres)."}
{"id": "599873", "revid": "23204", "url": "https://gl.wikipedia.org/wiki?curid=599873", "title": "Porto de Arriba, Pontecesures, Pontecesures", "text": "Porto de Arriba \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 291 habitantes (143 homes e 148 mulleres)."}
{"id": "599874", "revid": "23204", "url": "https://gl.wikipedia.org/wiki?curid=599874", "title": "Redondo, Pontecesures, Pontecesures", "text": "Redondo \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 313 habitantes (162 homes e 151 mulleres)."}
{"id": "599875", "revid": "23204", "url": "https://gl.wikipedia.org/wiki?curid=599875", "title": "San Lu\u00eds, Pontecesures, Pontecesures", "text": "San Lu\u00eds \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 390 habitantes (184 homes e 206 mulleres)."}
{"id": "599876", "revid": "23204", "url": "https://gl.wikipedia.org/wiki?curid=599876", "title": "O Souto, Pontecesures, Pontecesures", "text": "O Souto \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas."}
{"id": "599877", "revid": "23204", "url": "https://gl.wikipedia.org/wiki?curid=599877", "title": "A Toxa, Pontecesures, Pontecesures", "text": "A Toxa \u00e9 un lugar da parroquia de Pontecesures no concello pontevedr\u00e9s de Pontecesures, na comarca de Caldas. Segundo o IGE, en 2022 ti\u00f1a 93 habitantes (44 homes e 49 mulleres)."}
{"id": "599878", "revid": "85894", "url": "https://gl.wikipedia.org/wiki?curid=599878", "title": "Cara, Bora, Pontevedra", "text": "Cara \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 30 habitantes (14 homes e 16 mulleres)."}
{"id": "599879", "revid": "85894", "url": "https://gl.wikipedia.org/wiki?curid=599879", "title": "A Corval, Bora, Pontevedra", "text": "A Corval \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 27 habitantes (15 homes e 12 mulleres)."}
{"id": "599880", "revid": "85894", "url": "https://gl.wikipedia.org/wiki?curid=599880", "title": "O Couto, Bora, Pontevedra", "text": "O Couto \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 33 habitantes (13 homes e 20 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "599881", "revid": "85894", "url": "https://gl.wikipedia.org/wiki?curid=599881", "title": "A Igrexa, Bora, Pontevedra", "text": "A Igrexa \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 16 habitantes (9 homes e 7 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "599882", "revid": "85894", "url": "https://gl.wikipedia.org/wiki?curid=599882", "title": "A Lameli\u00f1a, Bora, Pontevedra", "text": "A Lameli\u00f1a \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 57 habitantes (27 homes e 30 mulleres)."}
{"id": "599883", "revid": "85894", "url": "https://gl.wikipedia.org/wiki?curid=599883", "title": "As Leiras, Bora, Pontevedra", "text": "As Leiras \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 32 habitantes (15 homes e 17 mulleres)."}
{"id": "599884", "revid": "85894", "url": "https://gl.wikipedia.org/wiki?curid=599884", "title": "O P\u00edo, Bora, Pontevedra", "text": "O P\u00edo \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 36 habitantes (17 homes e 19 mulleres)."}
{"id": "599885", "revid": "85894", "url": "https://gl.wikipedia.org/wiki?curid=599885", "title": "As Pontes, Bora, Pontevedra", "text": "As Pontes \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 47 habitantes (24 homes e 23 mulleres)."}
{"id": "599886", "revid": "85894", "url": "https://gl.wikipedia.org/wiki?curid=599886", "title": "Portamu\u00ed\u00f1o, Bora, Pontevedra", "text": "Portamu\u00ed\u00f1o \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 14 habitantes (7 homes e 7 mulleres)."}
{"id": "599887", "revid": "85894", "url": "https://gl.wikipedia.org/wiki?curid=599887", "title": "O Quinteiro, Bora, Pontevedra", "text": "O Quinteiro \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 115 habitantes (57 homes e 58 mulleres)."}
{"id": "599888", "revid": "85894", "url": "https://gl.wikipedia.org/wiki?curid=599888", "title": "O Salgueiral, Bora, Pontevedra", "text": "O Salgueiral \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 95 habitantes (44 homes e 51 mulleres)."}
{"id": "599889", "revid": "85894", "url": "https://gl.wikipedia.org/wiki?curid=599889", "title": "O Teso, Bora, Pontevedra", "text": "O Teso \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 41 habitantes (23 homes e 18 mulleres)."}
{"id": "599890", "revid": "85894", "url": "https://gl.wikipedia.org/wiki?curid=599890", "title": "O Tombo, Bora, Pontevedra", "text": "O Tombo \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 73 habitantes (29 homes e 44 mulleres)."}
{"id": "599891", "revid": "85894", "url": "https://gl.wikipedia.org/wiki?curid=599891", "title": "O Valo, Bora, Pontevedra", "text": "O Valo \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 20 habitantes (8 homes e 12 mulleres)."}
{"id": "599892", "revid": "85894", "url": "https://gl.wikipedia.org/wiki?curid=599892", "title": "Vilares, Bora, Pontevedra", "text": "Vilares \u00e9 un lugar da parroquia de Bora no concello de Pontevedra, na provincia de Pontevedra. Segundo o IGE, en 2022 ti\u00f1a 23 habitantes (11 homes e 12 mulleres)."}
{"id": "599893", "revid": "5863", "url": "https://gl.wikipedia.org/wiki?curid=599893", "title": "Luisa Villalta G\u00f3mez", "text": ""}
{"id": "599894", "revid": "68944", "url": "https://gl.wikipedia.org/wiki?curid=599894", "title": "Cynthia Solomon", "text": "Cynthia Solomon, nada en Somerville (Massachusetts) en 1938, \u00e9 unha cient\u00edfica computacional estadounidense.\nTraxectoria.\nDoutora en pedagox\u00eda pola Universidade Harvard e divulgadora cient\u00edfica especialista en intelixencia artificial, co\u00f1ecida sobre todo polas s\u00faas aportaci\u00f3ns en intelixencia artificial e por popularizar a programaci\u00f3n inform\u00e1tica para nenos e nenas. En particular, \u00e9 unha das cocreadoras do primeiro linguaxe de programaci\u00f3n educativo, a linguaxe de programaci\u00f3n Logo."}
{"id": "599895", "revid": "85894", "url": "https://gl.wikipedia.org/wiki?curid=599895", "title": "A Devesa, Alba, Pontevedra", "text": "A Devesa \u00e9 un lugar da parroquia de Alba no concello de Pontevedra, na provincia de Pontevedra. Segundo o IGE, en 2022 ti\u00f1a 229 habitantes (113 homes e 116 mulleres)."}
{"id": "599896", "revid": "85894", "url": "https://gl.wikipedia.org/wiki?curid=599896", "title": "Lampreeira, Alba, Pontevedra", "text": "Lampreeira \u00e9 un lugar da parroquia de Alba no concello de Pontevedra, na provincia de Pontevedra. Segundo o IGE, en 2022 ti\u00f1a 17 habitantes (9 homes e 8 mulleres)."}
{"id": "599897", "revid": "85894", "url": "https://gl.wikipedia.org/wiki?curid=599897", "title": "Touceda, Alba, Pontevedra", "text": "Touceda \u00e9 un lugar da parroquia de Alba no concello de Pontevedra, na provincia de Pontevedra. Segundo o IGE, en 2022 ti\u00f1a 124 habitantes (51 homes e 73 mulleres)."}
{"id": "599898", "revid": "85894", "url": "https://gl.wikipedia.org/wiki?curid=599898", "title": "O Bispo, Campa\u00f1\u00f3, Pontevedra", "text": "O Bispo \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 32 habitantes (18 homes e 14 mulleres)."}
{"id": "599899", "revid": "85894", "url": "https://gl.wikipedia.org/wiki?curid=599899", "title": "O Cachapal, Campa\u00f1\u00f3, Pontevedra", "text": "O Cachapal \u00e9 un lugar da parroquia de Campa\u00f1\u00f3 no concello de Pontevedra, na provincia de Pontevedra. Segundo o IGE, en 2022 ti\u00f1a 69 habitantes (38 homes e 31 mulleres)."}
{"id": "599900", "revid": "85894", "url": "https://gl.wikipedia.org/wiki?curid=599900", "title": "Campa\u00f1\u00f3 de Arriba, Campa\u00f1\u00f3, Pontevedra", "text": "Campa\u00f1\u00f3 de Arriba \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 177 habitantes (90 homes e 87 mulleres)."}
{"id": "599901", "revid": "85894", "url": "https://gl.wikipedia.org/wiki?curid=599901", "title": "Carballi\u00f1os, Campa\u00f1\u00f3, Pontevedra", "text": "Carballi\u00f1os \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 32 habitantes (17 homes e 15 mulleres)."}
{"id": "599902", "revid": "85894", "url": "https://gl.wikipedia.org/wiki?curid=599902", "title": "O Casal de Rei, Campa\u00f1\u00f3, Pontevedra", "text": "O Casal de Rei \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima."}
{"id": "599903", "revid": "85894", "url": "https://gl.wikipedia.org/wiki?curid=599903", "title": "Casal do Mendo, Campa\u00f1\u00f3, Pontevedra", "text": "Casal do Mendo \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 71 habitantes (41 homes e 30 mulleres)."}
{"id": "599904", "revid": "85894", "url": "https://gl.wikipedia.org/wiki?curid=599904", "title": "O Coch\u00f3n, Campa\u00f1\u00f3, Pontevedra", "text": "O Coch\u00f3n \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 25 habitantes (12 homes e 13 mulleres)."}
{"id": "599905", "revid": "85894", "url": "https://gl.wikipedia.org/wiki?curid=599905", "title": "A Corredoira, Campa\u00f1\u00f3, Pontevedra", "text": "A Corredoira \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 31 habitantes (12 homes e 19 mulleres)."}
{"id": "599906", "revid": "85894", "url": "https://gl.wikipedia.org/wiki?curid=599906", "title": "Ferreiros, Campa\u00f1\u00f3, Pontevedra", "text": "Ferreiros \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 53 habitantes (21 homes e 32 mulleres)."}
{"id": "599907", "revid": "85894", "url": "https://gl.wikipedia.org/wiki?curid=599907", "title": "O Freixo, Campa\u00f1\u00f3, Pontevedra", "text": "O Freixo \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 92 habitantes (46 homes e 46 mulleres)."}
{"id": "599908", "revid": "85894", "url": "https://gl.wikipedia.org/wiki?curid=599908", "title": "Os Mu\u00ed\u00f1os, Campa\u00f1\u00f3, Pontevedra", "text": "Os Mu\u00ed\u00f1os \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 31 habitantes (14 homes e 17 mulleres)."}
{"id": "599909", "revid": "85894", "url": "https://gl.wikipedia.org/wiki?curid=599909", "title": "Parada, Campa\u00f1\u00f3, Pontevedra", "text": "Parada \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 131 habitantes (68 homes e 63 mulleres)."}
{"id": "599910", "revid": "85894", "url": "https://gl.wikipedia.org/wiki?curid=599910", "title": "Pi\u00f1eiro, Campa\u00f1\u00f3, Pontevedra", "text": "Pi\u00f1eiro \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima. Segundo o IGE, en 2022 ti\u00f1a 45 habitantes (20 homes e 25 mulleres)."}
{"id": "599911", "revid": "85894", "url": "https://gl.wikipedia.org/wiki?curid=599911", "title": "O Ribeiro, Campa\u00f1\u00f3, Pontevedra", "text": "O Ribeiro \u00e9 un lugar da parroquia de Campa\u00f1\u00f3, no concello de Pontevedra, na comarca hom\u00f3nima."}
{"id": "599912", "revid": "85894", "url": "https://gl.wikipedia.org/wiki?curid=599912", "title": "A Canicouva, A Canicouva, Pontevedra", "text": "A Canicouva \u00e9 un lugar da parroquia da Canicouva, no concello de Pontevedra, na comarca hom\u00f3nima. Segundo o IGE, en 2022 ti\u00f1a 151 habitantes (73 homes e 78 mulleres)."}
{"id": "599913", "revid": "85894", "url": "https://gl.wikipedia.org/wiki?curid=599913", "title": "A Balea, Cerponz\u00f3ns, Pontevedra", "text": "A Balea \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 6 habitantes (3 homes e 3 mulleres)."}
{"id": "599914", "revid": "85894", "url": "https://gl.wikipedia.org/wiki?curid=599914", "title": "Bouza, Cerponz\u00f3ns, Pontevedra", "text": "Bouza \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 1 habitante (1 home)."}
{"id": "599915", "revid": "85894", "url": "https://gl.wikipedia.org/wiki?curid=599915", "title": "O Bravo, Cerponz\u00f3ns, Pontevedra", "text": "O Bravo \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 36 habitantes (16 homes e 20 mulleres)."}
{"id": "599916", "revid": "85894", "url": "https://gl.wikipedia.org/wiki?curid=599916", "title": "A Costa, Cerponz\u00f3ns, Pontevedra", "text": "A Costa \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 13 habitantes (6 homes e 7 mulleres)."}
{"id": "599917", "revid": "85894", "url": "https://gl.wikipedia.org/wiki?curid=599917", "title": "O Cunchido, Cerponz\u00f3ns, Pontevedra", "text": "O Cunchido \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 59 habitantes (29 homes e 30 mulleres)."}
{"id": "599918", "revid": "85894", "url": "https://gl.wikipedia.org/wiki?curid=599918", "title": "A Ermida, Cerponz\u00f3ns, Pontevedra", "text": "A Ermida \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 37 habitantes (17 homes e 20 mulleres).\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "599919", "revid": "85894", "url": "https://gl.wikipedia.org/wiki?curid=599919", "title": "A Me\u00e1n, Cerponz\u00f3ns, Pontevedra", "text": "A Me\u00e1n \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 119 habitantes (61 homes e 58 mulleres)."}
{"id": "599920", "revid": "85894", "url": "https://gl.wikipedia.org/wiki?curid=599920", "title": "Pidre, Cerponz\u00f3ns, Pontevedra", "text": "Pidre \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 147 habitantes (69 homes e 78 mulleres)."}
{"id": "599921", "revid": "85894", "url": "https://gl.wikipedia.org/wiki?curid=599921", "title": "O Queimado, Cerponz\u00f3ns, Pontevedra", "text": "O Queimado \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima."}
{"id": "599922", "revid": "85894", "url": "https://gl.wikipedia.org/wiki?curid=599922", "title": "San Caetano, Cerponz\u00f3ns, Pontevedra", "text": "San Caetano \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 15 habitantes (6 homes e 9 mulleres)."}
{"id": "599923", "revid": "85894", "url": "https://gl.wikipedia.org/wiki?curid=599923", "title": "Tilve, Cerponz\u00f3ns, Pontevedra", "text": "Tilve \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 120 habitantes (47 homes e 73 mulleres)."}
{"id": "599924", "revid": "85894", "url": "https://gl.wikipedia.org/wiki?curid=599924", "title": "Vigario, Cerponz\u00f3ns, Pontevedra", "text": "Vigario \u00e9 un lugar da parroquia de Cerponz\u00f3ns, no concello de Pontevedra, na comarca hom\u00f3nima. Segundo o IGE, en 2022 ti\u00f1a 40 habitantes (22 homes e 18 mulleres)."}
{"id": "599925", "revid": "98629", "url": "https://gl.wikipedia.org/wiki?curid=599925", "title": "Covade", "text": "San Covade, (en ) nado en Scillium, actual Tunisia en 269 e finado en Sant Cugat del Vall\u00e8s en 304, foi un m\u00e1rtir cristi\u00e1n que morreu en \"Castrum Octavianum\", lugar do actual mosteiro de Sant Cugat. \u00c9 venerado como santo polo catolicismo.\nO seu d\u00eda festivo \u00e9 o 25 de xullo, mais nalgunhas zonas \u00e9 celebrado o 27 de xullo para evitar conflito co importante d\u00eda de Santiago, o patr\u00f3n de Galicia. O seu nome poder\u00eda ter orixe no fenicio, co significado \"ao que lle gusta andar de brincadeira\".\nTraxectoria.\nSegundo a tradici\u00f3n, entre lendas fiables e piadosas, naceu no norte de \u00c1frica, na cidade de Scillium preto de Cartago, onde historicamente houbo antes do s\u00e9culo IV unha gran vitalidade cristi\u00e1. Outras hip\u00f3teses citan \"Cillium\", na actual Tunisia como lugar de orixe.\nContra finais do s\u00e9culo III viaxou a Hispania en compa\u00f1a de San Fiz, amigo, irm\u00e1n ou familiar seu, o cal se afincou en Xirona, onde tam\u00e9n sufriu martirio.\nCovade foi perseguido polo gobernador romano en tempos de Diocleciano por mor da s\u00faa fe, e sufriu toda clase de tormentos, mais conseguiu soportalos todos. Foi feito prisioneiro preto de Barcelona a oito millas romanas de cami\u00f1o de Barcino a Egara (Terrasa). Finalmente foi degolado no ano 304."}
{"id": "599926", "revid": "15490", "url": "https://gl.wikipedia.org/wiki?curid=599926", "title": "Sancovade", "text": "O top\u00f3nimo galego Sancovade pode referirse a:"}
{"id": "599928", "revid": "89787", "url": "https://gl.wikipedia.org/wiki?curid=599928", "title": "Kim Peek", "text": "Laurence Kim Peek, nado o 11 de novembro de 1951 en Salt Lake City, Utah, e finado o 19 de decembro de 2009, foi un \"savant\" estadounidense. Co\u00f1ecido como un \"megasavant\", ti\u00f1a memoria excepcional, pero tam\u00e9n experimentou dificultades sociais, posibelmente derivadas dunha \"discapacidade do desenvolvemento\" relacionada con anomal\u00edas cerebrais conx\u00e9nitas. Foi a inspiraci\u00f3n para o personaxe Raymond Babbitt no filme de 1988 \"Rain Man\". A\u00ednda que Peek foi previamente diagnosticado con autismo, agora p\u00e9nsase que ti\u00f1a a s\u00edndrome FG. \nO Premio Peek (\"Peek Award\") do Utah Film Center honra o seu legado.\nTraxectoria.\nVida temper\u00e1.\nLaurence Kim Peek naceu con macrocefalia, danos no cerebelo e axenesia do corpo calloso, unha condici\u00f3n na que falta o feixe de nervios que conecta os dous hemisferios do cerebro; no caso de Peek, tam\u00e9n faltaban conectores secundarios como a comisura anterior. Espec\u00falase que as s\u00faas neuronas fixeron conexi\u00f3ns pouco habituais debido \u00e1 ausencia de corpo calloso, o que provocou un aumento da capacidade de memoria. \nSegundo o pai de Peek, Fran (Francis) Peek, Kim foi capaz de memorizar cousas desde os 16 at\u00e9 os 20 meses. Peek l\u00eda libros, memoriz\u00e1baos e, a continuaci\u00f3n, coloc\u00e1baos boca abaixo no andel para mostrar que os acababa de ler, unha pr\u00e1ctica que mantivo toda a vida. Poder\u00eda acelerar a ler un libro en aproximadamente unha hora e lembrar case todo o que lera, memorizando grandes cantidades de informaci\u00f3n en materias que van desde historia e literatura, xeograf\u00eda e n\u00fameros at\u00e9 deportes, m\u00fasica e datas. L\u00eda \"escaneando\" a p\u00e1xina esquerda co ollo esquerdo, mentres l\u00eda a p\u00e1xina dereita co ollo dereito. Segundo un artigo do xornal \"The Times\", pod\u00eda recordar con precisi\u00f3n o contido de polo menos 12.000 libros. Peek viviu en Murray, Utah, e pasou unha parte considerable do seu tempo lendo na Biblioteca de Salt Lake City e demostrando as s\u00faas capacidades nas escolas, coa gran axuda do seu pai.\nPeek non andou at\u00e9 os catro anos, e a\u00ednda as\u00ed de xeito lateral. Non pod\u00eda abrocharse a camisa e ti\u00f1a dificultades con outras habilidades motoras com\u00fans, presumibelmente debido ao seu cerebelo danado, que normalmente coordina as actividades motrices. Nas probas psicol\u00f3xicas, Peek obtivo unha habilidade superior nas subprobas de rendemento e unha habilidade limitada nas subprobas verbais, polo que o seu cociente intelectual global de 87 non se consideraba unha medida v\u00e1lida da s\u00faa capacidade cognitiva.\n\"Rain Man\".\nEn 1984, o guionista Barry Morrow co\u00f1eceu a Peek en Arlington, Texas; o resultado do encontro foi a pel\u00edcula \"Rain Man,\" ga\u00f1adora do \u00d3scar en 1988. O personaxe de Raymond Babbitt, a\u00ednda que inspirado en Peek, foi representado como un individuo con autismo. Dustin Hoffman, que interpretou a Babbitt na pel\u00edcula, co\u00f1eceu a Peek e outros individuos que mostraban manierismos sabios, estudando as s\u00faas caracter\u00edsticas e natureza para interpretar o papel coa maior precisi\u00f3n posible. A pel\u00edcula provocou unha serie de solicitudes de aparici\u00f3ns, o que aumentou a autoconfianza de Peek. Barry Morrow deulle a Peek a s\u00faa estatu\u00ed\u00f1a do Oscar para que a levase consigo e a mostrase nestas aparici\u00f3ns; desde ent\u00f3n denom\u00ednase a \"Most Loved Oscar Statue\" (a estatua do Oscar m\u00e1is querida) porque foi sostida por m\u00e1is persoas que calquera outra. A Peek tam\u00e9n lle gustaba achegarse a desco\u00f1ecidos e mostrarlles o seu talento para os c\u00e1lculos do calendario dic\u00edndolles en que d\u00eda da semana naceron e que noticias estaban na portada dos principais xornais ese d\u00eda. Peek tam\u00e9n apareceu na televisi\u00f3n. Viaxou co seu pai, quen o coidaba e realizaba moitas tarefas motrices que a Peek lle resultaban dif\u00edciles.\nMorte.\nPeek morreu dun ataque card\u00edaco na s\u00faa casa o 19 de decembro de 2009, aos 58 anos.\nInvestigaci\u00f3n cient\u00edfica.\nEn 2004, os cient\u00edficos do Centro de Bioinform\u00e1tica e Ciencias da Vida Espacial do Centro de Investigaci\u00f3n Ames da NASA examinaron a Peek cunha serie de probas que inclu\u00edan a tomograf\u00eda computadorizada e a resonancia magn\u00e9tica. A intenci\u00f3n era crear unha visi\u00f3n tridimensional da s\u00faa estrutura cerebral e comparar as imaxes coas resonancias magn\u00e9ticas realizadas en 1988. Estes foron os primeiros enfoques tentativos no uso de tecnolox\u00eda non invasiva para investigar m\u00e1is as habilidades de Kim.\nUn estudo de 2008 conclu\u00edu que Peek probablemente ti\u00f1a s\u00edndrome de FG, unha rara s\u00edndrome xen\u00e9tica ligada ao cromosoma X que causa anomal\u00edas f\u00edsicas como hipoton\u00eda (baixo ton muscular) e macrocefalia (cabeza anormalmente grande).\nHomenaxes.\nBarry Morrow puxo a s\u00faa propia estatuilla do Oscar en pr\u00e9stamo permanente a Salt Lake City en memoria de Kim Peek e presentou o di\u00f1eiro para o Peek Award, que \"rende homenaxe aos artistas, creadores de medios e temas cinematogr\u00e1ficos que est\u00e1n a impactar positivamente na percepci\u00f3n da nosa sociedade sobre persoas con discapacidade\" e \u00e9 impartido polo Utah Film Center."}
{"id": "599929", "revid": "15490", "url": "https://gl.wikipedia.org/wiki?curid=599929", "title": "Laurence Kim Peek", "text": ""}
{"id": "599934", "revid": "1131", "url": "https://gl.wikipedia.org/wiki?curid=599934", "title": "Bex\u00e1n, Cospeito", "text": ""}
{"id": "599936", "revid": "98629", "url": "https://gl.wikipedia.org/wiki?curid=599936", "title": "XXXVI edici\u00f3n dos Premios Goya", "text": "A 36 edici\u00f3n dos Premios Goya, entregados pola Academia das Artes e das Ciencias Cinematogr\u00e1ficas de Espa\u00f1a, reco\u00f1eceu o mellor do cinema espa\u00f1ol en 2021 e tivo lugar no Palau de les Arts Reina Sofia de Valencia o 12 de febreiro de 2022, sendo a primeira vez en que se entregan os premios nesta cidade. As candidaturas para cada unha das categor\u00edas d\u00e9ronse a co\u00f1ecer o 29 de novembro de 2021 polos actores Nathalie Poza e Jos\u00e9 Coronado, e foron un total de 160 pel\u00edculas as que entraron en competici\u00f3n polos premios.\nA gala non contou con presentadores propiamente sen\u00f3n que, os premios, foron presentados por varios actores e cineastas co\u00f1ecidos. Esta foi a primeira vez na que se presentou un premio non competitivo como reco\u00f1ecemento a persoeiros relevantes do cine internacional. As\u00ed, nesta edici\u00f3n se lle outorigou ese premio \u00e1 actriz australiana Cate Blanchett, que lle foi entregado por Pen\u00e9lope Cruz e Pedro Almod\u00f3var.\nA pel\u00edcula triunfadora da gala foi \"El buen patr\u00f3n\", que ga\u00f1ou seis premios dos 20 nomeamentos que ti\u00f1a, entre eles o de mellor director e mellor pel\u00edcula. A sorpresa foi \"Las leyes de la frontera\", que conseguiu catro. \"Maixabel,\" ti\u00f1a 14 nomeamentos e ga\u00f1ou tres, entre elas a de mellor actriz para Blanca Portillo. Pola contra, \"Madres paralelas\" non ga\u00f1ou ning\u00fan premio a pesar de contar con oito nomeamentos."}
{"id": "599937", "revid": "1888", "url": "https://gl.wikipedia.org/wiki?curid=599937", "title": "Fausto Dopico", "text": "Fausto Dopico Guti\u00e9rrez del Arroyo, nado en Xix\u00f3n en 1944 e finado en Santiago de Compostela o 31 de outubro de 2020, foi un economista e escritor galego.\nTraxectoria.\nNado en Xix\u00f3n de pais galegos. Sendo estudante participou na creaci\u00f3n do Frente de Liberaci\u00f3n Popular (FLP) en Galicia (onde adoptou o nome de Unidade Socialista) e despois integr\u00f3use no PSdeG-PSOE. Licenciado en matem\u00e1ticas e econ\u00f3micas. Foi profesor de Historia Econ\u00f3mica na Universidade de Santiago de Compostela dende 1974. Doutor en Econ\u00f3micas coa tese \"A Ilustraci\u00f3n e a sociedade galega, a visi\u00f3n de Galicia dos economistas ilustrados\" (1977), que foi a primeira tese lida en galego na USC. Catedr\u00e1tico de Historia e Instituci\u00f3ns Econ\u00f3micas na USC dende 1992, mantivo relaci\u00f3n con Ernest Lluch e colaborou con Mar\u00eda Xos\u00e9 Rodr\u00edguez Galdo no campo da historia agraria de Galicia. Foi vicepresidente da ADEH en 1996 e colaborou no campo da demograf\u00eda hist\u00f3rica. Foi director en Galicia da Universidade Internacional Men\u00e9ndez Pelayo, dirixiu a \"Revista Galega de Econom\u00eda\" e colaborou en \"Grial\", \"Revista de Historia Econ\u00f3mica\" e \"El Museo de Pontevedra\". Finou o o 31 de outubro de 2020."}
{"id": "599938", "revid": "1888", "url": "https://gl.wikipedia.org/wiki?curid=599938", "title": "Fausto Dopico Guti\u00e9rrez del Arroyo", "text": ""}
{"id": "599939", "revid": "89787", "url": "https://gl.wikipedia.org/wiki?curid=599939", "title": "Estilo antigo de dataci\u00f3n e estilo novo de dataci\u00f3n", "text": "Estilo antigo de dataci\u00f3n (Old Style ou O.S. en ingl\u00e9s) e estilo novo de dataci\u00f3n (New Style ou N.S. en ingl\u00e9s) son termos usados para as datas do calendario nos estudos hist\u00f3ricos da lingua inglesa, por d\u00faas raz\u00f3ns. A primeira raz\u00f3n \u00e9 que o m\u00e9todo de dataci\u00f3n que hoxe se usa m\u00e1is en todo o mundo, o calendario gregoriano, foi introducido nas culturas inglesas s\u00f3 en 1752. A segunda \u00e9 que o 1 de xaneiro non sempre foi o primeiro d\u00eda do ano: no Imperio Brit\u00e1nico (e nalg\u00fans outros pa\u00edses), o 25 de marzo foi o inicio do ano. Ambas as d\u00faas convenci\u00f3ns cambiaron hai s\u00f3 uns s\u00e9culos, cando a Lei do calendario de 1750 foi promulgada. O estilo de dataci\u00f3n usado antes de 1752\u00a0\u2013 Calendario xuliano, ano que comeza o 25 de marzo\u00a0\u2013 ch\u00e1mase Old Style Dating e o estilo de citas usado hoxe\u00a0\u2013 Caledario Gregoriano, comezando o 1 de xaneiro\u00a0\u2013 denom\u00ednase \"dataci\u00f3n de estilo novo\" (New Style Dating). \nEnt\u00f3n, cando se d\u00e1 unha data nun libro de historia (ou nun libro antigo), necesitamos saber se est\u00e1 a usar citas \"Novo Estilo\" ou \"Estilo Antigo\". Durante o tempo do cambio, a xente dar\u00eda ambas datas. A\u00ednda hoxe, cando os historiadores escriben sobre un evento naqueles tempos, adoitan dar a data tal e como se usaba naquel momento, pero tam\u00e9n dan o equivalente moderno para a s\u00faa comodidade.\nO motivo para cambiar o calendario foi que a xente se decatou de que hai un erro no calendario xuliano, que engade demasiados anos bisestos. Isto significaba que a data de Pascua se estaba calculando mal, porque depende de que o 21 de marzo sexa o d\u00eda anterior ao equinoccio. Por iso dese\u00f1aron un novo calendario que corrixiu este erro. A nova regra era que un ano bisesto ocorrer\u00eda cada catro anos (como antes)\", pero non\" se o ano remataba en 00 \"a menos que\" se puidese dividir igualmente por 400. (Ent\u00f3n 1600 e 2000 foron anos bisestos, pero 1700, 1800 e 1900 non). O papa Gregorio XIII declarara que este novo calendario deber\u00eda utilizarse a partir de 1582. Pero s\u00f3 os pa\u00edses cat\u00f3licos aceptaron esta sentenza: os pa\u00edses protestantes e ortodoxos orientais neg\u00e1ronse a que o Papa de Roma lles dixese o que facer. As\u00ed, mesmo en Europa, o cambio ocorreu en diferentes momentos.\nPor exemplo, non foi at\u00e9 1752 cando Gran Breta\u00f1a e as s\u00faas colonias cambiaron ao novo calendario, cambiando tam\u00e9n o inicio do ano do 25 de marzo ao 1 de xaneiro ao mesmo tempo. Rusia cambiou en 1918, despois da Revoluci\u00f3n de Outubro (ch\u00e1mase \"Revoluci\u00f3n de Outubro\" porque sucedeu en outubro segundo o calendario xuliano, o que se usaba en Rusia en 1917).\nAs palabras latinas para O.S. son \"stili veteris\" ou \"stilo vetere.\" Estes termos \u00fasanse nalg\u00fans libros de todo o mundo. P\u00f3dense acurtar a \"st.v.\"\nEn Europa e as s\u00faas colonias, o \"calendario de estilo antigo\" significa calendario xuliano. Outros pa\u00edses utilizaron sistemas diferentes: por exemplo China, o Xap\u00f3n e Corea usaron calendarios lunisolares."}
{"id": "599940", "revid": "17467", "url": "https://gl.wikipedia.org/wiki?curid=599940", "title": "Datas Old Style e New Style", "text": ""}
{"id": "599941", "revid": "1131", "url": "https://gl.wikipedia.org/wiki?curid=599941", "title": "O.S.", "text": ""}
{"id": "599942", "revid": "1131", "url": "https://gl.wikipedia.org/wiki?curid=599942", "title": "N.S.", "text": ""}
{"id": "599943", "revid": "111586", "url": "https://gl.wikipedia.org/wiki?curid=599943", "title": "O.S. e N.S.", "text": ""}
{"id": "599944", "revid": "1888", "url": "https://gl.wikipedia.org/wiki?curid=599944", "title": "Fausto Dopico Guti\u00e9rrez", "text": ""}
{"id": "599946", "revid": "1131", "url": "https://gl.wikipedia.org/wiki?curid=599946", "title": "Vilavidal", "text": ""}
{"id": "599947", "revid": "89787", "url": "https://gl.wikipedia.org/wiki?curid=599947", "title": "Benjamin Rush", "text": "Benjamin Rush, nado o 4 de xaneiro de 1746 e finado o 19 de abril de 1813, foi un m\u00e9dico, cirurxi\u00e1n e pol\u00edtico estadounidense. Foi un dos asinantes da Declaraci\u00f3n de Independencia dos Estados Unidos de Am\u00e9rica. Foi un l\u00edder na comunidade de Filadelfia, e tam\u00e9n foi un pioneiro da psiquiatr\u00eda nos EUA, reformador social, humanista e educador. Fundou o Dickinson College e foi profesor de medicina e qu\u00edmica na Universidade de Pensilvania. Rush tam\u00e9n foi o cirurxi\u00e1n xeral (\"Surgeon General\") do Ex\u00e9rcito Continental. \nTraxectoria.\nVida temper\u00e1.\nRush naceu e creceu en Filadelfia, e foi \u00e1 universidade no College of New Jersey (agora Princeton University). Recibiu formaci\u00f3n m\u00e9dica en Europa e obtivo un t\u00edtulo pola Universidade de Edimburgo. Rush volveu \u00e1s colonias americanas. Converteuse en profesor no College of Philadelphia (agora Universidade de Pensilvania). Rush ti\u00f1a unha pr\u00e1ctica m\u00e9dica e rescatou a American Philosophical Society. Entre as s\u00faas publicaci\u00f3ns destaca o primeiro libro de texto estadounidense de Qu\u00edmica.\n\u00c9poca revolucionaria.\nRush foi algu\u00e9n moi activo politicamente. Formou parte dos Fillos da Liberdade (Sons of Liberty), aconsellou a Thomas Paine, quen escribiu \"Common Sense\". Asinou a Declaraci\u00f3n de Independencia e representou a Filadelfia na Convenci\u00f3n constitucional.\nRush tam\u00e9n axudou como m\u00e9dico nas batallas da Guerra de Independencia dos Estados Unidos. Rush deu unhas instruci\u00f3ns para manter os soldados sans, e o ex\u00e9rcito estadounidense utilizou estas directrices at\u00e9 1908. Por\u00e9n, tam\u00e9n entrou en pol\u00e9micas. Rush enviou d\u00faas cartas criticando a George Washington. Rush escribiu que os ex\u00e9rcitos estaban desordenados baixo o mando de Washington. Rush dimitiu en 1778 e m\u00e1is tarde lamentou as s\u00faas cartas.\nVida posterior.\nDespois da Guerra Revolucionaria, Rush traballou no Hospital de Pensilvania. Foi o director da Casa da Moeda dos Estados Unidos de 1797 a 1813. Converteuse en membro da Academia Americana de Artes e Ciencias en 1788. Rush volveu \u00e1 Universidade de Pensilvania como profesor de Medicina, e tivo como alumno a William Henry Harrison. En 1773 fundou o Dickinson College. Durante a epidemia de febre amarela de Filadelfia de 1793 estivo atendendo pacientes. Tam\u00e9n foi un dos fundadores da Pennsylvania Prison Society. Rush preparou a Meriwether Lewis para a parte m\u00e9dica da expedici\u00f3n de Lewis e Clark.\nReformas.\nRush foi un reformador en moitos aspectos. Op\u00faxose \u00e1 escravitude, falando publicamente contra o tr\u00e1fico de escravos e argumentaba que os afroamericanos e os europeos e americanos de orixe europea eran iguais. Tam\u00e9n se opuxo \u00e1 pena de morte / pena capital. Cr\u00eda que o castigo dos criminais deber\u00eda ser privado e sosti\u00f1a que a pena de morte \u00eda en contra da raz\u00f3n e da felicidade. Rush tam\u00e9n foi un pioneiro do feminismo, apoiou a educaci\u00f3n das mulleres, fundou a Young Ladies' Academy of Philadelphia e contribu\u00edr aos ideais da Republican Motherood.\nMedicina.\nA Medicina nos s\u00e9culos XVIII e XIX non estaba moi avanzada, e Benjamin Rush apoiou a medicina heroica. Isto inclu\u00eda cousas como a flebotom\u00eda (hoxe s\u00e1bese que \u00e9 perigoso) e houbo xente que o criticou por iso. \nTam\u00e9n escribiu informes de casos sobre enfermidades infecciosas como o dengue e cr\u00eda que a negrura era unha condici\u00f3n ou doenza da pel curable (hoxe tam\u00e9n demostrado falso, como moitos outros prexu\u00edzos racistas). Por\u00e9n, Benjamin Rush defend\u00eda firmemente a igualdade de todos os seres humanos e estudou a sa\u00fade dos nativos americanos e as causas polas que contra\u00edan certas enfermidades. Rese\u00f1ou o caso de Thomas Fuller, co\u00f1ecido como \"Tom o negro\" nas cartas de Rush, e \"Virginia Calculator\" pola s\u00faa extraordinaria capacidade para resolver problemas de c\u00e1lculo, e foi un dos primeiros casos rexistrados de s\u00edndrome savant na literatura m\u00e9dica. Rush describiu a sorprendente capacidade de Fuller para calcular sen ter recibido ningunha educaci\u00f3n ou formaci\u00f3n en matem\u00e1ticas. A s\u00faa habilidade foi utilizada como proba de que os afroamericanos escravos eran iguais aos brancos en termos de intelixencia, algo que reforzou o discurso pro-abolicionista.\nBenjamin Rush tam\u00e9n fixo moito no eido da sa\u00fade mental e \u00e9 considerado o \"pai da psiquiatr\u00eda nos EUA\". Chegou a utilizar o mercurio para tratar alg\u00fans problemas mentais. Desenvolveu a terapia ocupacional e clasificou diversos trastornos mentais. Tratou a adicci\u00f3n como unha doenza m\u00e9dica e non como un pecado, nun momento en que a maior\u00eda da xente ti\u00f1a malas opini\u00f3ns sobre os enfermos mentais, e defendeu que os enfermos mentais non eran \"animais inhumanos\". \nPasamento.\nRush morreu de tifo en 1813. Foi enterrado no cemiterio da Christ Church en Filadelfia."}
{"id": "599948", "revid": "1131", "url": "https://gl.wikipedia.org/wiki?curid=599948", "title": "Concha M\u00e9ndez", "text": "Concepci\u00f3n M\u00e9ndez Cuesta, nada en Madrid o 27 de xullo de 1898 e finada na Cidade de M\u00e9xico o 7 de decembro de 1986, foi unha escritora, poeta, dramaturga e guionista espa\u00f1ola, contempor\u00e1nea da Xeraci\u00f3n do 27. Pertenc\u00eda ao grupo de Las Sinsombrero.\nTraxectoria.\nInfancia e mocidade.\nDe familia rica, foi a maior dos dez fillos de Pascual M\u00e9ndez e Luisa Cuesta. Recibiu educaci\u00f3n nun colexio franc\u00e9s, o que quizais se percibe nos seus primeiros versos. Afeccionada ao deporte, destacou na ximnasia e a nataci\u00f3n. Adoitaba pasar os ver\u00e1ns en familia en Donostia. En 1919 co\u00f1eceu al\u00ed a Luis Bu\u00f1uel, quen foi o seu primeiro noivo. Esa relaci\u00f3n durou sete anos, durante os que Concha, amiga ademais de Maruxa Mallo, relacionouse con Luis Cernuda, Rafael Alberti e Federico Garc\u00eda Lorca.\nEn 1926 publicou \"Inquietudes\"; dous anos despois, \"Surtidor\"; e en 1930, \"Canciones de mar y tierra\". Nese per\u00edodo viuse influ\u00edda por Maruxa Mallo, con quen compartiu o que se co\u00f1eceu como o seu \u00abprimeiro exilio\u00bb.\nIndependizada da s\u00faa familia a principios de 1929, iniciou un periplo que a levou desde Londres a Montevideo e Buenos Aires. Na capital arxentina contactou con Guillermo de Torre, escritor e cr\u00edtico que dirix\u00eda a secci\u00f3n de letras do diario \"La Naci\u00f3n\", onde comezou a publicar un poema semanal. En Arxentina fixo amizade con Consuelo Berges e Alfonsina Storni. Dese per\u00edodo \u00e9 o seu poemario \"Canciones de mar y tierra\" (1930). Este foi o seu \u00absegundo exilio\u00bb.\nCoa proclamaci\u00f3n da Segunda Rep\u00fablica en 1931 regresou a Espa\u00f1a, e comezou a frecuentar os faladoiros do caf\u00e9 Granja El Henar. Al\u00ed, Federico Garc\u00eda Lorca presentoulle ao malague\u00f1o Manuel Altolaguirre, con quen casou o ano seguinte. Foron testemu\u00f1as Federico Garc\u00eda Lorca, Juan Ram\u00f3n Jim\u00e9nez, Jorge Guill\u00e9n e Luis Cernuda. Xuntos crearon a imprenta La Ver\u00f3nica nun cuarto do hotel Arag\u00f3n e empezaron a editar a revista \"H\u00e9roe\", en que apareceron obras de Juan Ram\u00f3n Jim\u00e9nez, Miguel de Unamuno, Pedro Salinas, Luis Cernuda e Jorge Guill\u00e9n.\nNesa \u00e9poca comezou o seu interese polo teatro e o cinema. Publicou as obras \"El personaje presentido\" (1931), \"El \u00e1ngel cartero\" (1931) e \"El carb\u00f3n y la rosa\" (1935), as d\u00faas \u00faltimas para p\u00fablico infantil. Tam\u00e9n por ent\u00f3n publicou varios libros de poes\u00eda vangardista en obras como \"Vida a vida\" (1932), \"Ni\u00f1o y sombras\" (1936) e \"Lluvias enlazadas\" (1939). Viviron de 1933 a 1935 en Londres, onde perdeu o primeiro fillo que estaba a esperar. Reflectiu esa experiencia no libro \"Ni\u00f1o y sombra\". En 1935 naceu a s\u00faa filla Paloma. Xunto co seu marido, activo impresor, contribu\u00edu \u00e1 difusi\u00f3n da obra da Xeraci\u00f3n do 27. Editaron colecci\u00f3ns de poes\u00edas e revistas como \"Poes\u00eda\", \"1616\" (t\u00edtulo que alud\u00eda o ano da morte de Shakespeare e Cervantes) e \"Caballo Verde para la Poes\u00eda\", dirixida por Pablo Neruda.\nGuerra Civil e exilio.\nO matrimonio e a s\u00faa filla regresaron a Espa\u00f1a en 1935, e ao estalar a guerra civil espa\u00f1ola, ambos tomaron partido pola Rep\u00fablica. Por\u00e9n, Concha pronto abandonou Madrid para protexer a s\u00faa filla, mentres que Manuel permaneceu en Espa\u00f1a. Tras residir en Inglaterra, B\u00e9lxica e Francia, regresou a Barcelona para reunirse co seu marido, cami\u00f1o xa do exilio. Traslad\u00e1ronse a Par\u00eds, onde os recibiu Paul \u00c9luard, e m\u00e1is tarde \u00e1 Habana. Al\u00ed permaneceron at\u00e9 1943 e coincidiron con outros moitos exiliados. \nNo seu exilio en Cuba, estabeleceron outra imprenta chamada igualmente La Ver\u00f3nica e publicaron a colecci\u00f3n po\u00e9tica \"El ciervo herido\" entre 1939 e 1943. En 1944 traslad\u00e1ronse a M\u00e9xico, onde Altolaguirre a abandonou pola cubana Mar\u00eda Luisa G\u00f3mez Mena. En 1959 morreron ambos nun accidente en Espa\u00f1a cando volv\u00edan do Festival de cine de San Sebasti\u00e1n.\nC\"o\"ncha seguiu publicando poemas na revista \"Hora de Espa\u00f1a\", onde publicou en 1938 o seu pr\u00f3logo de \"El Solitario (Nacimiento)\". As d\u00faas entregas ou actos seguintes public\u00e1ronse na Habana en 1941 e en M\u00e9xico en 1945. En 1944 publicou \"Villancicos de Navidad\" e \"Sombras y sue\u00f1os\". De 1944 a 1979 deixou de publicar, a\u00ednda que en 1976 editouse unha \"Antolog\u00eda po\u00e9tica\". En 1979 apareceu o seu \u00faltimo libro, o poemario \"Vida o r\u00edo\". Malia realizar tres viaxes puntuais a Madrid a partir de 1966, continuou residindo en M\u00e9xico at\u00e9 o seu falecemento en 1986.\nEn 1991 public\u00e1ronse as s\u00faas \"Memorias habladas, memorias armadas\", obra compilada a partir das cintas que fora gravando a s\u00faa neta, Paloma Ulacia Altolaguirre.\nObra po\u00e9tica.\nA s\u00faa obra po\u00e9tica est\u00e1 recollida en \"Poemas entre 1926-1986\". A edici\u00f3n foi preparada polo marido da s\u00faa filla Paloma, o profesor James Valender.\nA s\u00faa poes\u00eda p\u00f3dese dividir nas seguintes etapas, relacionadas de maneira moi \u00edntima coa s\u00faa vida:\nPrimeira etapa.\nA primeira etapa est\u00e1 constitu\u00edda por tres libros: \"Inquietudes\" (1926), \"Surtidor\" (1928) e \"Canciones de mar y tierra\" (1930). Constit\u00faen unha trilox\u00eda caracterizada polos mesmos temas que empregaba o Alberti neopopularista e pola incorporaci\u00f3n ao verso de todo o que representaba a modernidade nos anos 20: o deporte, o cinema ou o autom\u00f3bil.\nEn \"Inquietudes\" est\u00e1n os seus primeiros poemas, de corte ultra\u00edsta, coas viaxes, a natureza e o mar como temas principais. Son 75 poemas breves de rima asonante en que predominan os versos heptas\u00edlabos e octos\u00edlabos. En \"Surtidor\" a s\u00faa voz po\u00e9tica \u00e9 m\u00e1is vangardista, con versos nominais, visuais e moi pl\u00e1sticos. Estrut\u00faranse na procura dunha imaxe m\u00faltiple sen pretensi\u00f3ns de transcendencia conceptual. Son 53 \"Canciones\" na primeira parte (poemas breves) e 24 \"Ritmos\", algo m\u00e1is longos. \nEn \"Canciones de mar y tierra\" obs\u00e9rvase a influencia mutua entre Concha M\u00e9ndez, Alberti e Lorca. Reflicte a s\u00faa experiencia vital ao longo de todo o libro, coa viaxe como eixo estruturador. Son 79 \"Canciones\" seguidas por tres \"Momentos\" en prosa. Ilustrado por Norah Borges, incl\u00fae un ep\u00edlogo que constit\u00fae un manifesto po\u00e9tico.\nSegunda etapa.\nEn \"Vida a vida\" (1932) mostra unha voz m\u00e1is depurada e persoal, menos colorista e l\u00fadica. Son 20 poemas que terminan en exclamaci\u00f3ns. A s\u00faa madurez vital choca coa s\u00faa contorna, e neste libro explora cos seus so\u00f1os a realidade. Contin\u00faa o ton autobiogr\u00e1fico en \"Ni\u00f1o y sombras\" (1936), unha elex\u00eda ao seu primeiro fillo, que non chegou a nacer. Deixa atr\u00e1s a vangarda e depura a s\u00faa poes\u00eda, cun l\u00e9xico sinxelo e natural e alargando os seus versos. Son 28 poemas en que a morte e o d\u00f3 xunto \u00e1 maternidade son o eixo vertebrador do libro. \nEses dous libros, xunto con 12 poemas novos escritos durante a guerra, reed\u00edtanse en \"Lluvias enlazadas\" (1939). Publicado na Habana, mostra o desencanto e escepticismo do exilio e o desarraigamento. Este poemario editouse dentro da colecci\u00f3n de libros \"El ciervo herido\", da s\u00faa propia imprenta. \"Sombras y sue\u00f1os\" (1944) incl\u00fae 97 poemas con catro n\u00facleos tem\u00e1ticos: \nCon todo, en 1944 publicou tam\u00e9n \"Villancicos de Navidad\". A obra, moito m\u00e1is vitalista e esperanzada, contrasta co poemario anteriormente descrito.\nTerceira etapa.\nEn 1967 reedita unha edici\u00f3n ampliada de \"Villancicos\". Son 85 poemas breves inmersos na tradici\u00f3n popular de arte menor, con recursos estil\u00edsticos moi sinxelos. O eixo tem\u00e1tico \u00e9 a alegr\u00eda polo nacemento do Neno Jes\u00fas. Os 100 poemas breves de \"Vida o r\u00edo\" (1979) son expresi\u00f3n de estados de \u00e1nimo, cos so\u00f1os e recordos como proxecci\u00f3ns da s\u00faa intimidade, da que necesita preservar certos momentos ou sensaci\u00f3ns e salvalos do esquecemento. Os eixos estruturadores son o tempo, os recordos, os so\u00f1os, a natureza, a morte e a existencia mesma. \"Entre el so\u00f1ar y el vivir\" \u00e9 o t\u00edtulo, ben significativo, do seu \u00faltimo libro (1981). Son 47 poemas m\u00e1is oito dedicados ao seu marido. Constit\u00fae unha exploraci\u00f3n continua do sentido \u00faltimo da existencia.\nObra teatral.\nDesde mediados da d\u00e9cada de 1920, a renovaci\u00f3n da escena teatral volveu os seus ollos ao teatro infantil en busca de inspiraci\u00f3n. Pretend\u00eda fuxir do excesivo realismo mim\u00e9tico que predominaba na escena e buscaba novas v\u00edas de expresi\u00f3n m\u00e1is acordes \u00e1s vangardas. De entre as iniciativas propostas destaca a creaci\u00f3n dun teatro est\u00e1bel, o Teatro Pinocho, con Salvador Bartolozzi e Magda Donato como art\u00edfices. Tam\u00e9n contribu\u00edu a esa renovaci\u00f3n Elena Fort\u00fan, autora dun volume con 12 obras de \"Teatro para ni\u00f1os\". \nAs\u00ed mesmo, Carmen Baroja representou unha obra de monicreques no \"Mirlo Blanco\". Concha M\u00e9ndez representou \"El carb\u00f3n y la rosa\" no Lyceum Club Feminino o mesmo d\u00eda que Rafael Alberti realizaba unha lectura dos seus poemas. A decoraci\u00f3n correu a cabo de Maruxa Mallo. A escritora manifestou sempre unha gran preocupaci\u00f3n pola funci\u00f3n pedag\u00f3xica do teatro infantil, na procura dunha educaci\u00f3n global.\nAutobiograf\u00eda.\nCara ao final da s\u00faa vida Concha M\u00e9ndez xa non ti\u00f1a a capacidade f\u00edsica de escribir as s\u00faas memorias. Con todo, a fortaleza e empe\u00f1o da autora fixeron pos\u00edbel a creaci\u00f3n das s\u00faas \"Memorias habladas, memorias armadas\" (1990). Estas foron ditadas \u00e1 s\u00faa filla, Paloma Ulacia Altolaguirre, quen posteriormente creou o libro a partir das cintas gravadas. \nNo pr\u00f3logo, Paloma Ulacia revela que Concha M\u00e9ndez non escribiu a s\u00faa propia autobiograf\u00eda. Consideraba que aceptar a s\u00faa vida como un feito xa consumado equival\u00eda a admitir a vellez e, xa que logo, a proximidade da morte. Cando a autora sentiu a necesidade de relatar a s\u00faa vida, aos 80 anos, xa non pod\u00eda facelo fisicamente. Malia a idade, as s\u00faas expresi\u00f3ns e o detalle das memorias mostran como a\u00ednda manti\u00f1a moita enerx\u00eda, trazo sempre presente no seu car\u00e1cter. O pr\u00f3logo tam\u00e9n advirte que a estrutura do libro segue unha orde cronol\u00f3xica e resum\u00edronse os sucesos temporais m\u00e1is extensos.\nSemella que Concha M\u00e9ndez autocensurou algunhas pasaxes da s\u00faa vida \u00e1 hora de narrar as s\u00faas memorias. Trata de forma esquiva feitos como as s\u00faas relaci\u00f3ns sentimentais. En lugar de narrar con precisi\u00f3n a s\u00faa vida, preferiu expresala como unha serie de an\u00e9cdotas, coa poes\u00eda e as viaxes coma alicerces fundamentais. Conta como de nena so\u00f1aba con ser capit\u00e1 de barco, unha idea non moi ben acollida pola s\u00faa familia, e na s\u00faa mocidade alcanza a emancipaci\u00f3n viaxando. A autora concl\u00fae a obra cunha reflexi\u00f3n sobre as decisi\u00f3ns tomadas."}
{"id": "599949", "revid": "4817", "url": "https://gl.wikipedia.org/wiki?curid=599949", "title": "Lunar Orbiter 2", "text": "Lunar Orbiter 2 foi unha sonda espacial da NASA lanzada o 6 de novembro de 1966 mediante un foguete Atlas SLV-3 Agena D desde Cabo Ca\u00f1averal cara a L\u00faa.\nCaracter\u00edsticas.\nLunar Orbiter 2 foi unha sonda do programa Lunar Orbiter para fotografar a maior parte da superficie lunar cunha resoluci\u00f3n de ata 1 metro de cara a facilitar o cami\u00f1o para as alunizaxes do proxecto Apollo. Tam\u00e9n levaba a bordo medidores de intensidade da radiaci\u00f3n e de impacto de micrometeoritos.\nLunar Orbiter 2 foi inxectada nunha \u00f3rbita cislunar, chegando \u00e1 L\u00faa tras 92,5 horas de viaxe. Colocouse nunha \u00f3rbita el\u00edptica case ecuatorial cun periapse inicial de 196 km (baixado ata os 49,7 km tras 33 \u00f3rbitas) e un apoapse inicial de 1850 km, cunha inclinaci\u00f3n de 11,8\u00b0.\nA nave tomou 609 imaxes de alta resoluci\u00f3n e 208 de media resoluci\u00f3n, perd\u00e9ndose seis imaxes debido ao fallo dun amplificador no \u00faltimo d\u00eda de transmisi\u00f3ns. Tam\u00e9n recolleu datos sobre a radiaci\u00f3n, rexistrando tres impactos de micrometeoritos. Tras cumprir a s\u00faa misi\u00f3n a nave foi estrelada contra a superficie da L\u00faa o 11 de outubro de 1967, us\u00e1ndose para probar t\u00e9cnicas de seguimento."}
{"id": "599950", "revid": "4817", "url": "https://gl.wikipedia.org/wiki?curid=599950", "title": "Lunar Orbiter 3", "text": "Lunar Orbiter 3 foi unha sonda espacial da NASA lanzada o 5 de febreiro de 1967 mediante un foguete Atlas SLV-3 Agena D desde Cabo Ca\u00f1averal cara a L\u00faa.\nCaracter\u00edsticas.\nLunar Orbiter 3 foi unha sonda do programa Lunar Orbiter para fotografar a maior parte da superficie lunar cunha resoluci\u00f3n de ata 1 metro de cara a facilitar o cami\u00f1o para as alunizaxes do proxecto Apollo. Tam\u00e9n levaba a bordo medidores de intensidade da radiaci\u00f3n e de impacto de micrometeoritos.\nLunar Orbiter 3 foi inxectada nunha \u00f3rbita cislunar, chegando \u00e1 L\u00faa o 8 de febreiro e coloc\u00e1ndose nunha \u00f3rbita el\u00edptica cun periapse inicial de 210,2 km (baixado ata os 55 km tras 25 \u00f3rbitas) e un apoapse inicial de 1801,9 km, cunha inclinaci\u00f3n de 20,9\u00b0.\nO mecanismo de avance da pel\u00edcula fotogr\u00e1fica mostrou alg\u00fans problemas, polo que decidiuse comezar a transmitir a terra as imaxes antes do previsto. O catro de marzo o motor do mecanismo de avance avariouse completamente, co que quedaron sen transmitir a cuarta parte das imaxes obtidas. En total a nave enviou 477 imaxes de alta resoluci\u00f3n e 149 de media resoluci\u00f3n. A nave foi estrelada contra a superficie da L\u00faa o 9 de outubro de 1967, us\u00e1ndose para probar t\u00e9cnicas de seguimento."}
{"id": "599951", "revid": "4817", "url": "https://gl.wikipedia.org/wiki?curid=599951", "title": "Lunar Orbiter 4", "text": "Lunar Orbiter 4 foi unha sonda espacial da NASA lanzada o 4 de maio de 1967 mediante un foguete Atlas SLV-3 Agena D desde Cabo Ca\u00f1averal cara a L\u00faa.\nCaracter\u00edsticas.\nLunar Orbiter 4 foi unha sonda do programa Lunar Orbiter para fotografar a maior parte da superficie lunar cunha resoluci\u00f3n de ata 1 metro de cara a facilitar o cami\u00f1o para as alunizaxes do proxecto Apollo. Grazas a que as s\u00faas tres antecesoras completaron o obxectivo do programa, Lunar Orbiter 4 centrouse m\u00e1is na fotograf\u00eda cient\u00edfica. Tam\u00e9n levaba a bordo medidores de intensidade da radiaci\u00f3n e de impacto de micrometeoritos.\nLunar Orbiter 4 foi inxectada nunha \u00f3rbita cislunar, chegando \u00e1 L\u00faa e coloc\u00e1ndose nunha \u00f3rbita el\u00edptica cun periapse inicial de 2706 km e un apoapse inicial de 6111 km, cunha inclinaci\u00f3n de 85,5\u00b0.\nO 11 de maio a porta t\u00e9rmica da c\u00e1mara comezou a deixar de responder ben aos comandos para abrirse e pecharse, polo que decidiuse deixala aberta ante o risco de quedar pechada e bloquear a c\u00e1mara, o que implicou manobras de control de actitude adicionais para manter a c\u00e1mara alonxada da luz solar. A pesar delo o 13 de maio descubriuse que algo de luz solar estaba danando a pel\u00edcula fotogr\u00e1fica e tomouse a decisi\u00f3n de pechar parcialmente a porta da c\u00e1mara, para m\u00e1is tarde atopar que a lente ti\u00f1a condensaci\u00f3n causada polas baixas temperaturas, sacando fotos lixeiramente borrosas. O 20 de maio o mecanismo de avance da pel\u00edcula comezou a mostrar problemas, polo que a parouse de tomar fotos o 26 de maio. Finalmente tom\u00e1ronse 419 imaxes de alta resoluci\u00f3n e 127 de resoluci\u00f3n media, cubrindo o 99% da superficie do lado pr\u00f3ximo da L\u00faa cunha resoluci\u00f3n de 58 e 134 m respectivamente. O contacto coa nave perdeuse o 17 de xullo de 1967. Debido ao decaemento natural da \u00f3rbita calc\u00falase que impactou contra a superficie antes do 31 de outubro de 1967."}
{"id": "599952", "revid": "4817", "url": "https://gl.wikipedia.org/wiki?curid=599952", "title": "Lunar Orbiter 5", "text": "Lunar Orbiter 5 foi unha sonda espacial da NASA lanzada o 1 de agosto de 1967 mediante un foguete Atlas SLV-3 Agena D desde Cabo Ca\u00f1averal cara a L\u00faa.\nCaracter\u00edsticas.\nLunar Orbiter 5 foi unha sonda do programa Lunar Orbiter para fotografar partes do lado oculto da L\u00faa e facer un estudo xeral da mesma. Tam\u00e9n levaba a bordo medidores de intensidade da radiaci\u00f3n e de impacto de micrometeoritos e foi usada para probar a rede de seguimento e localizaci\u00f3n do proxecto Apollo.\nLunar Orbiter 5 foi inxectada nunha \u00f3rbita cislunar o 5 de agosto de 1967, chegando \u00e1 L\u00faa e coloc\u00e1ndose nunha \u00f3rbita el\u00edptica cun periapse inicial de 194,5 km e un apoapse inicial de 6023 km, cunha inclinaci\u00f3n de 85\u00b0 e un per\u00edodo de 8 horas e 30 minutos.\nA nave tomou fotograf\u00edas entre o 6 e o 18 de agosto, transmit\u00edndoas a terra ata o 27 de agosto. Tomou 633 imaxes de alta resoluci\u00f3n e 211 de resoluci\u00f3n media. A nave foi enviada a impactar contra a superficie lunar o 31 de xaneiro de 1968, us\u00e1ndose para probas de seguimento."}
{"id": "599954", "revid": "54334", "url": "https://gl.wikipedia.org/wiki?curid=599954", "title": "Cornelius Vermeule", "text": "Cornelius Clarkson Vermeule, nado en Orange, Nova Jersey, o 10 de agosto de 1925 e finado en Cambridge, Massachusetts, o 27 de novembro de 2008, foi un especialista estadounidense na arte antiga, numism\u00e1tico e conservador de Arte Cl\u00e1sica do Museo de Belas Artes de Boston entre 1957 e 1996, instituci\u00f3n que tam\u00e9n dirixiu de xeito interino.\nNalgunhas das s\u00faas publicaci\u00f3ns e en diversas doaz\u00f3ns de fondos ao Museo de Belas Arte de Boston, utilizou os pseud\u00f3nimos de Wentworth Bunsen, Isao Tsukinabe et Northwold Nuffler.\nTraxectoria.\nPrimeiros anos e formaci\u00f3n.\nCornelius Clarkson Vermeule pertenc\u00eda a unha co\u00f1ecida familia de servidores p\u00fablicos. O seu av\u00f3, Cornelius Clarkson Vermeule I (1859-1950) foi un destacado enxe\u00f1eiro civil e o seu pai, Cornelius Clarkson Vermeule II (1896-1943) dirixiu a Administraci\u00f3n de Obras e Servizos de Nova Jersey e participou como comandante na primeira guerra mundial. A s\u00faa nai cham\u00e1base Catherine Sayre Comstock (1894-1996).\nVermeule iniciouse no coleccionismo numism\u00e1tico durante unha estad\u00eda en Inglaterra na s\u00faa infancia en 1934. Tanto o seu pai como o seu av\u00f3 foran tam\u00e9n coleccionistas, e el acabou herdando a colecci\u00f3n familiar, que seguiu a cultivar ao longo da s\u00faa vida. Antes da s\u00faa etapa universitaria, traballou durante un tempo na casa de poxas Stack's, en Nova York, onde, no canto de recibir un pagamento en met\u00e1lico, lle pagaban con moedas da antiga Roma.\nIngresou na Universidade Harvard en 1943. Nese mesmo ano, o suicidio do seu pai, por unha parte, e a continua escalada da segunda guerra mundial, por outra, lev\u00e1rono a ingresar tam\u00e9n nas Forzas Armadas dos Estados Unidos. No ex\u00e9rcito estudou xapon\u00e9s e foi enviado ao Pac\u00edfico, onde permaneceu despois da guerra como experto ling\u00fc\u00edstico, ata acadar o grao de capit\u00e1n. Finalizado este per\u00edodo, obtivo a s\u00faa licenciatura na Universidade Harvard en 1947 e o seu mestrado en 1951, coa direcci\u00f3n de George M. A. Hanfmann. Posteriormente viaxou a Europa, onde se doutorou en 1953, na Universidade de Londres.\nCarreira profesional.\nEntre 1953 e 1955 foi profesor de Belas Artes na Universidade de M\u00edchigan, e logo trasladouse ao \"Bryn Mawr College\", en Bryn Mawr, Pensilvania, onde exerceu como profesor de Arqueolox\u00eda ata 1957, ano en que foi nomeado conservador das colecci\u00f3ns cl\u00e1sicas do Museo de Belas Artes de Boston. Baixo a s\u00faa responsabilidade como conservador produc\u00edronse adquisici\u00f3ns tan relevantes como de dous grandes vasos que representaban a ca\u00edda de Troia e a morte de Agamen\u00f3n, as\u00ed como un retrato romano dun anci\u00e1n e unha machada dobre de ouro minoica. Dun per\u00edodo m\u00e1is recente, Vermeule sinalou que unha das s\u00faas adquisici\u00f3ns favoritas fora un autorretrato de Paul C\u00e9zanne.\nEn 1968 acadou a presixiosa bolsa de formaci\u00f3n Guggenheim \u00e1 investigaci\u00f3n en belas artes. En 1970 \u2014e noutras diversas ocasi\u00f3ns nesa d\u00e9cada\u2014 Vermeule asumiu en diversas ocasi\u00f3ns a direcci\u00f3n interina do Museo de Belas Artes de Boston, e xubilouse en 1996. Ao longo da s\u00faa traxectoria nesta instituci\u00f3n formou varios conservadores relevantes, entre eles Marion True, do Getty Center, e Carlos Picon, do MET.\nEntre 1960 e 1964, en paralelo a s\u00faa dedicaci\u00f3n ao Museo, Vermeule foi tam\u00e9n profesor de Belas Artes no \"Smith College\", en Northampton, Massachusetts. e no curso acad\u00e9mico 1973-1974 foi profesor visitante da Universidade Yale.\nA colecci\u00f3n Vermeule.\nAdemais da s\u00faa pola s\u00faa traxectoria acad\u00e9mica, Vermeule destacou tam\u00e9n pola s\u00faa importante colecci\u00f3n numism\u00e1tica e de antig\u00fcidades. En ocasi\u00f3ns foi considerado un \"coleccionista agresivo\" e foi acusado de se situar nos l\u00edmites da legalidade e da \u00e9tica, por adquirir pezas de procedencia dubidosa, utilizar pr\u00e1cticas ilegais e vincularse a persoas relacionadas co tr\u00e1fico il\u00edcito.\nO 23 de xu\u00f1o de 1999, a compa\u00f1\u00eda de poxas \"Classical Numismatic Group\" sacou \u00e1 venda a colecci\u00f3n de moedas romanas de Vermeule, cuxos beneficios se dedicaron ao departamento cl\u00e1sico do Museo de Belas Artes de Boston. As moedas de ouro do Imperio Romano foron inclu\u00eddas na venda \"Triton III\", celebrada en novembro e decembro de 1999. O resto da s\u00faa colecci\u00f3n numism\u00e1tica inclu\u00eduse nun cat\u00e1logo de venda da compa\u00f1\u00eda Stack's para o 11 de setembro de 2001.\nVida familiar.\nVermeule casou o 2 de febreiro de 1957 coa arque\u00f3loga Emily Dickinson Townsend (1928-2001), daquela estudante de posgrao na Universidade Harvard que chegou a ser unha erudita dos estudos cl\u00e1sicos e catedr\u00e1tica na mesma universidade. Tiveron un fillo e unha filla que proseguiron a dedicaci\u00f3n acad\u00e9mica dos seus pais: Emily Dickinson Blake Vermeule como profesora de Literatura inglesa na Universidade Stanford, e Adrian Vermeule como profesor de Dereito en Harvard.\nCornelius Vermeule finou aos 83 anos o 27 de novembro de 2008, por mor das complicaci\u00f3ns dun derramo cerebral, no hospital \"Mount Auburn\" de Cambridge, Massachusetts.\nPublicaci\u00f3ns.\nEsta \u00e9 unha escolma dos traballos monogr\u00e1ficos publicados por Cornelius Vermeule ao longo da s\u00faa traxectoria acad\u00e9mica:"}
{"id": "599955", "revid": "6429819", "url": "https://gl.wikipedia.org/wiki?curid=599955", "title": "Vermeule, C.", "text": ""}
{"id": "599956", "revid": "1888", "url": "https://gl.wikipedia.org/wiki?curid=599956", "title": "Xacobe Medina Dacasa", "text": ""}
{"id": "599957", "revid": "98629", "url": "https://gl.wikipedia.org/wiki?curid=599957", "title": "Men, Women &amp; Children (filme)", "text": "Men, Women &amp; Children \u00e9 un filme estadounidense de 2014 dirixido por Jason Reitman e coescrito con Erin Cressida Wilson. Bas\u00e9ase nunha novela hom\u00f3nima escrita por Chad Kultgen. Est\u00e1 protagonizada por Rosemarie DeWitt, Jennifer Garner, Judy Greer, Dean Norris, Adam Sandler, Ansel Elgort, Kaitlyn Dever e Timoth\u00e9e Chalamet.\nEstreouse no Festival Internacional de Cinema de Toronto o 6 de setembro de 2014. Estreouse nos cinemas dos Estados Unidos o 3 de outubro de 2014 a trav\u00e9s de Paramount Pictures."}
{"id": "599959", "revid": "23204", "url": "https://gl.wikipedia.org/wiki?curid=599959", "title": "Patrimonio da Humanidade en Kirguizist\u00e1n", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Kirguizist\u00e1n, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Kirguizist\u00e1n ratificou a convenci\u00f3n o 3 de xullo de 1995, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "599962", "revid": "23204", "url": "https://gl.wikipedia.org/wiki?curid=599962", "title": "Patrimonio da Humanidade en Laos", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Laos, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Laos ratificou a convenci\u00f3n o 20 de marzo de 1987, convertendo os seus lugares en elix\u00edbeis para a s\u00faa inclusi\u00f3n na lista.\nNo ano 2022, Laos ti\u00f1a tres sitios Patrimonio da Humanidade. A vila de Luang Prabang foi inclu\u00edda en 1995, Vat Phou en 2001 e a chaira dos xerros en 2019. Os tres sitios son culturais. Ademais, Laos ten outros dous sitios na s\u00faa lista de lugares candidatos."}
{"id": "599969", "revid": "15490", "url": "https://gl.wikipedia.org/wiki?curid=599969", "title": "2024", "text": "2024 (MMXXIV) ser\u00e1 un ano com\u00fan do calendario gregoriano dentro do s\u00e9culo XXI, comezado en luns."}
{"id": "599970", "revid": "89787", "url": "https://gl.wikipedia.org/wiki?curid=599970", "title": "Tupolev Tu-114", "text": "O Tupolev Tu-114 Rossiya (ruso: Ty\u043f\u043e\u043b\u0435\u0432 \u0422y-114 Pocc\u0438\u044f; designaci\u00f3n OTAN Cleat) \u00e9 un gran avi\u00f3n turboh\u00e9lice de pasaxeiros de longo alcance dese\u00f1ado por Tupolev e constru\u00eddo na Uni\u00f3n Sovi\u00e9tica a partir de maio de 1955. O aparello foi o avi\u00f3n de pasaxeiros m\u00e1is grande e r\u00e1pido da \u00e9poca, e tam\u00e9n ti\u00f1a o maior alcance, con 10 900 km. Ostenta o t\u00edtulo oficial de avi\u00f3n de h\u00e9lice m\u00e1is r\u00e1pido dende 1960.\nGrazas \u00e1 s\u00faa \u00e1 en frecha e ao dese\u00f1o dos seus motores, o Tu-114 era capaz de voar a velocidades t\u00edpicas de reactores modernos, acadando unha velocidade m\u00e1xima duns 880 km/h. A\u00ednda que era capaz de acomodar a 224 pasaxeiros, a configuraci\u00f3n m\u00e1is com\u00fan con Aeroflot era a de 170 pasaxeiros con camas e un comedor.\nO Tu-114 trannsportou a m\u00e1is de 6 mill\u00f3ns de pasaxeiros antes de ser substitu\u00eddo polo reactor Ilyushin Il-62. Fabric\u00e1ronse un total de 32 unidades na factor\u00eda de Kuibyshev (N\u00ba 18)."}
{"id": "599971", "revid": "23204", "url": "https://gl.wikipedia.org/wiki?curid=599971", "title": "2025", "text": "2025 (MMXXV) ser\u00e1 un ano com\u00fan do calendario gregoriano dentro do s\u00e9culo XXI, comezado en m\u00e9rcores."}
{"id": "599972", "revid": "23204", "url": "https://gl.wikipedia.org/wiki?curid=599972", "title": "2026", "text": "2026 (MMXXVI) ser\u00e1 un ano com\u00fan do calendario gregoriano dentro do s\u00e9culo XXI, comezado en xoves."}
{"id": "599973", "revid": "23204", "url": "https://gl.wikipedia.org/wiki?curid=599973", "title": "2027", "text": "2027 (MMXXVII) ser\u00e1 un ano com\u00fan do calendario gregoriano dentro do s\u00e9culo XXI, comezado en venres."}
{"id": "599974", "revid": "23204", "url": "https://gl.wikipedia.org/wiki?curid=599974", "title": "2028", "text": "2028 (MMXXVIII) ser\u00e1 un ano com\u00fan do calendario gregoriano dentro do s\u00e9culo XXI, comezado en s\u00e1bado."}
{"id": "599975", "revid": "23204", "url": "https://gl.wikipedia.org/wiki?curid=599975", "title": "2029", "text": "2029 (MMXXIX) ser\u00e1 un ano com\u00fan do calendario gregoriano dentro do s\u00e9culo XXI, comezado en luns."}
{"id": "599976", "revid": "23204", "url": "https://gl.wikipedia.org/wiki?curid=599976", "title": "2030", "text": "2030 (MMXXX) ser\u00e1 un ano com\u00fan do calendario gregoriano dentro do s\u00e9culo XXI, comezado en martes."}
{"id": "599977", "revid": "23204", "url": "https://gl.wikipedia.org/wiki?curid=599977", "title": "2031", "text": "2031 (MMXXXI) ser\u00e1 un ano com\u00fan do calendario gregoriano dentro do s\u00e9culo XXI, comezado en m\u00e9rcores."}
{"id": "599979", "revid": "23204", "url": "https://gl.wikipedia.org/wiki?curid=599979", "title": "2032", "text": "2032 (MMXXXII) ser\u00e1 un ano com\u00fan do calendario gregoriano dentro do s\u00e9culo XXI, comezado en xoves."}
{"id": "599980", "revid": "23204", "url": "https://gl.wikipedia.org/wiki?curid=599980", "title": "D\u00e9cada de 2030", "text": "A d\u00e9cada de 2030 \u00e9 a d\u00e9cada que abrangue o per\u00edodo entre o 1 de xaneiro de 2030 at\u00e9 o 31 de decembro de 2039."}
{"id": "599981", "revid": "23204", "url": "https://gl.wikipedia.org/wiki?curid=599981", "title": "D\u00e9cada de 2040", "text": "A d\u00e9cada de 2040 \u00e9 a d\u00e9cada que abrangue o per\u00edodo entre o 1 de xaneiro de 2040 at\u00e9 o 31 de decembro de 2049."}
{"id": "599982", "revid": "23204", "url": "https://gl.wikipedia.org/wiki?curid=599982", "title": "D\u00e9cada de 2050", "text": "A d\u00e9cada de 2050 \u00e9 a d\u00e9cada que abrangue o per\u00edodo entre o 1 de xaneiro de 2050 at\u00e9 o 31 de decembro de 2059."}
{"id": "599983", "revid": "23204", "url": "https://gl.wikipedia.org/wiki?curid=599983", "title": "D\u00e9cada de 2060", "text": "A d\u00e9cada de 2060 \u00e9 a d\u00e9cada que abrangue o per\u00edodo entre o 1 de xaneiro de 2060 at\u00e9 o 31 de decembro de 2069."}
{"id": "599984", "revid": "23204", "url": "https://gl.wikipedia.org/wiki?curid=599984", "title": "D\u00e9cada de 2070", "text": "A d\u00e9cada de 2070 \u00e9 a d\u00e9cada que abrangue o per\u00edodo entre o 1 de xaneiro de 2070 at\u00e9 o 31 de decembro de 2079."}
{"id": "599985", "revid": "23204", "url": "https://gl.wikipedia.org/wiki?curid=599985", "title": "D\u00e9cada de 2080", "text": "A d\u00e9cada de 2080 \u00e9 a d\u00e9cada que abrangue o per\u00edodo entre o 1 de xaneiro de 2080 at\u00e9 o 31 de decembro de 2089."}
{"id": "599986", "revid": "23204", "url": "https://gl.wikipedia.org/wiki?curid=599986", "title": "D\u00e9cada de 2090", "text": "A d\u00e9cada de 2090 \u00e9 a d\u00e9cada que abrangue o per\u00edodo entre o 1 de xaneiro de 2090 at\u00e9 o 31 de decembro de 2099."}
{"id": "599987", "revid": "23204", "url": "https://gl.wikipedia.org/wiki?curid=599987", "title": "D\u00e9cada de 2100", "text": "A d\u00e9cada de 2100 \u00e9 a d\u00e9cada que abrangue o per\u00edodo entre o 1 de xaneiro de 2100 at\u00e9 o 31 de decembro de 2109."}
{"id": "599994", "revid": "1505", "url": "https://gl.wikipedia.org/wiki?curid=599994", "title": "Alisma plantago-aquatica", "text": "A Alisma plantago-aquatica \u00e9 unha especie de planta acu\u00e1tica pertencente \u00e1 familia da alismat\u00e1ceas.\nDescrici\u00f3n.\n\u00c9 unha planta herb\u00e1cea perenne que alcanza 10-100 cm de lonxitude cunha ra\u00edz fibrosa e bulbosa con varias follas basais de 15-30 cm de lonxitude formando unha roseta, estas son oblongas ou lanceoladas, subcordadas na base con peciolos longos e acanalados parecidos aos do x\u00e9nero Plantago. O talo floral \u00e9 triangular e alcanza un metro de altura, xorden directamente da ra\u00edz e terminan nunha inflorescencia con pequenas e numerosas flores brancas ou rosadas que se dispo\u00f1en nunha pan\u00edcula piramidal laxa, formando aneis ou feixes ao redor do talo. A corola ten tres p\u00e9talos e o c\u00e1liz tres s\u00e9palos. O froito \u00e9 un aquenio cunha semente.\nDistribuci\u00f3n.\n\u00c9 nativa do Hemisferio Norte, en Europa, Asia e Norteam\u00e9rica. \nH\u00e1bitat.\nMedra en lugares h\u00famidos e pantanosos, beiras dos r\u00edos, pozas e encoros.\nEtimolox\u00eda.\nA palabra \"alisma\" dise prov\u00e9n do celta e significa \"auga\", en referencia ao seu h\u00e1bitat onde crece. Os primeiros bot\u00e1nicos nome\u00e1rona \"plantago\" pola semellanza das s\u00faas follas.\nTaxonom\u00eda.\n\"Alisma plantago-aquatica\" foi descrita por Carl von Linn\u00e9 e publicada en \"Species Plantarum\" 1: 342. 1753."}
{"id": "599995", "revid": "23204", "url": "https://gl.wikipedia.org/wiki?curid=599995", "title": "Patrimonio da Humanidade en Madagascar", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Madagascar, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Madagascar ratificou a convenci\u00f3n o 19 de xullo de 1983, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "599996", "revid": "1505", "url": "https://gl.wikipedia.org/wiki?curid=599996", "title": "Baldellia alpestris", "text": "Baldellia alpestris \u00e9 unha das tres especies de plantas do x\u00e9nero \"Baldellia\". Herba adaptada aos medios moi h\u00famidos ou acu\u00e1ticos, hidr\u00f3fitas. \nDescrici\u00f3n.\nPequena herba perenne de at\u00e9 20 cm de altura. Decumbente, cos talos e follas prostrados ou tendidos. Tuberobulbo na base que est\u00e1 rodeado polas va\u00ed\u00f1as das fibrosas follas vellas. Este tuberobulbo dar\u00e1 lugar a novas rosetas de follas nos anos sucesivos, con brotes que saen desde a base do talo, pseudoestol\u00f3ns, enraizante polos n\u00f3s das inflorescencias onde, ao final, desenvolv\u00e9sense novas plantas fillas.\nA diferenza dos das outras d\u00faas especies do x\u00e9nero que te\u00f1en todas o limbo agudo a \"B. alpestris\" ten o limbo das follas obtuso e contraidas no peciolo.\nInflorescencia decumbente, cunhaff ou d\u00faas flores todas con pequeno rabo na flor (pediceladas), con varias follas e ra\u00edces nos n\u00f3s. S\u00e9palos de 3 mm, cuculados (semellante a unha capucha), con nervios paralelos rosados. P\u00e9talos ovados brancos ou branco-rosados e denticulados, amarelos na base. Froito en aquenios con costelas non moi marcadas a diferenza das outras d\u00faas especies. Sementes en forma de pera e rematadas en punta (apiculadas) de cor pardo de entre 1 e 1,5 mm.\nDistribuci\u00f3n e h\u00e1bitat.\nHabita augas remansadas pouco profundas e visiblemente eutr\u00f3ficas, estanques, lagoas, fontes, arroios, turbeiras; dende o nivel do mar at\u00e9 os 2000 m s. n. m. Tr\u00e1tase dun endemismo que se atopa distribu\u00eddo pola zona noroeste da pen\u00ednsula ib\u00e9rica. Inclu\u00eddo desde o ano 2007 dentro da categor\u00eda de especie vulnerable en varias comunidades aut\u00f3nomas de Espa\u00f1a.\nN\u00famero de cromosomas.\n2n = 18 \nSinonimia.\n\"Baldellia alpestris\" (Coss.) M. La\u00ednz en Bol. Inst. Estud. Asturianos, Supl. Ci. 5: 41 (1962)"}
{"id": "599999", "revid": "1505", "url": "https://gl.wikipedia.org/wiki?curid=599999", "title": "Baldellia ranunculoides", "text": "Baldellia ranunculoides \u00e9 unha especie de planta da familia Alismataceae. Est\u00e1 moi relacionada co x\u00e9nero \"Echinodorus\" e pode ser inclu\u00edda neste x\u00e9nero despois de recentes investigaci\u00f3ns. \nDistribuci\u00f3n e h\u00e1bitat.\nEuroasi\u00e1tico e na rexi\u00f3n Mediterr\u00e1nea-occidental. En Espa\u00f1a at\u00f3pase en Galicia, no And\u00e9valo, Barcelona, Castell\u00f3, Xirona, Illas Baleares, Tarragona e Valencia onde crece nos torrentes e pequenas balsas. No parque natural Los Alcornocales (C\u00e1diz-M\u00e1laga), aparece na primavera sobre charcas estacionais.\nDescrici\u00f3n.\n\u00c9 unha herba acu\u00e1tica que vive enraizada nos sedimentos de lagoas e regatos, coas s\u00faas follas e inflorescencias a\u00e9reas. As follas son pecioladas, el\u00edpticas a lanceoladas ou lineais lanceoladas, e te\u00f1en unha l\u00e1mina ovalada cunha base moi atenuada. As flores son hermafroditas, con 1-3 cabezas en umbelas ou acios con ped\u00fanculos longos sobre follas axilares. Ten seis estames, numerosos carpelos, reunidos en espiral ou en cabezas esf\u00e9ricas. Os froitos son aquenios. Florece a finais da primavera.\nTaxonom\u00eda.\n\"Baldellia ranunculoides\" foi descrita por (L.) Parl., e publicada en \"Nuovi Generi e Nuove Specie dei Piante Monocotiledoni\" 1854."}
{"id": "600000", "revid": "23204", "url": "https://gl.wikipedia.org/wiki?curid=600000", "title": "Patrimonio da Humanidade en Malta", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade en Malta, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. Malta ratificou a convenci\u00f3n o 14 de novembro de 1978, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "600005", "revid": "65337", "url": "https://gl.wikipedia.org/wiki?curid=600005", "title": "David W. Lange", "text": "David Walter Lange, nado en San Francisco, California, o 29 de agosto de 1958 e finado en Bradenton, Florida, o 16 de xaneiro de 2023, foi un numism\u00e1tico estadounidense.\nTraxectoria.\nLange cursou os seus estudos no \"College of San Mateo\", en San Mateo, California, e entre 1980 e 1994 traballou como delineante nunha compa\u00f1\u00eda de instalaci\u00f3ns de gas e electricidade.\nMais o verdadeiro interese de Lang foi a numism\u00e1tica, afecci\u00f3n que desenvolveu xa desde a s\u00faa infancia, cando se iniciou no coleccionismo. Os seus estudos posteriores lev\u00e1rono a ser un dos maiores co\u00f1ecedores da historia da moeda estadounidense, aspecto ao que dedicou varias publicaci\u00f3ns. \nLange colaborou durante d\u00e9cadas na revista \"The Numismatist\", coas s\u00faas columnas \"Back to Basics\" e \"No Worse for Wear\" entre 1988 e 1992 e, logo dunha pausa, coas columnas \"From One to 70\", de 1996 a 2002, e \"USA Coin Album,\" a partir de de 2002. Tam\u00e9n foron habituais as s\u00faas colaboraci\u00f3ns con outras publicaci\u00f3ns numism\u00e1ticas, como \"The\" \"E-Sylum\", \"Coin World\" ou \"Numismatic News.\" No \u00e1mbito editorial, tam\u00e9n o foi editor de \"The Bulletin of the Pacific Coast Numismatic Society\" (1984-1986) e de \"The Journal of the Pacific Coast Numismatic Society\" (1986-1988).\nAdemais, Lange foi dese\u00f1ador de medallas conmemorativas para a \"Liberty Numismatic Society\" (1987-1990).\nEntre outras sociedades eruditas e entidades asociativas, David W. Lange foi presidente da \"Pacific Coast Numismatic Society\" (1988-1989), da \"Liberty Numismatic Society\" (1988-1989), da \"California State Numismatic Association\" (1993-1994) e da \"New Jersey Numismatic Society\" (2000-2001). Ademais, desde 1978 foi membro da \"American Numismatic Association\", entidade que en 2009 lle concedeu o seu Premio \u00e1 Traxectoria e en 2017 o nomeou Numism\u00e1tico do Ano. En varias ocasi\u00f3ns, Lange exerceu como docente nos seminarios de ver\u00e1n desta \u00faltima instituci\u00f3n, impartindo un curso sobre os tipos na moeda estadounidense.\nEn 1994 formou parte do comit\u00e9 creado pola alcald\u00eda de San Francisco para preservar o Museo da Antiga Casa da Moeda de San Francisco. A partir do 16 de novembro dese mesmo ano, Lange exerceu como director de investigaci\u00f3n numism\u00e1tica da compa\u00f1\u00eda \"Numismatic Guaranty Company\", en Nova Jersey.\nEn 2018, o Gremio Literario Numism\u00e1tico concedeulle a s\u00faa m\u00e1is alta honra, o premio Clemy. En 2021 foi inclu\u00eddo pola revista \"Coin World\" na lista das persoas m\u00e1is influentes da numism\u00e1tica no per\u00edodo 1960-2020.\nVida persoal.\nO 18 de agosto de 2001 casou con Alba Iris Acosta, de quen se divorciou en 2012.\nDavid Walter Lange finou en Bradenton, Florida, o 16 de xaneiro de 2023, como consecuencia do cancro que padec\u00eda nos tres \u00faltimos anos.\nPublicaci\u00f3ns.\nEstes son os principais traballos monogr\u00e1ficos publicados por David W. Lange ao longo da s\u00faa traxectoria:"}
{"id": "600006", "revid": "65337", "url": "https://gl.wikipedia.org/wiki?curid=600006", "title": "David Walter Lange", "text": ""}
{"id": "600008", "revid": "65337", "url": "https://gl.wikipedia.org/wiki?curid=600008", "title": "Lange, D. W.", "text": ""}
{"id": "600009", "revid": "15490", "url": "https://gl.wikipedia.org/wiki?curid=600009", "title": "Estrella Couso do Ba\u00f1o", "text": "Estrella Couso do Ba\u00f1o, nada na Pedreira (Padr\u00f3n) o 17 de outubro de 1846, foi unha moza galega que acadou sona en 1859 por unha posible posesi\u00f3n diab\u00f3lica. Trasladada \u00e1 Coru\u00f1a e examinada polos m\u00e9dicos, chegouse \u00e1 conclusi\u00f3n de que se trataba dun caso de epilepsia.\nTraxectoria.\nFoi a s\u00e9tima de oito irm\u00e1ns, filla dun canteiro de Cuntis que se estabelecera en Padr\u00f3n. Na primavera de 1859 apenas com\u00eda e ti\u00f1a convulsi\u00f3ns, polo que se comezou a sospeitar que a nena padecese unha posesi\u00f3n diab\u00f3lica. O arcebispado de Santiago de Compostela autorizou a realizaci\u00f3n dun exorcismo, que se programou para o 27 de maio.\nAnte as d\u00fabidas de que se tratase dunha enfermidade mental e non dunha posesi\u00f3n, as autoridades civ\u00eds intervi\u00f1eron para favorecer que se suspendese o exorcismo. A nena foi traslada ao Hospital da Caridade da Coru\u00f1a, onde evolucionou favorablemente e os m\u00e9dicos chegaron \u00e1 conclusi\u00f3n de que se trataba dun caso de epilepsia. \nJuana de Vega, en calidade de presidenta da asociaci\u00f3n de se\u00f1oras da beneficencia da Coru\u00f1a, visitou a enferma no hospital e encargouse da s\u00faa curaci\u00f3n. Unha carta s\u00faa datada o 16 de xullo informa da recuperaci\u00f3n da nena, que nesa altura continuaba na Coru\u00f1a. Ademais, m\u00f3strase moi cr\u00edtica con aqueles cl\u00e9rigos que segu\u00edan a defender a posesi\u00f3n diab\u00f3lica.\nO suceso mostra o conflito entre as crenzas relixiosas e a ciencia, e por extensi\u00f3n os conflitos entre o poder civil e o poder relixioso. Seis anos antes fora xulgado Manuel Blanco Romasanta, co\u00f1ecido como o lobishome de Allariz. A mediados do XIX exist\u00eda tam\u00e9n unha gran tensi\u00f3n entre as tendencias liberais e a confianza na ciencia que caracterizaban o pensamento burgu\u00e9s e as ideas pol\u00edticas reaccionarias que segu\u00edan conformando o pensamento de amplos sectores da Igrexa."}
{"id": "600010", "revid": "65337", "url": "https://gl.wikipedia.org/wiki?curid=600010", "title": "Lange", "text": "O apelido Lange pode estar referido a:"}
{"id": "600011", "revid": "111586", "url": "https://gl.wikipedia.org/wiki?curid=600011", "title": "Big data", "text": "Big data \u00e9 un termo usado para determinados sistemas de bases de datos. Util\u00edzase para unha serie de tecnolox\u00edas que axudan a organizar, recoller e analizar datos. En galego tam\u00e9n se emprega o termo base de datos a grande escala. \nApl\u00edcanse polo menos algunhas das seguintes caracter\u00edsticas:\nUso.\nOs big data util\u00edzanse para analisar diferentes temas. A trav\u00e9s da an\u00e1lise p\u00f3dese obter nova informaci\u00f3n. As cantidades m\u00e1is grandes de datos facilitan atopar informaci\u00f3n fiable. Util\u00edzase en moitas \u00e1reas diferentes, como goberno, sa\u00fade, seguros, medios de comunicaci\u00f3n, publicidade e tecnolox\u00eda da informaci\u00f3n.\nOrixe.\nOs datos rec\u00f3llense entre outras cousas a trav\u00e9s de:\nCr\u00edtica.\nO \"big data\" foi criticado por diferentes motivos. Unha cr\u00edtica destacada \u00e9 a crecente vixilancia para recoller datos, que ten lugar de moitas formas novas. Edward Snowden revelou como a Axencia Estadounidense de Seguridade Nacional (NSA) usa tecnolox\u00eda dixital para espiar persoas de todo o mundo. Outras cr\u00edticas destacadas \u00e9 a privacidade dos datos, que trata sobre o risco de filtraci\u00f3n de datos persoais sensibles porque non est\u00e1n o suficientemente protexidos.\nUnha cr\u00edtica m\u00e1is fundamental do \"big data\" \u00e9 que s\u00f3 porque sexa m\u00e1is grande, non \u00e9 automaticamente mellor. A calidade dos datos a\u00ednda ten que ser controlada. Tam\u00e9n se indica que a an\u00e1lise de datos s\u00f3 pode preguntar \"que\" est\u00e1 a pasar, pero non \"por que\" est\u00e1 a suceder. \nNo eido acad\u00e9mico galego, unha das maiores defensoras do emprego do big data \u00e9 a catedr\u00e1tica Amparo Alonso Betanzos."}
{"id": "600012", "revid": "111586", "url": "https://gl.wikipedia.org/wiki?curid=600012", "title": "Big Data", "text": ""}
{"id": "600013", "revid": "111586", "url": "https://gl.wikipedia.org/wiki?curid=600013", "title": "Modelo de linguaxe de grande escala", "text": "Un modelo de linguaxe grande ou modelo de linguaxe de grande escala, en (LLM), en portugu\u00e9s modelo de linguagem grande ou modelo largo de linguagem (MLL) \u00e9 un tipo de modelo de linguaxe composto por unha rede neural artificial con moitos par\u00e1metros (normalmente miles de mill\u00f3ns ou posibelmente m\u00e1is. Est\u00e1n adestrados en grandes cantidades de texto sen etiquetas utilizando aprendizaxe autom\u00e1tica sen supervisi\u00f3n. Os MLL xurdiron ao redor de 2018 , co modelo BERT. Estes funcionan ben nunha gran variedade de tarefas. Isto cambiou o foco da investigaci\u00f3n sobre o procesamento da linguaxe natural, lonxe do paradigma anterior de adestramento de modelos supervisados especializados para tarefas espec\u00edficas.\nPropiedades.\nA\u00ednda que o termo non ten unha definici\u00f3n formal, xeralmente ref\u00edrese a modelos de aprendizaxe profunda que te\u00f1en un reconto de par\u00e1metros da orde de miles de mill\u00f3ns ou m\u00e1is. Os MLL son modelos de prop\u00f3sito xeral que destacan nunha ampla gama de tarefas, en lugar de ser adestrados para unha tarefa espec\u00edfica (como a an\u00e1lise de sentimentos, o reco\u00f1ecemento de entidades con nome ou o razoamento matem\u00e1tico). A\u00ednda que est\u00e1n adestrados en tarefas sinxelas como predicir a seguinte palabra nunha oraci\u00f3n, os modelos de linguaxe neuronal con suficiente adestramento e recontos de par\u00e1metros son capaces de captar gran parte da sintaxe e da sem\u00e1ntica da linguaxe humana. Ademais, os grandes modelos ling\u00fc\u00edsticos demostran un co\u00f1ecemento xeral consider\u00e1bel sobre o mundo e son capaces de \"memorizar\" unha grande cantidade de feitos durante o adestramento.\nArquitectura e adestramento.\nOs grandes modelos de linguaxe adoitan empregar a arquitectura do transformador, que se converteu na t\u00e9cnica de aprendizaxe profunda est\u00e1ndar para datos secuenciais desde 2018 (anteriormente, as arquitecturas recorrentes como LSTM eran m\u00e1is com\u00fans). Os MLL adestran sen supervisi\u00f3n en texto sen anotaci\u00f3n. Adestrase un transformador de esquerda a dereita para maximizar a probabilidade asignada \u00e1 seguinte palabra nos datos de adestramento, dado o contexto anterior. Alternativamente, un MLL pode usar un transformador bidireccional (como no exemplo BERT), que asigna unha distribuci\u00f3n de probabilidade sobre palabras con acceso tanto ao contexto anterior como posterior. Ademais da tarefa de predicir a seguinte palabra ou \"encher os ocos\", os MLL p\u00f3dense adestrar en tarefas auxiliares que pon a proba a s\u00faa comprensi\u00f3n da distribuci\u00f3n de datos, como a Predici\u00f3n da seguinte frase (NSP), na que se presentan pares de frases. e o modelo debe predicir se aparecen en paralelo no corpus de formaci\u00f3n.\nOs primeiros MLL foron adestrados en corpus con miles de mill\u00f3ns de palabras. A versi\u00f3n inicial de ChatGPT foi adestrada en 2018 en BookCorpus, que consta de 985 mill\u00f3ns de palabras. Nese mesmo ano, BERT formouse nunha combinaci\u00f3n de BookCorpus e a Wikipedia en ingl\u00e9s, cun total de 3.300 mill\u00f3ns de palabras. Nos anos posteriores, os corpus de formaci\u00f3n para MLL aumentaron en ordes de magnitude, chegando a centos de miles de mill\u00f3ns ou bill\u00f3ns de \"tokens\".\nOs MLL son computacionalmente caros de adestrar. Un estudo de 2020 estimou o custo de adestrar un modelo con 1.500 mill\u00f3ns de par\u00e1metros (de 1 a 2 ordes de magnitude m\u00e1is pequenos que o estado da arte da \u00e9poca) en 1,6 mill\u00f3ns de d\u00f3lares.\nUnha an\u00e1lise de 2020 descubriu que a capacidade dos modelos de linguaxe neuronal (medida pola perda de adestramento) aumentou sen problemas nunha relaci\u00f3n da lei potencial co n\u00famero de par\u00e1metros, a cantidade de datos de adestramento e a computaci\u00f3n utilizada para a formaci\u00f3n. Estas relaci\u00f3ns prob\u00e1ronse nunha ampla gama de valores (at\u00e9 sete ordes de magnitude) e non se observou ningunha atenuaci\u00f3n da relaci\u00f3n no extremo superior do intervalo (inclu\u00edndo tama\u00f1os de rede at\u00e9 bill\u00f3ns de par\u00e1metros).\nAplicaci\u00f3n en tarefas secundarias.\nEntre 2018 e 2020, o m\u00e9todo est\u00e1ndar para usar un MLL nunha tarefa espec\u00edfica de procesamento da linguaxe natural foi afinar (axuste fino) o modelo cunha formaci\u00f3n adicional espec\u00edfica para a tarefa. M\u00e1is tarde descubriuse que MLL m\u00e1is potentes como GPT-3 poden resolver tarefas sen adestramento adicional mediante t\u00e9cnicas \"prompting\", nas que o problema a resolver \u00e9 presentado ao modelo como un \"promt\" de texto, posibelmente con alg\u00fans exemplos textuais de problemas similares e as s\u00faas soluci\u00f3ns.\nAxuste fino.\nO axuste fino \u00e9 a pr\u00e1ctica de modificar un modelo de linguaxe pre-adestrado existente adestr\u00e1ndoo (dunha forma supervisada) nunha tarefa espec\u00edfica (por exemplo, an\u00e1lise de sentimentos, reco\u00f1ecemento de entidades con nome ou etiquetado de partes do discurso). \u00c9 unha forma de \"transferencia de aprendizaxe\". Normalmente implica introducir un novo conxunto de pesos que conecta a capa final do modelo de linguaxe coa sa\u00edda da tarefa secundaria. Os pesos do modelo da lingua orixinal p\u00f3dense \"conxelar\" para que s\u00f3 se aprenda durante o adestramento a nova capa de pesos que os conecta \u00e1 sa\u00edda. Alternativamente, os pesos orixinais poden recibir pequenas actualizaci\u00f3ns (posibelmente con capas anteriores conxeladas)."}
{"id": "600014", "revid": "17467", "url": "https://gl.wikipedia.org/wiki?curid=600014", "title": "Modelo de linguaxe grande", "text": ""}
{"id": "600015", "revid": "111586", "url": "https://gl.wikipedia.org/wiki?curid=600015", "title": "Modelo de linguaxe a grande escala", "text": ""}
{"id": "600016", "revid": "89787", "url": "https://gl.wikipedia.org/wiki?curid=600016", "title": "Xogo non cooperativo", "text": "Na teor\u00eda de xogos, un xogo non cooperativo \u00e9 un xogo no que os xogadores toman decisi\u00f3ns de forma independente para o seu beneficio persoal, o que non impide que nalg\u00fans casos esa toma de decisi\u00f3ns poida favorecer a todos. sendo isto o que se busca nos xogos cooperativos."}
{"id": "600017", "revid": "111586", "url": "https://gl.wikipedia.org/wiki?curid=600017", "title": "Cubo de Necker", "text": "O cubo de Necker \u00e9 un cubo que proporciona unha imaxe interpretada polo cerebro como unha ilusi\u00f3n \u00f3ptica Foi publicado por primeira vez en 1832 polo cristal\u00f3grafo su\u00edzo Louis Albert Necker.\nHistoria.\nO cubo de Necker \u00e9 unha figura ambigua nomeada en honor de L. A. Necker, que a publicou por primeira vez na revista \"Philosophical Magazine\" en 1832. Necker era un cristal\u00f3grafo e, nos seus estudos de cristais, observou a natureza ambigua da figura que hoxe leva o seu nome.\nIlusi\u00f3n \u00f3ptica.\nO cubo de Necker \u00e9 unha figura de li\u00f1as que pode ser interpretada de d\u00faas formas distintas en tres dimensi\u00f3ns. A primeira interpretaci\u00f3n \u00e9 a dun cubo coa esquina superior esquerda m\u00e1is pr\u00f3xima ao observador, e a segunda \u00e9 a dun cubo coa esquina inferior dereita m\u00e1is pr\u00f3xima. Esta ambig\u00fcidade provoca un fen\u00f3meno de alternancia perceptiva ou multiestabilidade, onde a percepci\u00f3n do observador pode oscilar entre as d\u00faas interpretaci\u00f3ns.\nBases perceptivas e psicol\u00f3xicas.\nEstudos de psicolox\u00eda e neurociencia demostraron que o cerebro humano busca constantemente patr\u00f3ns tridimensionais en imaxes bidimensionais, o que contrib\u00fae \u00e1 ilusi\u00f3n \u00f3ptica. Ademais, a interpretaci\u00f3n que o cerebro fai do cubo pode verse afectada por pistas visuais previas, o \u00e1ngulo de visi\u00f3n, e a orientaci\u00f3n da figura. A trav\u00e9s do estudo do cubo de Necker, os investigadores poden aprender m\u00e1is sobre como funciona a percepci\u00f3n visual e como o cerebro interpreta a informaci\u00f3n visual."}
{"id": "600018", "revid": "23204", "url": "https://gl.wikipedia.org/wiki?curid=600018", "title": "H\u00e9xira", "text": "A H\u00e9xira (en ) foi a viaxe do profeta isl\u00e1mico Mahoma e os seus seguidores dende a Meca at\u00e9 Medina. O ano no que tivo lugar a H\u00e9xira tam\u00e9n se identifica como a \u00e9poca dos calendarios Hijri Lunar (musulm\u00e1n) e Solar (persa); a s\u00faa data equivale ao 16 de xullo de 622 no calendario xuliano. \nTerminolox\u00eda.\nA palabra \u00e1rabe \"hijra\" significa \"partida\" ou \"migraci\u00f3n\", entre outras definici\u00f3ns. Tam\u00e9n foi transliterado como Hegira en lat\u00edn medieval, un termo a\u00ednda en uso en linguas como o portugu\u00e9s, castel\u00e1n ou ingl\u00e9s (onde son m\u00e1is frecuentes \"hijra\" e \"hijrah\"). \nEtimolox\u00eda.\nHijrah \u00e9 unha transliteraci\u00f3n moderna do substantivo \u00e1rabe que significa partida, derivado do verbo que significa \"emigrar\". O primeiro uso rexistrado da palabra, na forma da transliteraci\u00f3n latina medieval de \"H\u00e9xira\", produciuse a finais do s\u00e9culo XV, mentres que o primeiro uso da palabra para referirse a un \u00e9xodo foi en 1753.\nHistoria.\nA principios da predicaci\u00f3n do islam por parte de Mahoma, os seus seguidores s\u00f3 inclu\u00edan aos seus amigos e parentes pr\u00f3ximos. Tras a difusi\u00f3n da s\u00faa relixi\u00f3n, Mahoma e a s\u00faa pequena facci\u00f3n de musulm\u00e1ns enfront\u00e1ronse a varios desaf\u00edos, inclu\u00edndo un boicot ao clan de Mahoma, torturas, asasinatos e outras formas de persecuci\u00f3n relixiosa por parte dos mecanos (habitantes da Meca). A finais da d\u00e9cada morreu Abu Talib, t\u00edo de Mahoma, que o apoiaba entre os l\u00edderes da Meca. Finalmente, os l\u00edderes da Meca ordenaron o asasinato de Mahoma, que \u00eda ser executado por 11 homes con espadas.\nEn maio de 622, despois de reunirse d\u00faas veces con membros das tribos medinas de Aws e Khazraj en al-'Aqabah preto de Mina (hoxe en Arabia Saudita) Mahoma abandonou en segredo a s\u00faa casa na Meca para emigrar \u00e1 cidade, xunto co seu amigo, o seu sogro e o seu sogro e compa\u00f1eiro Abu Bakr. A chegada do profeta Mahoma a Medina foi moi ben recibida, o que provocou o cambio de nome da cidade de Yathrib a Al Madinah Al Munawwarah (en \u00e1rabe: \u0627\u0644\u0645\u062f\u064a\u0646\u0629 \u0627\u0644\u0645\u0646\u0648\u0631\u0629, romanizado: al-Mad\u012bnah al-Munawwarah, lit. 'A Cidade Iluminada', pronuncia hejazi: [almadi\u02d0na alm\u028anaw\u02d0ara]), comunmente simplificada como Madinah ou Medina (\u00e1rabe: \u0627\u0644\u0645\u062f\u064a\u0646\u0629, romanizado: al-Madina, pronuncia hejazi: [almadi\u02d0na]; lit. 'A cidade')."}
{"id": "600019", "revid": "785", "url": "https://gl.wikipedia.org/wiki?curid=600019", "title": "Salvadur", "text": "O top\u00f3nimo galego Salvadur p\u00f3dese referir a:"}
{"id": "600020", "revid": "27155", "url": "https://gl.wikipedia.org/wiki?curid=600020", "title": "Micrograf\u00eda electr\u00f3nica de transmisi\u00f3n", "text": ""}
{"id": "600021", "revid": "1888", "url": "https://gl.wikipedia.org/wiki?curid=600021", "title": "Eliseo Sastre del Blanco", "text": "Eliseo Sastre del Blanco, nado en Bilbao o 9 de novembro de 1903, foi un pol\u00edtico espa\u00f1ol.\nTraxectoria.\nFillo de Eliseo Sastre P\u00e9rez. Foi xefe de milicias de Falange Espa\u00f1ola Tradicionalista y de las JONS do Rosal en 1940. Foi secretario do concello do Rosal dende 1942, e despois do de Cuntis. Foi xefe provincial de Educaci\u00f3n y Descanso en 1943, posto do que cesou en outubro de 1945. Foi comisario da Feira en Levante. Foi un dos promotores do Monumento ao Sagrado Coraz\u00f3n de Xes\u00fas de Cuntis. Foi nomeado delegado provincial sindical en Albacete en agosto de 1946. Despois foi delegado provincial de Sindicatos en Ciudad Real, Zaragoza, M\u00e1laga e Asturias. Foi procurador en Cortes en representaci\u00f3n da organizaci\u00f3n sindical de 1949 a 1967. Foi Delegado de Asuntos Sociais de Guinea Espa\u00f1ola, posto do que cesou en 1966."}
{"id": "600023", "revid": "4817", "url": "https://gl.wikipedia.org/wiki?curid=600023", "title": "Mage 2", "text": "Mage 2 \u00e9 a denominaci\u00f3n do motor foguete do usado como \u00faltima etapa dos Ariane 2 e Ariane 3.\nCaracter\u00edsticas.\nOs Mage 2, desenvolvidos a partir dos Mage 1, eran motores de circularizaci\u00f3n, usados na \u00faltima etapa dos Ariane 2 e 3 para circularizar a \u00f3rbita dos sat\u00e9lites que necesitaran unha \u00f3rbita final circular. Us\u00e1ronse por primeira vez en 1984 e lanz\u00e1ronse 17 unidades."}
{"id": "600024", "revid": "111586", "url": "https://gl.wikipedia.org/wiki?curid=600024", "title": "Transformador (modelo de aprendizaxe autom\u00e1tica)", "text": "Transformer ou transformador \u00e9 un modelo de aprendizaxe profunda, que adopta un mecanismo de autoponderaci\u00f3n, ponderando de forma diferencial a importancia de cada parte dos datos de entrada. \u00dasase principalmente en certos campos, como o procesamento da linguaxe natural (NLP) e a visi\u00f3n por ordenador (AR).\nDo mesmo xeito que as redes neuronais recorrentes (LNA), os transformadores est\u00e1n dese\u00f1ados para procesar datos de entrada secuenciais, como a linguaxe natural, con aplicaci\u00f3ns para tarefas como a traduci\u00f3n e o resumo de textos. Con todo, a diferenza dos LNA, os transformadores procesan toda a entrada simultaneamente. O mecanismo de altura proporciona un contexto para calquera posici\u00f3n na secuencia de entrada. Por exemplo, se os datos de entrada son unha frase en linguaxe natural, o transformador non necesita procesar unha palabra sobre outra. Isto permite un maior paralelismo que os LNA e, polo tanto, reduce os tempos de adestramento.\nUnha das t\u00e9cnicas m\u00e1is populares no campo da aprendizaxe profunda \u00e9 o modelo Transformer. Desde a s\u00faa introduci\u00f3n en 2017, revolucionou o procesamento da linguaxe natural (NLP) e tam\u00e9n atopou aplicaci\u00f3ns noutros campos como a visi\u00f3n por computadora.\nDefinici\u00f3n.\nUn Transformer \u00e9 un modelo de aprendizaxe profunda que utiliza un mecanismo chamado \"atenci\u00f3n autodirixida\" para procesar datos. Este mecanismo perm\u00edtelle ao modelo ponderar diferentes partes dos datos de entrada, permitindo que se centre en diferentes aspectos dos datos en funci\u00f3n da tarefa que se lle pida realizar.\nEst\u00e1 composto por un codificador e un descodificador, cada un deles formado por m\u00faltiples capas. O codificador procesa a entrada de datos e crea unha representaci\u00f3n intermedia, centr\u00e1ndose nos aspectos m\u00e1is relevantes para a tarefa en cuesti\u00f3n. Esta representaci\u00f3n \u00e9 logo usada polo descodificador para xerar a sa\u00edda desexada. Ambas partes, o codificador e o descodificador, utilizan atenci\u00f3n autodirixida e redes neuronais de avance r\u00e1pido para transformar os datos. Esta arquitectura permite aos Transformer procesar grandes cantidades de informaci\u00f3n simultaneamente, o que \u00e9 crucial para tarefas como o procesamento da linguaxe natural.\nImportancia.\nAntes dos Transformers, os modelos populares de NLP, como as redes neuronais recorrentes (RNNs) e a memoria de longo prazo (LSTM), procesaban os d-atos secuencialmente. Isto significaba que tinan dificultades para manexar secuencias moi longas de datos, un problema que os Transformers solucionaron ao procesar todos os datos simultaneamente.\nAdemais, os Transformers foron pioneiros na apl&lt;icaci\u00f3n de t\u00e9cnicas de atenci\u00f3n autodirixida \u00e1 aprendizaxe profunda. Estas t\u00e9cnicas permiten aos modelos centrarse en diferentes partes dos datos de entrada, o que \u00e9 especialmente \u00fatil para tarefas como a traduci\u00f3n autom\u00e1tica, a xeraci\u00f3n de texto ou mesmo a previsi\u00f3n de emoci\u00f3ns.\nExemplos.\nDende a s\u00faa introduci\u00f3n, os Transformers foron usados para crear varios modelos de NLP de alto rendemento. Estes incl\u00faen ChatGPT, un modelo que pode xerar textos realistas, e BERT, un modelo que pode entender o contexto das palabras nunha frase e que se usa para mellorar os resultados dos motores de busca."}
{"id": "600025", "revid": "1131", "url": "https://gl.wikipedia.org/wiki?curid=600025", "title": "Academia de Farmacia de Galicia", "text": ""}
{"id": "600027", "revid": "15490", "url": "https://gl.wikipedia.org/wiki?curid=600027", "title": "Neil Carothers", "text": "Neil Carothers, nado en Chattanooga, Tennessee, o 19 de setembro de 1884 e finado en Annandale, Virxinia, o 8 de xullo de 1965, foi un economista, profesor universitario e numism\u00e1tico estadounidense.\nTraxectoria.\nNa s\u00faa infancia, a familia de Neil Carothers desprazouse desde a s\u00faa Chattanooga natal ata Little Rock, Arcansas.\nLogo da s\u00faa formaci\u00f3n universitaria foi profesor adxunto de Econom\u00eda na Universidade de Arcansas, e en 1916 acadou o seu doutoramento na Universidade Princeton.\nCumpriu o seu servizo militar (1917-1919) participando na primeira guerra mundial, primeiro como tenente nas forzas a\u00e9reas e logo como capit\u00e1n. Finalizada a s\u00faa etapa militar traballou para a compa\u00f1\u00eda \"Guarantee Trust Co.\" (1919-1923).\nEn 1923 ingresou na Universidade de Lehigh, en Bethlehem, Pensilvania, como profesor de Econom\u00eda ata 1936 e como decano da Facultade de Administraci\u00f3n de Empresas a partir de ent\u00f3n. En 1949 renunciou ao decanato e pasou a ser profesor em\u00e9rito.\nAdemais, foi asesor econ\u00f3mico do \"Chicago Daily News\" e doutros xornais.\nCarothers foi un opositor ao \"New Deal\" de Roosevelt. Malia ter unha orixe dem\u00f3crata, participou activamente nas campa\u00f1as presidenciais republicanas de 1940 e de 1944. Grazas ao seu prestixio como economista nos Estados Unidos, foi elixido vicepresidente do Comit\u00e9 Econ\u00f3mico Nacional de Pol\u00edtica Monetaria, e en 1952 foi nomeado polas Naci\u00f3ns Unidas asesor para as pol\u00edticas para a recuperaci\u00f3n econ\u00f3mica de Corea do Sur.\nVida persoal.\nNeil Carothers estivo casado con Eileen Hamilton Carothers, con quen tivo tres fillos: Neil, Hamilton e Stuart Carothers.\nFaleceu o 8 de xullo de 1965 na residencia da terceira idade \"Sleepy Hollow\", de Annandale, Virxinia, aos 81 anos.\nPublicaci\u00f3ns.\nEstes son os principais traballos monogr\u00e1ficos publicados por Neil Carothers ao longo da s\u00faa traxectoria:"}
{"id": "600034", "revid": "65337", "url": "https://gl.wikipedia.org/wiki?curid=600034", "title": "Carothers", "text": "O apelido Carothers pode estar referido a:"}
{"id": "600035", "revid": "1131", "url": "https://gl.wikipedia.org/wiki?curid=600035", "title": "SODIGA", "text": ""}
{"id": "600037", "revid": "98629", "url": "https://gl.wikipedia.org/wiki?curid=600037", "title": "Filipa de Sousa", "text": "Filipa de Sousa, nada en Tavira en 1556 e finada no Brasil cara a 1600, tam\u00e9n co\u00f1ecida como Felipa de Souza, foi unha muller portuguesa acusada de \"pr\u00e1cticas nefastas\" (lesbianismo) pola visita do Santo Oficio en Ba\u00eda no s\u00e9culo XVI. Hoxe en d\u00eda, a s\u00faa sentenza \u00e9 considerada o primeiro caso de persecuci\u00f3n sexual e condena da pr\u00e1ctica do lesbianismo por parte da Inquisici\u00f3n nese territorio. Reco\u00f1ecida como unha das primeiras v\u00edtimas da homofobia no Brasil, \u00e9 unha icona do movemento LGBT no pa\u00eds.\nTraxectoria.\nNada en 1556 na cidade de Tavira (no ent\u00f3n reino do Algarve), era filla de Manuel de Sousa e de Maria Gon\u00e7alves, antigos cristi\u00e1ns vellos e naturais da localidade. Viaxou a Salvador, na antiga capitan\u00eda portuguesa de Ba\u00eda, Brasil, nunha data desco\u00f1ecida, xa que estaba casada cun cristi\u00e1n novo, produtor de seda de profesi\u00f3n. Sab\u00eda ler e escribir, feito extraordinario para a \u00e9poca. Despois de enviuvar casou con Francisco Pires, quen traballaba como albanel en Salvador. Traballou de modista e non tivo fillos.\nAcusaci\u00f3n do Tribunal do Santo Oficio.\nEn 1591 tivo lugar a primeira visita da Inquisici\u00f3n portuguesa a Salvador, a principal cidade da ent\u00f3n colonia portuguesa do Brasil. Dirixida polo padre Heitor Furtado de Mendon\u00e7a, ti\u00f1a como misi\u00f3n obter confesi\u00f3ns e denuncias de herex\u00edas e pr\u00e1cticas de xuda\u00edsmo, concretamente nas \u00e1reas de Ba\u00eda, Pernambuco, Itamarac\u00e1 e Para\u00edba. O 18 de decembro dese ano Filipa, quen ti\u00f1a ent\u00f3n 35 anos, foi denunciada por Paula Siqueira (tam\u00e9n chamada Pauloa de Sequeira), cristi\u00e1 de 40 anos (ou 35 nalg\u00fans documentos). Siqueira descubriu na s\u00faa casa a novela pastoral \"Diana\" (1559), de Jorge de Montemor, sobre as aventuras amorosas de d\u00faas pastoras, libro que figuraba no \u00cdndice de libros prohibidos. A situaci\u00f3n presionouna at\u00e9 converterse na principal acusadora de Filipa. A situaci\u00f3n deu lugar a unha demanda en que 29 mulleres foron acusadas de pr\u00e1cticas homosexuais.\nNunha das s\u00faas declaraci\u00f3ns Paula Siqueira afirmou:\nFoi detida xunto con outras mulleres para prestar declaraci\u00f3n no Tribunal do Santo Oficio, acusada de \u00abpr\u00e1cticas nefastas\u00bb ou mesmo do \u00abnefasto pecado de sodom\u00eda\u00bb. Filipa de Sousa tam\u00e9n foi acusada de criptoxuda\u00edsmo por dalgunhas testemu\u00f1as, unha acusaci\u00f3n da que conseguiu probar a s\u00faa inocencia, e de ter relaci\u00f3ns con m\u00e1is de 40 mulleres. Acabou por confesar s\u00f3 acusaci\u00f3ns de lesbianismo con polo menos seis mulleres en oito anos.\nConfesi\u00f3n.\nDeclarando que o seu afecto polo x\u00e9nero feminino era natural e sen pecado, Filipa de Sousa revelou que en 1583 se namorou por primeira vez dunha muller, Maria Peralta, ent\u00f3n de 18 anos e solteira. Filla de Gaspar da Vila Costa e Ana. de Siqueira, ambos cristi\u00e1ns novos, seguiron a verse en segredo despois de Maria casar con Tom\u00e1s Bibentaon. Tras rematar esa relaci\u00f3n tivo m\u00e1is amantes, mais foron relaci\u00f3ns espor\u00e1dicas. Anos despois namorouse de Paula Siqueira, nada en Lisboa e filla de Manuel Pires, prateiro, e de Mecia Roiz (tam\u00e9n mencionada como Rodrigues). Con ela mantivo unha relaci\u00f3n durante m\u00e1is de tres anos.\nAnte o feito de que a s\u00faa amada a acusar de acoso e coacci\u00f3n sexual, Filipa de Sousa revelou posu\u00edr varias cartas de amor que intercambiara con Paula Siqueira. Posteriormente foron utilizadas como proba do seu crime en xu\u00edzo. Rematada a indagaci\u00f3n, o inquisidor preguntoulle por que non confesara previamente os seus pecados. A costureira portuguesa respondeu que, segundo o xesu\u00edta Ant\u00f3nio Vel\u00e1squez, abondaba con confesarse todos os domingos. Este dix\u00e9ralle que \u00aba s\u00faa uni\u00f3n carnal coas citadas mulleres foi sempre sen ning\u00fan outro Instrumento, s\u00f3 cos corpos\u00bb. Demostrou as\u00ed que as s\u00faas preferencias sexuais eran co\u00f1ecidas pola igrexa local. Daquela, segundo a doutrina cat\u00f3lica e os costumes locais, os actos de erotismo e as manifestaci\u00f3ns de pracer sexual entre mulleres sen penetraci\u00f3n eran considerados menos pecaminosos e propios dunha inxenuidade infantil.\nSentenza.\nDas 29 mulleres acusadas de lesbianismo na Capitan\u00eda da Ba\u00eda, sete foron xulgadas e condenadas. Filipa Sousa foi a m\u00e1is severamente castigada. Con todo, librouse da pena de morte na fogueira, xa que os seus actos sexuais non implicaron penetraci\u00f3n.\nO 26 de xaneiro de 1592 foi retirada do calabozo da Casa da Inquisici\u00f3n no Terreiro de Jesus (Salvador) e obrigada a cami\u00f1ar descalza, nunha procesi\u00f3n de humillaci\u00f3n, at\u00e9 a Igrexa da S\u00e9. Al\u00ed escoitou de p\u00e9 os seus crimes e pecados e a s\u00faa condena, cunha candea acesa nas mans, e vestida cunha roupa de li\u00f1o cru, como se identificaban publicamente as acusaci\u00f3ns de herex\u00eda. Foi condenado a ser azoutada e ao exilio perpetuo, a xax\u00fan a pan e auga durante 15 venres e 9 s\u00e1bados en honra \u00e1 pureza da Virxe Mar\u00eda e a rezar un salmo 33 veces. \nDespois da lectura p\u00fablica da sentenza, foi atada \u00e1 picota, azoutada e trasladada ao calabozo, onde recibiu atenci\u00f3n m\u00e9dica polas s\u00faas feridas durante catro d\u00edas. Tras recuperarse, Filipa de Sousa foi obrigada a pagar as custas procesuais nunha cantidade equivalente a tres meses de traballo. O 31 de xaneiro foi expulsada da capitan\u00eda. Desde ent\u00f3n perdeuse toda informaci\u00f3n sobre o seu paradoiro ou fin de vida.\nA s\u00faa acusadora, Paula Siqueira, tivo unha pena m\u00e1is leve. Foi condenada a 6 d\u00edas de prisi\u00f3n, 50 cruzados de multa, d\u00faas comparecencias p\u00fablicas como acusada e unhas penas espirituais. Espec\u00falase que por ser a muller de Ant\u00f3nio de Faria, Valedor do Pobo da Real Facenda e, en consecuencia, ter un cargo xer\u00e1rquico superior ao de moitas das mulleres acusadas, a s\u00faa condena foi moito m\u00e1is leve.\nLegado e homenaxes.\nNa s\u00faa honra, creouse en 1998 a ONG \"Felipa de Souza\". Polo mesmo motivo, a \"Comisi\u00f3n Internacional de Dereitos Humanos de Gays e Lesbianas\" e \"OutRight Action International\" estabeleceron en 1994 o \"Premio Felipa de Souza\", a principal distinci\u00f3n internacional polos dereitos humanos das persoas homosexuais. O galard\u00f3n reco\u00f1ece a valent\u00eda de quen loitan polos dereitos das persoas homosexuais, bisexuais e trans en todo o mundo."}
{"id": "600043", "revid": "17467", "url": "https://gl.wikipedia.org/wiki?curid=600043", "title": "Microscopio crioelectr\u00f3nico", "text": ""}
{"id": "600045", "revid": "27155", "url": "https://gl.wikipedia.org/wiki?curid=600045", "title": "Micrograf\u00eda electr\u00f3nica", "text": ""}
{"id": "600046", "revid": "98629", "url": "https://gl.wikipedia.org/wiki?curid=600046", "title": "Varanus salvadorii", "text": "Varanus salvadorii \u00e9 unha especie de varano ou lagarto monitor end\u00e9mico de Nova Guinea. \u00c9 o maior lagarto monitor de Nova Guinea e \u00e9 un dos lagartos m\u00e1is grandes existentes, con lonxitudes verificadas de ata 255 cm. O seu rabo \u00e9 excepcionalmente longo e d\u00edxose que alg\u00fans esp\u00e9cimes superan en lonxitude ao drag\u00f3n de Komodo, a\u00ednda que son menos masivos.\n\"V. salvadorii\" \u00e9 un lagarto arb\u00f3reo cun corpo verde escuro marcado con bandas de puntos amarelados. Ten un caracter\u00edstico morro romo e un rabo moi longo. Vive en mangleirais e selvas costeiras do sueste de Nova Guinea, aliment\u00e1ndose oportunistamente de case calquera presa, desde aves e pequenos mam\u00edferos ata ovos, outros r\u00e9ptiles, anfibios e prea. Os seus grandes dentes curvados cara a atr\u00e1s est\u00e1n mellor adaptados que os da maior\u00eda dos varanos para atrapar presas de r\u00e1pidos movementos. Como todos os lagartos monitores, ten caracter\u00edsticas anat\u00f3micas que lle permiten respirar m\u00e1is facilmente cando corren que outros lagartos e mesmo ten maior resistencia que a maior\u00eda das outras especies de lagartos monitores.\nA especie est\u00e1 ameazada pola deforestaci\u00f3n e o furtivismo e est\u00e1 protexido polo acordo do CITES. Pouco se sabe da s\u00faa reproduci\u00f3n e desenvolvemento, xa que \u00e9 dif\u00edcil de criar en catividade. Os intentos de crianza en catividade foron principalmente fracasos. En Nova Guinea \u00e9 \u00e1s veces cazado e despelexado polos individuos das tribos para faceren tambores. \u00c9 descrito como un esp\u00edrito maligno que \"gabea polas \u00e1rbores, cami\u00f1a de p\u00e9, exhala lume e mata homes\", a\u00ednda que os pobos locais din que d\u00e1 aviso cando se achega un crocodilo.\nTaxonom\u00eda.\n\"V. salvadorii\" foi descrito primeiramente co nome \"Monitor salvadorii\" por Wilhelm Peters e Giacomo Doria en 1878 base\u00e1ndose nun esp\u00e9cime femia cunha lonxitude de morro a ano de 48 cm e un longo rabo de 114 cm. Foi subordinado ao x\u00e9nero \"Varanus\" co nome \"Varanus salvadorii\" por George Albert Boulenger en 1885.\nNon hai subespecies formalmente reco\u00f1ecidas de \"V. salvadorii\", pero no mercado dos r\u00e9ptiles en catividade dist\u00ednguen os de Sorong, Jayapura e Merauke pola cor do seu morro e a brillantez do seu dese\u00f1o de cores.\nEtimolox\u00eda.\nO nome xen\u00e9rico \"Varanus\" deriva da palabra \u00e1rabe \"waral\" (), que significa 'lagarto'. O termo \"monitor\" que se usa para eles en varios idiomas p\u00e9nsase que xurdiu dunha confusi\u00f3n entre \"waral\" e a palabra alem\u00e1 \"\", que significa 'advertencia'. O nome espec\u00edfico \"salvadorii\" deriva da latinizaci\u00f3n do apelido de Tommaso Salvadori, un ornit\u00f3logo italiano que traballou en Nova Guinea.\nEvoluci\u00f3n.\nA historia evolutiva de \"V. salvadorii\" empezou coa aparici\u00f3n do x\u00e9nero \"Varanus\", que se orixinou en Asia hai uns 40 mill\u00f3ns de anos. Hai arredor de 15 mill\u00f3ns de anos, unha conexi\u00f3n tect\u00f3nica entre Australia e sueste asi\u00e1tico permitiu que os var\u00e1nidos se espallasen no que hoxe \u00e9 o arquip\u00e9lago indonesio.\nBase\u00e1ndose en secuencias de ADN de tres xenes nucleares e dous mitocondriais, as an\u00e1lises clad\u00edsticas identifican o \"V. salvadorii\" como membro dun grupo de especies que incl\u00fae \"Varanus. varius\" e o \"Varanus komodoensis\" (drag\u00f3n de Komodo). As consideraci\u00f3ns morfol\u00f3xicas suxiren que \"Varanus priscus\" era tam\u00e9n membro deste grupo. Os varanos aparentemente colonizaron Australasia desde Asia hai uns 32 mill\u00f3ns de anos; o clado \"varius\" orixinouse despois hai uns 17 mill\u00f3ns de anos. O estreito de Torres que separa Nova Guinea de Australia \u00e9 de menos de 90 km de longo, unha distancia que se poder\u00eda cubrir doadamente co chamado \"island hopping\" (salto entre illas).\nDistribuci\u00f3n.\n\u00c9 o maior das sete especies de varanos que se encontran na illa de Nova Guinea, vive tanto no estado de Pap\u00faa Nova Guinea coma na rexi\u00f3n indonesia de Pap\u00faa occidental. Vive nos doseis arb\u00f3reos altos e baixos das selvas das terras baixas e os mangleirais costeiros, \u00e1s veces aventur\u00e1ndose f\u00f3ra destas \u00e1reas durante as inundaci\u00f3ns da estaci\u00f3n h\u00famida. Non hai datos detallados de investigaci\u00f3n de campo de \"V.\u00a0salvadorii\", polo que non se co\u00f1ece ben a extensi\u00f3n completa da s\u00faa \u00e1rea de distribuci\u00f3n. O seu h\u00e1bitat remoto e xeralmente inaccesible \u00e9 un obst\u00e1culo para o estudo detallado deste varano no seu h\u00e1bitat natural.\nBiolox\u00eda e morfolox\u00eda.\nA caracter\u00edstica m\u00e1is distintiva de \"V. salvadorii\" \u00e9 o seu morro bulboso romo, que lle d\u00e1 unha aparencia diferente \u00e1 de calquera outro lagarto monitor de Nova Guinea. O corpo do lagarto \u00e9 verde escuro con aneis de manchas amarelas. O rabo ten bandas amarelas e negras e \u00e9 extremadamente longo.\nOs seus dentes son longos, estreitos e agudos. As garras son prominentes e est\u00e1n fortemente curvadas. Os machos acadan un tama\u00f1o maior que as femias tanto en lonxitude coma en peso e tam\u00e9n adoitan ter unha cabeza m\u00e1is robusta.\n\"V. salvadorii\" \u00e9 \u00fanico entre os var\u00e1nidos existentes porque o rabo do animal \u00e9 moito m\u00e1is longo que a lonxitude morro-ano tanto en inmaturos coma en adultos. O rabo xeralmente \u00e9 de 2 a 2,7 veces a lonxitude morro-ano.\nNo momento de faceren eclosi\u00f3n, os \"V. salvadorii\" son duns 45 cm de longo e acadan a madureza cando te\u00f1en uns 170 cm. Os informes de lonxitude m\u00e1xima var\u00edan moito e son suxeito de moita disputa. Posiblemente ten a maior lonxitude de todas as especies de lagartos vivas, a\u00ednda que \u00e9 considerablemente menos masivo que o drag\u00f3n de Komodo. Est\u00e1 confirmado que \"V. salvadorii\" chega aos 255 cm de lonxitude (medidos nun exemplar do Museo Koenig). Dalg\u00fans esp\u00e9cimes d\u00edxose que eran a\u00ednda m\u00e1is grandes, como un individuo de Konedobu de 323 cm de longo, outro de Kikori de 427 cm e outro de Port Moresby de 475 cm, pero estes tama\u00f1os non est\u00e1n verificados.\nAs afirmaci\u00f3ns sobre exemplares de \"V. salvadorii\" con grandes pesos tampouco est\u00e1n verificadas; a especie \u00e9 moito m\u00e1is delgada que un drag\u00f3n de Komodo de lonxitude comparable. Se consideramos un individuo t\u00edpico de 200 cm de lonxitude, o peso correspondente \u00e9 duns 20 kg, pero ese peso \u00e9 cuestionable para individuos sans (\u00e9 dicir, non obesos) desta delgada especie arb\u00f3rea. Dez esp\u00e9cimes medidos pesaban s\u00f3 de 5 a 6,38 kg cunha lonxitude de 1,16 a 2,25 m, e unha revisi\u00f3n de adultos sans en catividade atopou que un peso t\u00edpico \u00e9 6 kg. O tama\u00f1o medio de \"V. salvadorii\" capturados nun estudo foi de 99,2 cm cun peso medio de 2,02 kg, pero estes deb\u00edan ser esp\u00e9cimes xoves.\n\"Varanus salvadorii\" ten capacidades aer\u00f3bicas similares \u00e1s dun mam\u00edfero; unha presi\u00f3n da bomba gular positiva na gorxa do animal axuda \u00e1 ventilaci\u00f3n pulmonar. A diferfenza da maior\u00eda dos lagartos que non poden respirar eficientemente mentres corren, debido \u00e1 restrici\u00f3n de Carrier, a bomba gular dos lagartos monitor perm\u00edtelles superar o efecto de que un dos pulm\u00f3ns sexa comprimido alternativamente polo seu modo de correr. O desenvolvemento evolutivo da bomba gular \u00e9 funcionalmente an\u00e1logo ao do diafragma dos mam\u00edferos, que ventila o pulm\u00f3n independentemente da locomoci\u00f3n. \"V. salvadorii\" pode ser a especie que ten a maior resistencia ao correr como resultado da s\u00faa bomba gular. As investigaci\u00f3ns realizadas apoian a idea de que a respiraci\u00f3n gular \u00e9 un desenvolvemento evolutivo que enmascara o efecto da restrici\u00f3n de Carrier.\nComportamento.\n\"V. salvadorii\" \u00e9 un lagarto moi arb\u00f3reo. Pode colgarse das p\u00f3las coas s\u00faas patas traseiras e \u00e1s veces usa o rabo como agarre pr\u00e9nsil. Por\u00e9n, a funci\u00f3n primaria do rabo \u00e9 equilibrarse cando salta de p\u00f3la en p\u00f3la. Como noutras especies de \"Varanus\", o rabo tam\u00e9n pode usarse para a defensa, xa que os esp\u00e9cimes en catividade poden intentar golpear co rabo aos seus coidadores. Esta especie vese ocasionalmente no comercio de animais de compa\u00f1\u00eda, pero ten reputaci\u00f3n de ser agresivo e impredicible. A\u00ednda que se sabe que descansan e d\u00e9itanse ao sol nas \u00e1rbores, dormen no chan ou submerxidos na auga durante certo tempo.\nPoder erguerse sobre as s\u00faas patas traseiras para comprobar aos seus arredores, comportamento que tam\u00e9n est\u00e1 documentado noutros lagartos monitor, como \"V. gouldii\". Presentan unha postura de advertencia na cal arrastran o rabo ondulantemente tras eles. Segundo cren os pobos nativos, fan unha chamada de advertencia se ven crocodilos. En xeral, \"V.\u00a0salvadorii\" evita o contacto humano, pero a s\u00faa trabada pode causar infecci\u00f3n, igual que a do drag\u00f3n de Komodo. Informouse dunha morte resultado dunha destas trabadas en 1983 cando unha muller pap\u00faa sufriu unha trabada e despois morreu da infecci\u00f3n que lle orixinou.\nDieta.\nOs dentes de \"V. salvadorii\" non lembran os doutros varanos, que tipicamente son romos como ganchos e orientados cara a atr\u00e1s. Os seus dentes superiores son longos, como cairos, dispostos verticalmente na mand\u00edbula, adaptados a enganchar presas de r\u00e1pidos movementos, como aves, morcegos e roedores. Os seus dentes inferiores est\u00e1n inseridos nuha va\u00ed\u00f1a carnosa. Na natureza, \"V. salvadorii\" \u00e9 un superdepredador en Nova Guinea, que se alimenta de aves (como \"Cacatua\" sp.), ovos, pequenos mam\u00edferos (como ratas e bandicuts), ras, r\u00e9ptiles e prea. Os nativos informaron que pode comer porcos, cervos e cans de caza e arrastra as s\u00faas presas ao dosel para comelas. Os esp\u00e9cimes en catividade comen peixe, ras, roedores, polos e comida para cans.\nEsta especie observouse cazando presas dunha maneira \u00fanica entre os varanos. En vez de seguila para emboscala desde detr\u00e1s, \"V.\u00a0salvadorii\" pode adiantarse \u00e1 s\u00faa presa e e anticipar por onde pasar\u00e1, atop\u00e1ndose con ela de fronte.\nReproduci\u00f3n.\nA reproduci\u00f3n de \"V. salvadorii\" s\u00f3 se observou en catividade, e non se sabe nada da s\u00faa reproduci\u00f3n na natureza. Pon 12 ovos de outubro a xaneiro, os cales te\u00f1en unha notable diferenza en dimensi\u00f3ns, un fen\u00f3meno do que non se co\u00f1ece a explicaci\u00f3n. As dimensi\u00f3ns poden variar desde 7,5 x 3,4 a 10 x 4,5 cm, mentres que o peso pode variar desde 43,3 a 60,8 g. A maior\u00eda das postas feitas en catividade foron inf\u00e9rtiles, e s\u00f3 se documentaron ata agora catro que tivesen \u00e9xito. As cr\u00edas que eclosionan son duns 46 cm de longo e pesan 56 g. Igual que as cr\u00edas doutros varanos, as de \"V. salvadorii\" son m\u00e1is coloridas que os adultos e alim\u00e9ntanse principalmente de insectos e pequenos r\u00e9ptiles.\nConservaci\u00f3n.\n\"Varanus salvadorii\" est\u00e1 actualmente protexido baixo o Ap\u00e9ndice II do CITES, que require un permiso de exportaci\u00f3n para o comercio internacional. Non est\u00e1 na lista de especies ameazadas da Lista Vermella da IUCN. Enfr\u00f3ntase \u00e1s ameazas da deforestaci\u00f3n e furtivismo, xa que se caza e despelexa polos pobos nativos para facer tambores, os cales o consideran un esp\u00edrito maligno que \"gabea polas \u00e1rbores, anda de p\u00e9, exhala lume e mata homes\"."}
{"id": "600052", "revid": "111586", "url": "https://gl.wikipedia.org/wiki?curid=600052", "title": "Control de procesos", "text": ""}
{"id": "600055", "revid": "59564", "url": "https://gl.wikipedia.org/wiki?curid=600055", "title": "Chinto", "text": ""}
{"id": "600056", "revid": "98629", "url": "https://gl.wikipedia.org/wiki?curid=600056", "title": "Olaia Send\u00f3n", "text": "Olaia Send\u00f3n, nada en Ourense o 17 de marzo de 1978, \u00e9 unha profesora, ilustradora e cineasta galega.\nTraxectoria.\nLicenciouse en Comunicaci\u00f3n Audiovisual pola UAB, DEA en Publicidade 2002. En 2002 empezou a traballar na Escola de Arte Antonio Fa\u00edlde de Ourense para seguir de profesora na Escola de Imaxe e Son da Coru\u00f1a. \u00c9 tam\u00e9n autora de documentais e pezas de videoarte presentes en diferentes concursos e festivais.\nFundou a produtora Ollo Birollo en 2007 para canalizar as s\u00faas produci\u00f3ns.\n\u00c9 filla do fot\u00f3grafo Manuel Send\u00f3n."}
{"id": "600057", "revid": "15490", "url": "https://gl.wikipedia.org/wiki?curid=600057", "title": "Artemisa Semedo", "text": "Artemisa del Mar Semedo da Moura, co\u00f1ecida como Artemisa Semedo, nada en Assomada (Cabo Verde) en 1985, \u00e9 unha artista, poeta, actriz, activista e soci\u00f3loga galega e caboverdiana lesbiana.\nTraxectoria.\nNaceu na localidade caboverdiana de Assomada, na illa de Santiago. Cando contaba con tres anos, a s\u00faa familia emigrou a Burela, onde se uniu \u00e1 comunidade caboverdiana que buscaba traballo en Al\u00famina Aluminio. Por\u00e9n, finalmente o seu pai traballou no mar. A s\u00faa nai foi unha das integrantes do grupo musical composto por doce mulleres caboverdianas, \"Batuko Tabanka\".\nIniciou a carreira de Sociolox\u00eda na Universidade da Coru\u00f1a. Pasou a integrar o colectivo \"Afrogalegas\" con outras mulleres afrodescendentes galegas como Yosi Ledesma ou Zinthia \u00c1lvarez. O colectivo reclamaba representaci\u00f3n social e maior visibilidade das s\u00faas diferentes identidades. Uniuse tam\u00e9n ao colectivo de poetas \"Esbardalle\" e \u00e1 compa\u00f1\u00eda de teatro \"Artes pola Integraci\u00f3n\". Formou parte do elenco de \u00abHijas de Bernarda\u00bb, un proxecto de investigaci\u00f3n teatral sobre a obra \"La casa de Bernarda Alba\" de Federico Garc\u00eda Lorca desenvolvido no Teatro del Barrio (Madrid).\nImpartiu talleres de escritura creativa coas escritoras Est\u00edbaliz Espinosa, Ant\u00eda Otero e Noelia Morgana. Participou en recitais de poes\u00eda e colaborou en proxectos como \u00abLua Sua y Artemisa\u00bb ou \u00abBailando versos\u00bb, en que mestura a poes\u00eda con diferentes disciplinas art\u00edsticas. Xunto co artista marroqu\u00ed Mbarek Bouchichi e o cubano Jos\u00e9 Ram\u00f3n Hern\u00e1ndez participou nun proxecto educativo co Museo Ra\u00ed\u00f1a Sof\u00eda, amais de impartir obradoiros en solitario en devandita instituci\u00f3n. En 2022 tam\u00e9n formou parte das acci\u00f3ns en torno ao D\u00eda Internacional da Muller do Museo Nacional de Antropolox\u00eda xunto a Esther Mayoko Ortega, Anna Fux, Celia Montoya, F\u00e1tima Aspiritou, Iki Yos Pi\u00f1a Narv\u00e1ez e Mabel Chapata.\nReco\u00f1ecementos.\nEn 2020 Semedo foi inclu\u00edda no libro \"Diversas, libres nuestras vidas de mujeres LBT\", editado por COGAM, que recolle os relatos de vida de 20 mulleres bisexuais, lesbianas e trans. En 2021 foi unha das 12 mulleres LBT residentes en Galiza retratadas na mostra de Susana Milnes Aler \"A rede visible\", xunto a Cristy Shedimar, Luc\u00eda Trenor L\u00f3pez, Marta Herraiz, Andrea Nunes Bri\u00f3ns, Elena Ferro Lamela, Roc\u00edo Fraga S\u00e1enz, Mar\u00eda Halc\u00f3n, Cristina Yag\u00fce, X\u00e1cia Ceive, Patricia L\u00f3pez-Carcedo e Marta \u00c1lvarez."}
{"id": "600059", "revid": "15490", "url": "https://gl.wikipedia.org/wiki?curid=600059", "title": "Fina Miralles Nobell", "text": ""}
{"id": "600062", "revid": "137233", "url": "https://gl.wikipedia.org/wiki?curid=600062", "title": "Espectro autista", "text": ""}
{"id": "600063", "revid": "111586", "url": "https://gl.wikipedia.org/wiki?curid=600063", "title": "Ap\u00f3sito", "text": "Un ap\u00f3sito \u00e9 un produto m\u00e9dico (como unha gasa est\u00e9ril, por exemplo) que se aplica a unha ferida ou \u00falcera para favorecer a cicatrizaci\u00f3n ou evitar que empeore. Un ap\u00f3sito est\u00e1 dese\u00f1ado para estar en contacto directo coa ferida, a diferenza dunha vendaxe, que se usa con m\u00e1is frecuencia para manter un ap\u00f3sito no seu lugar.\nFunci\u00f3n.\nUn ap\u00f3sito ideal deber\u00eda:"}
{"id": "600064", "revid": "111586", "url": "https://gl.wikipedia.org/wiki?curid=600064", "title": "Supers\u00f3lido", "text": "Un supers\u00f3lido \u00e9 un material ordenado no espazo; \u00e9 dicir, que \u00e9 un s\u00f3lido ou cristal con propiedades superflu\u00eddas. Cando flu\u00eddos espec\u00edficos, como o helio, arrefr\u00edanse por debaixo dunha temperatura caracter\u00edstica, sofren unha transici\u00f3n de superfluidez e conv\u00e9rtense nun flu\u00eddo con viscosidade cero, o que significa que pode flu\u00edr sen fricci\u00f3n. Crese que esta transici\u00f3n est\u00e1 asociada coa condensaci\u00f3n de Bose-Einstein.\nNo caso do helio (m\u00e1is concretamente, helio-4), conxecturouse desde 1969 que ser\u00eda posible crear un supers\u00f3lido. Alg\u00fans experimentos que buscan este estado fallaron. Non obstante, en 2004, os f\u00edsicos Moses Chan e Eun-Seong Kim, da Universidade de Pensilvania, observaron un fen\u00f3meno que foi interpretado como un comportamento supers\u00f3lido. A confirmaci\u00f3n da existencia do novo estado cu\u00e1ntico da materia chegar\u00eda en 2019, cando un equipo de investigaci\u00f3n do \"5.\" \"Physikalisches Institut\" da Universidade de Stuttgart, dirixido por Tilman Pfau e Tim Langen, demostrou isto experimentalmente. "}
{"id": "600065", "revid": "25871", "url": "https://gl.wikipedia.org/wiki?curid=600065", "title": "Neutronium", "text": "O neutronium ou neutronio, tam\u00e9n chamado \"elemento cero\" \u00e9 un termo creado por Andreas von Antropoff en 1926, varios anos antes do descubrimento do neutr\u00f3n, para referirse a unha substancia te\u00f3rica formada s\u00f3 por neutr\u00f3ns, \u00e9 dicir, un elemento qu\u00edmico sen prot\u00f3ns ., que ocupar\u00eda o n\u00famero at\u00f3mico cero na t\u00e1boa peri\u00f3dica. Este elemento de ficticio foi moi utilizado na ciencia ficci\u00f3n para referirse a unha fase ou estado de agregaci\u00f3n extremadamente denso da materia.\nComo termo cient\u00edfico aceptado, o neutronio ch\u00e1mase masa compacta de neutr\u00f3ns que se forma no interior das estrelas de neutr\u00f3ns. A masa f\u00f3rmase cando os n\u00facleos cargados con neutr\u00f3ns os perden, deix\u00e1ndoos libres. A masa creada por estes neutr\u00f3ns \u00e9 o neutronio.\nO neutronio e a t\u00e1boa peri\u00f3dica.\nO termo \"neutronio\" foi acu\u00f1ado en 1926 polo profesor Andreas von Antropoff para designar unha forma de materia formada por neutr\u00f3ns sen prot\u00f3ns, que se corresponder\u00eda co elemento qu\u00edmico de n\u00famero at\u00f3mico cero, \u00e1 cabeza da s\u00faa nova versi\u00f3n da t\u00e1boa. peri\u00f3dico. Posteriormente situouse no medio de varias representaci\u00f3ns en espiral do sistema peri\u00f3dico para a clasificaci\u00f3n dos elementos qu\u00edmicos, como as de Charles Janet (1928), EI Emerson (1944), John D. Clark (1950) e na Galaxia Qu\u00edmica por Philip Stewart (2005). A\u00ednda que o termo non se usa na literatura cient\u00edfica para referirse a unha forma condensada da materia ou a un elemento, existen alg\u00fans informes que, ademais do neutr\u00f3n libre, afirman que poden existir d\u00faas formas de neutr\u00f3ns ligados, sen prot\u00f3ns. Estes informes non foron corroborados adicionalmente.\nNeutronio na ciencia ficci\u00f3n.\nNa ciencia ficci\u00f3n, o neutronio ten sido mencionado en varias series e videoxogos. Na saga de \"Star Trek\", os cient\u00edficos da Federaci\u00f3n co\u00f1ec\u00edan a s\u00faa existencia dende mediados do s\u00e9culo XXII, pero a tecnolox\u00eda necesaria para manipulalo non se desenvolver\u00eda at\u00e9 a s\u00e9culo XXIV. En Stargate, o neutronio \u00e9 un elemento b\u00e1sico na tecnolox\u00eda Asgard e esencial para constru\u00edr replicantes humanos. No videoxogo Minecraft, o dineutr\u00f3nio \u00e9 un material para as etapas finais do xogo."}
{"id": "600066", "revid": "12452", "url": "https://gl.wikipedia.org/wiki?curid=600066", "title": "Elemento cero", "text": ""}
{"id": "600067", "revid": "111586", "url": "https://gl.wikipedia.org/wiki?curid=600067", "title": "Neutronio", "text": ""}
{"id": "600068", "revid": "1131", "url": "https://gl.wikipedia.org/wiki?curid=600068", "title": "Arturo Lezcano", "text": "O nome Arturo Lezcano pode referirse a:"}
{"id": "600070", "revid": "27155", "url": "https://gl.wikipedia.org/wiki?curid=600070", "title": "Microscopio electr\u00f3nico de varrido", "text": "Un microscopio electr\u00f3nico de varrido (MEV ou, en ingl\u00e9s, SEM, de \"scanning electron microscope\") \u00e9 un tipo de microscopio electr\u00f3nico que produce imaxes dunha mostra varrendo (escaneando) a s\u00faa superficie cun feixe de electr\u00f3ns enfocado. Os electr\u00f3ns interacionan cos \u00e1tomos da mostra, producindo varios sinais que conte\u00f1en informaci\u00f3n sobre a topograf\u00eda da superficie e composici\u00f3n da mostra. O feixe de electr\u00f3ns escanea nun modo \"raster\" (trama de mapa de bits) e a posici\u00f3n do feixe est\u00e1 combinada coa intensidade do sinal detectado para producir unha imaxe. No modo de MEV m\u00e1is com\u00fan, os electr\u00f3ns secundarios emitidos por \u00e1tomos excitados polo feixe de electr\u00f3ns det\u00e9ctanse usando un detector de electr\u00f3ns secundarios (detector Everhart\u2013Thornley). O n\u00famero de electr\u00f3ns secundarios que se pode detectar e as\u00ed a intensidade do sinal, depende, entre outras cousas, da topograf\u00eda do esp\u00e9cime observado. Alg\u00fans MEVs poden acadar resoluci\u00f3ns de menos dun nan\u00f3metro.\nOs esp\u00e9cimes obs\u00e9rvanse en alto baleiro no MEV convencional, ou en baixo baleiro ou condici\u00f3ns h\u00famidas no MEV ambiental ou de presi\u00f3n variable, e nun amplo rango de temperaturas criox\u00e9nicas ou elevadas con instrumentos especializados.\nHistoria.\nSegundo a exposici\u00f3n da historia da microscopia electr\u00f3nica de varrido presentada por McMullan, esta empezou as\u00ed: A\u00ednda que Max Knoll sacou unha foto cunha anchura de campo-obxecto de 50\u00a0mm mostrando contraste canalizado co uso dun esc\u00e1ner de feixe de electr\u00f3ns, foi Manfred von Ardenne quen en 1937 inventou un microscopio cunha alta resoluci\u00f3n ao escanear un \"raster\" moi pequeno cun feixe de electr\u00f3ns finamente enfocado e desmagnificado. Ardenne aplicou o esc\u00e1ner de feixe de electr\u00f3ns para intentar superar a resoluci\u00f3n do microscopio electr\u00f3nico de transmisi\u00f3n (MET), e tam\u00e9n para mitigar os problemas coa aberraci\u00f3n crom\u00e1tica inherentes \u00e1 obtenci\u00f3n de imaxes reais no MET. Despois examinou os varios modos de detecci\u00f3n, posibilidades e teor\u00eda do MEV, xunto coa construci\u00f3n do . Traballos posteriores foron os presentados polo grupo de Zworykin, seguido polos grupos de Cambridge na d\u00e9cada de 1950 e principio da de 1960 liderados por Charles Oatley, todos os cales finalmente levaron \u00e1 comercializaci\u00f3n do primeiro instrumento comercial pola Cambridge Scientific Instrument Company co nome \"Stereoscan\" en 1965, que foi entregado a DuPont.\nPrincipios e capacidades.\nOs sinais utilizados polo MEV para producir unha imaxe orix\u00ednanse polas interacci\u00f3ns do feixe de electr\u00f3ns con \u00e1tomos a varias profundidades na mostra. Prod\u00facense varios tipos de sinais, como electr\u00f3ns secundarios, electr\u00f3ns reflectidos ou retrodispersados (BSE en ingl\u00e9s), raios X caracter\u00edsticos e luz (catodoluminescencia), corrente absorbida (corrente de esp\u00e9cime) e electr\u00f3ns transmitidos. Os detectores de electr\u00f3ns secundarios son un equipamento est\u00e1ndar en todos os MEVs, pero poden non ter todos os outros detectores.\nOs electr\u00f3ns secundarios te\u00f1en enerx\u00edas moi baixas da orde de 50 eV, que limitan o seu cami\u00f1o libre medio na materia s\u00f3lida. En consecuencia, os electr\u00f3ns secundarios s\u00f3 poden escapar desde a parte superior a poucos nan\u00f3metros da superficie da mostra. O sinal dos electr\u00f3ns secundarios adoita estar altamente localizado no punto de impacto do feixe de electr\u00f3ns primario, o que fai posible recoller as imaxes da superficie da mostra cunha resoluci\u00f3n por debaixo dun nm. Os electr\u00f3ns retrodispersados son electr\u00f3ns do feixe que son reflectidos pola mostra por dispersi\u00f3n el\u00e1stica. Como te\u00f1en moita maior enerx\u00eda que os electr\u00f3ns secundarios, emerxen de localizaci\u00f3ns m\u00e1is profundas do esp\u00e9cime e, en consecuencia, a resoluci\u00f3n das imaxes de electr\u00f3ns retrodispersados \u00e9 menor que a das imaxes de electr\u00f3ns secundarios. Por\u00e9n, os electr\u00f3ns retrodispersados util\u00edzanse a mi\u00fado nos MEVs anal\u00edticos, xunto co espectro feito a partir dos raios X caracter\u00edsticos, porque a intensidade do sinal dos electr\u00f3ns retrodispersados est\u00e1 moi relacionada co n\u00famero at\u00f3mico (Z) do esp\u00e9cime. As imaxes de electr\u00f3ns retrodispersados poden proporcionar informaci\u00f3n sobre a distribuci\u00f3n, pero non a identidade, de diferentes elementos nunha mostra. En mostras compostas predominantemente de elementos lixeeiros, como os esp\u00e9cimes biol\u00f3xicos, os electrons retrodispersados poden obter imaxes de inmunoetiquetados de ouro coloidal de 5 ou 10\u00a0nm de di\u00e1metro, que doutro modo ser\u00edan dif\u00edciles ou imposibles de detectar en imaxes de electr\u00f3ns secundarios. Os raios X caracter\u00edsticos em\u00edtense cando o feixe de electr\u00f3ns retira un electr\u00f3n da capa interna dunha mostra, causando que un electr\u00f3n de alta enerx\u00eda encha a capa e libere enerx\u00eda. A enerx\u00eda ou lonxitude de onda destes raios X caracter\u00edsticos pode medirse por espectroscopia de raios X por dispersi\u00f3n de enerx\u00eda ou espectroscopia de raios X por dispersi\u00f3n de lonxitude de onda e usada para identificar e medir a abundancia de elementos na mostra e mapar a s\u00faa distribuci\u00f3n.\nDebido a que o feixe de electr\u00f3ns \u00e9 moi estreito, as micrograf\u00edas de MEV te\u00f1en unha gran profundidade de campo rendendo unha aparencia tridimensional \u00fatil para comprender a estrutura da superficie da mostra. Isto exemplif\u00edcase coa micrograf\u00eda do pole que se mostra arriba. \u00c9 posible un amplo rango de aumentos, desde 10\u00d7 (equivalente aproximadamente \u00e1 potencia dunha lupa de man) a m\u00e1is de 500.000\u00d7, o que \u00e9 unhas 250 veces o l\u00edmite de aumento do mellor microscopio \u00f3ptico.\nPreparaci\u00f3n da mostra.\nAs mostras para MEV te\u00f1en que ser suficientemente pequenas para que se axusten \u00e1 platina do esp\u00e9cime, e poden necesitar unha preparaci\u00f3n especial para incrementar a s\u00faa condutividade el\u00e9ctrica e estabilizalas, para que poidan soportar as condici\u00f3ns de alto baleiro e o feixe de alta enerx\u00eda dos electr\u00f3ns. As mostras xeralmente est\u00e1n montadas rixidamente sobre un soporte de esp\u00e9cime ou chatola (\"stub\") usando un adhesivo condutor. O MEV \u00fasase amplamente para analizar defectos de obleas ou \"wafers\" semicondutoras, e os fabricantes crearon instrumentos que poden examinar cada parte dunha oblea semicondutora de 300\u00a0mm. Moitos instrumentos te\u00f1en c\u00e1maras que poden inclinar un obxecto dese tama\u00f1o 45\u00b0 e proporcionar unha rotaci\u00f3n continua de 360\u00b0.\nOs esp\u00e9cimes non condutores recollen a carga cando os escanea un feixe de electr\u00f3ns e, especialmente no modo de imaxe de electr\u00f3ns secundarios, isto causa fallos ao escanear e outros artefactos de imaxe. Para a obtenci\u00f3n de imaxes convencionais nos MEVs, os esp\u00e9cimes deben ser condutores el\u00e9ctricos, polo menos na superficie, e ter toma de terra para previr a acumulaci\u00f3n de cargas electrost\u00e1ticas. Os obxectos de metal necesitan pouca preparaci\u00f3n especial para MEV excepto limpalos e montalos condutoramente nunha chatola (\"stub\") de esp\u00e9cime. Os materiais non condutores son xeralmente cubertos cunha capa ultrafina de material electricamente condutor, depositado na mostra por cobertura por pulverizaci\u00f3n a baixo baleiro ou por evaporaci\u00f3n a alto baleiro. Os materiais condutores en uso actualmente para cubrir os esp\u00e9cimes son o ouro, aliaxe ouro/paladio, platino, iridio, volframio, cromo, osmio, e grafito. A cobertura con metais pesados pode incrementar a raz\u00f3n sinal/ru\u00eddo para mostras de baixo n\u00famero at\u00f3mico (Z).\nUnha alternativa ao recubrimento dalgunhas mostras biol\u00f3xicas \u00e9 incrementar a condutividade da masa do material por impregnaci\u00f3n con osmio usando variantes do m\u00e9todo de tinguidura OTO (O-tetr\u00f3xido de osmio, T-tiocarbohidrazida, O-osmio).\nPoden obterse imaxes de esp\u00e9cimes non condutores sen recubrilos usando MEV ambiental ou o modo de funcionamento de baixa voltaxe do MEV. Nos instrumentos de MEV ambiental o esp\u00e9cime sit\u00faase nunha c\u00e1mara de presi\u00f3n relativamente alta e a columna \u00f3ptica de electr\u00f3ns \u00e9 bombeada diferencialmente para manter adecuadamente baixo o baleiro no can\u00f3n de electr\u00f3ns. A rexi\u00f3n de alta presi\u00f3n arredor da mostra no MEV ambiental neutraliza a carga e proporciona unha amplificaci\u00f3n do sinal dos electr\u00f3ns secundarios. Os escaneos a baixa voltaxe real\u00edzanse nun instrumento cun can\u00f3n de emisi\u00f3n de campo que pode producir unha alta brillantez de electr\u00f3ns primarios e pequenos tama\u00f1os de punto (\"spot size\", o di\u00e1metro da zona onde o feixe incide sobre a mostra) incluso a potenciais de baixa aceleraci\u00f3n. Para impedir a carga el\u00e9ctrica de esp\u00e9cimes non condutores, as condici\u00f3ns de funcionamento deben axustarse de xeito que a corrente de feixe entrante sexa igual \u00e1 suma das correntes de sa\u00edda de electr\u00f3ns secundarios e retrodispersados, unha condici\u00f3n que adoita conseguirse a voltaxes de aceleraci\u00f3n de 0,3\u20134 kV.\nPode realizarse unha incrustaci\u00f3n en resina e posterior pu\u00eddo ata un acabado de espello tanto para esp\u00e9cimes biol\u00f3xicos coma para materiais cando se queren obter imaxes de electr\u00f3ns retrodispersados ou cando se fai unha microan\u00e1lise de raios X cuantitativa.\nAs principais t\u00e9cnicas de preparaci\u00f3n non son necesarias no MEV ambiental esquematizado m\u00e1is abaixo, mais alg\u00fans esp\u00e9cimes biol\u00f3xicos poden beneficiarse da fixaci\u00f3n.\nMostras biol\u00f3xicas.\nPara a observaci\u00f3n de esp\u00e9cimes no MEV, estes normalmente deben estar totalmente secos, xa que a c\u00e1mara de esp\u00e9cimes est\u00e1 a un alto baleiro. Os materiais duros e secos, como madeira, \u00f3sos, plumas, insectos secos ou cunchas e cascas de ovos poden ser examinados con pouco tratamento adicional, pero as c\u00e9lulas vivas e os tecidos en conxunto, os organismos de corpo mol necesitan unha fixaci\u00f3n para preservar e estabilizar as s\u00faas estruturas.\nA fixaci\u00f3n real\u00edzase xeralmente por incubaci\u00f3n nunha soluci\u00f3n dun fixador qu\u00edmico tamponado, como o glutaraldehido, \u00e1s veces en combinaci\u00f3n con formaldehido e outros fixadores, e seguido opcionalmente da posfixaci\u00f3n con tetr\u00f3xido de osmio. O tecido fixado \u00e9 despois deshidratado. Como o secado ao aire causa colapso e enrugamento, a deshidrataci\u00f3n cons\u00e9guese comunmente substitu\u00edndo a auga das c\u00e9lulas por solventes org\u00e1nicos como o etanol ou a acetona, e a substituci\u00f3n destes solventes \u00e1 s\u00faa vez cun flu\u00eddo transicional como o di\u00f3xido de carbono l\u00edquido por secado de punto cr\u00edtico. O di\u00f3xido de carbono ret\u00edrase finalmente mentres est\u00e1 en estado supercr\u00edtico para que non exista ningunha interface gas\u2013l\u00edquido na mostra durante o secado.\nO esp\u00e9cime seco m\u00f3ntase normalmente nunha chatola (\"stub\") de esp\u00e9cime usando un adhesivo como a resina epoxy ou fita adhesiva de dobre cara que sexa condutora da electricidade, e recuberta por pulverizaci\u00f3n con ouro ou aliaxe de ouro/paladio antes do exame no microscopio. As mostras poden ser seccionadas (cun micr\u00f3tomo) se a informaci\u00f3n sobre a ultraestrutura interna do organismo debe quedar exposta para obter imaxes.\nSe o MEV est\u00e1 equipado cunha platina fr\u00eda para criomicroscopia, pode usarse a criofixaci\u00f3n e realizarse a microscopia electr\u00f3nica de varrido de baixa temperatura nos esp\u00e9cimes fixados crioxenicamente. Os esp\u00e9cimes criofixados poden ser criofracturados no baleiro nun aparello especial para revelar a s\u00faa estrutura interna, recubrilos por pulverizaci\u00f3n e transferidos \u00e1 crioplatina do MEV mentres est\u00e1n a\u00ednda conxelados. A microscopia electr\u00f3nica de varrido de baixa temperatura tam\u00e9n \u00e9 aplicable para obter imaxes de materiais sensibles \u00e1 temperatura como o xeo e as graxas.\nA criofractura, criogravado ou conxelado e rotura \u00e9 un m\u00e9todo de preparaci\u00f3n especialmente usado para examinar membranas lip\u00eddicas e as s\u00faas prote\u00ednas incorporadas en vista \"frontal\". O m\u00e9todo de preparaci\u00f3n revela as prote\u00ednas incrustadas na bicapa lip\u00eddica.\nMateriais.\nAs imaxes de electr\u00f3ns retrodispersados, an\u00e1lises de raios X cuantitativas e mapado de raios X de esp\u00e9cimes a mi\u00fado requiren desgastar e pu\u00edr as superficies ata deixar unha superficie ultralisa. Os esp\u00e9cimes que se analizan con espectroscopia de raios X por dispersi\u00f3n de lonxitude de onda ou espectroscopia de raios X por dispersi\u00f3n de enerx\u00eda adoitan recubrirse de carbono. En xeral, os metais non se recobren antes de obter as imaxes no MEV porque son condutores e proporcionan o seu propio cami\u00f1o a terra. A fractograf\u00eda \u00e9 o estudo de superficies fracturadas que se pode facer cun microscopio \u00f3ptico ou, m\u00e1is comunmente, cun MEV. A superficie fracturada c\u00f3rtase a un tama\u00f1o axeitado, l\u00edmpase de residuos org\u00e1nicos e m\u00f3ntase nun soporte de esp\u00e9cime para velo no MEV. Os circu\u00edtos integrados poden cortarse cun feixe de i\u00f3ns focalizado (FIB) ou outro instrumento de adelgaamento de feixe de i\u00f3ns para velos no MEV. O MEV no primeiro caso pode ser incorporado no FIB, permitindo facer imaxes de alta resoluci\u00f3n do resultado do proceso. Os metais, esp\u00e9cimes xeol\u00f3xicos e circu\u00edtos integrados poden tam\u00e9n pu\u00edrse quimicamente para velos no MEV. C\u00f3mpren t\u00e9cnicas de recubrimento de alta resoluci\u00f3n especiais para obter imaxes de grande aumento de pel\u00edculas finas inorg\u00e1nicas.\nProceso de escaneado e formaci\u00f3n de imaxes.\nNun MEV t\u00edpico em\u00edtese un feixe de electr\u00f3ns termionicamente desde un can\u00f3n de electr\u00f3ns provisto dun c\u00e1todo de filamento de volframio. O volframio util\u00edzase normalmente en can\u00f3ns termoi\u00f3nicos porque ten o maior punto de fusi\u00f3n e menor presi\u00f3n de vapor de todos os metais, o que permite que sexa quentado electricamente para a emisi\u00f3n de electr\u00f3ns, e polo seu baixo custo. Outros tipos de emisores de electr\u00f3ns son os c\u00e1todos de hexaboruro de lantano (), que se poden usar nun MEV de filamento de volframio est\u00e1ndar se o sistema de baleiro \u00e9 mellorado ou os can\u00f3ns de enisi\u00f3n de campo, que poden ser de tipo c\u00e1todo fr\u00edo, que usan emisores de monocristal de volframio, ou de tipo Schottky asistidos termicamente, que usan emisores de monocristal de volframio recubertos de \u00f3xido de circonio.\nO feixe de electr\u00f3ns, que normalmente ten unha enerx\u00eda que vai de 0,2 keV a 40 keV, enf\u00f3case cunha ou d\u00faas lentes condensadoras a un punto duns 0,4\u00a0nm a 5\u00a0nm de di\u00e1metro. O feixe pasa a trav\u00e9s de pares de bobinas de escaneado ou pares de placas deflectoras da columna de electr\u00f3ns, normalmente na lente final, que deflecta o raio nos eixes \"x\" e \"y\" para que escanee de modo \"raster\" sobre unha \u00e1rea rectangular da superficie da mostra.\nCando o feixe de electr\u00f3ns primario interacciona coa mostra, os electr\u00f3ns perden enerx\u00eda por unha repetida dispersi\u00f3n aleatoria e absorci\u00f3n dentro do volume con forma de b\u00e1goa do esp\u00e9cime co\u00f1ecido como volume de interacci\u00f3n, que se estende desde menos de 100\u00a0nm a aproximadamente 5\u00a0\u00b5m da superficie. O tama\u00f1o do volume de interacci\u00f3n depende da enerx\u00eda de chegada do electr\u00f3n, o n\u00famero at\u00f3mico do esp\u00e9cime e a densidade do esp\u00e9cime. O intercambio de enerx\u00eda entre o feixe de electr\u00f3ns e a mostra ten como resultado reflexi\u00f3ns de electr\u00f3ns de alta enerx\u00eda por dispersi\u00f3n el\u00e1stica, emisi\u00f3n de elecr\u00f3ns secundarios por dispersi\u00f3n inel\u00e1stica e a emisi\u00f3n de radiaci\u00f3n electromagn\u00e9tica, cada unha das cales pode detectarse por detectores especializados. A corrente de feixe absorbida polo esp\u00e9cime pode tam\u00e9n detectarse e usarse para crear imaxes da distribuci\u00f3n da corrente de esp\u00e9cime. Util\u00edzanse amplificadores electr\u00f3nicos de varios tipos para amplificar o sinal, que se mostra como variaci\u00f3ns na brillantez nun monitor de computador (ou, en modelos antigos, nun tubo de raios cat\u00f3dicos). Cada p\u00edxel de memoria de v\u00eddeo do computador est\u00e1 sincronizado coa posici\u00f3n do feixe sobre o esp\u00e9cieme no microscopio, e a imaxe resultante \u00e9, por tanto, un mapa de distribuci\u00f3n da intensidade do sinal que est\u00e1 sendo emitido desde a \u00e1rea escaneada do esp\u00e9cime. Os microscopios vellos captaban as imaxes nunha pel\u00edcula, pero os instrumentos modernos recollen imaxes dixitais.\nAumentos.\nOs aumentos nun MEV poden controlarse nunhas 6 ordes de magnitude, desde uns 10 a 3.000.000 de aumentos. A diferenza dos microscopios electr\u00f3nicos de transmisi\u00f3n e \u00f3pticos, a magnificaci\u00f3n das imaxes nun MEV non est\u00e1 en funci\u00f3n da potencia da lente obxectivo. Os MEVs poden ter lentes condensadoras e obxectivo, pero a s\u00faa funci\u00f3n \u00e9 enfocar o feixe sobre un punto, e non obter unha imaxe do esp\u00e9cime. Con tal de que o can\u00f3n de electr\u00f3ns poida xerar un feixe cun di\u00e1metro suficientemente pequeno, o MEV poder\u00eda en principio funcionar enteiramente sen lentes condensadoras ou obxectivo, a\u00ednda que poder\u00eda non ser moi vers\u00e1til ou non acadar unha resoluci\u00f3n moi alta. Nun MEV, como ocorre na microscopia de sonda de escaneado, a magnificaci\u00f3n \u00e9 o resultado da raz\u00f3n do \"raster\" no aparello de visualizaci\u00f3n e as dimensi\u00f3ns do \"raster\" sobre o esp\u00e9cime. Asumindo que a pantalla de visualizaci\u00f3n te\u00f1a un tama\u00f1o fixo, os maiores aumentos orix\u00ednanse ao reducir o tama\u00f1o do \"raster\" sobre o esp\u00e9cime e viceversa. A magnificaci\u00f3n \u00e9, pois, controlada pola corrente subministrada \u00e1s bobinas de escaneado x e y, ou a voltaxe subministrada \u00e1s placas deflectoras x e y, e non pola potencia da lente obxectivo.\nDeteci\u00f3n de electr\u00f3ns secundarios.\nO modo de obter imaxes m\u00e1is com\u00fan recolle electr\u00f3ns secundarios de baixa enerx\u00eda (&lt;50 eV) que son exectados por bandas de valencia ou de conduci\u00f3n dos \u00e1tomos do esp\u00e9cime por interacci\u00f3ns de dispersi\u00f3n inel\u00e1stica cos electr\u00f3ns do feixe. Debido \u00e1 s\u00faa baixa enerx\u00eda, estes electr\u00f3ns orix\u00ednanse desde capas a uns poucos nan\u00f3metros por debaixo da superficie da mostra. Os electr\u00f3ns det\u00e9ctanse cun detector Everhart\u2013Thornley, o cal \u00e9 un tipo de sistema colector-escintilador-fotomultiplicador. Os electr\u00f3ns secundarios rec\u00f3llense primeiro atra\u00e9ndoos cara a unha grella electricamente nesgada a uns +400 V, e despois acel\u00e9ranse m\u00e1is cara a unha substancia fosforescente ou escintilador nesgado positivamente a uns +2,000 V. Os electr\u00f3ns secundarios acelerados son agora o suficientemente enerx\u00e9ticos como para causar que o escintilador emita flashes de luz (catodoluminescencia), que son conducidos a un fotomultiplicador situado f\u00f3ra da columna do MEV por medio dun tubo de luz e unha vent\u00e1 na parede da c\u00e1mara do esp\u00e9cime. A sa\u00edda do sinal el\u00e9ctrico amplificado polo fotomultiplicador m\u00f3strase como unha distribuci\u00f3n de intensidade bidimensional que pode verse e fotografarse sobre unha pantalla de v\u00eddeo anal\u00f3xico ou sometida a unha conversi\u00f3n anal\u00f3xica a dixital e mostrada e gardada como imaxe dixital. Este proceso depende dun feixe primario que escanea a modo \"raster\". A brillantez do sinal depende do n\u00famero de electr\u00f3ns secundarios que chegan ao detector. Se o feixe entra na mostra perpendicularmente \u00e1 superficie, ent\u00f3n a rexi\u00f3n activada \u00e9 uniforme sobre o eixe do feixe e un certo n\u00famero de electr\u00f3ns \"escapan\" desde o interior da mostra. A medida que se incrementa o \u00e1ngulo de incidencia, o volume de interacci\u00f3n increm\u00e9ntase e a distancia de \"escape\" dun lado do feixe dimin\u00fae, o que ten como resultado a emisi\u00f3n de m\u00e1is electr\u00f3ns secundarios desde a mostra. As superficies inclinadas e bordos tenden a ser m\u00e1is brillantes que as superficies planas, o cal orixina imaxes cun aspecto tridimensional ben definido. Usando o sinal dos electr\u00f3ns secundarios \u00e9 posible unha resoluci\u00f3n de imaxe de menos de 0,5\u00a0nm.\nDetecci\u00f3n de electr\u00f3ns retrodispersados.\nOs electr\u00f3ns retrodispersados (BSE en ingl\u00e9s, de \"backscattered electrons\") consisten en electr\u00f3ns de alta enerx\u00eda orixinados no feixe de electr\u00f3ns, que son reflectidos ou retrodispersados f\u00f3ra do volume de interacci\u00f3n do esp\u00e9cime por interacci\u00f3ns de dispersi\u00f3n el\u00e1stica con \u00e1tomos do esp\u00e9cime. Como os elementos pesados (de alto n\u00famero at\u00f3mico) retrodispersan electr\u00f3ns m\u00e1is fortemente que os elementos lixeiros (de baixo n\u00famero at\u00f3mico), aparecen m\u00e1is brillantes na imaxe, polo que os electr\u00f3ns retrodispersados se utilizan para detectar o contraste entre \u00e1reas con diferentes composici\u00f3ns qu\u00edmicas. O detector Everhart\u2013Thornley, que se posiciona normalmente a un lado do esp\u00e9cime, non \u00e9 eficiente para a detecci\u00f3n de electr\u00f3s retrodispersados porque se emiten poucos deses electr\u00f3ns no \u00e1ngulo s\u00f3lido subtendido polo detector, e porque a grella de detecci\u00f3n nesgada positivamente ten pouca capacidade de atraer os electr\u00f3ns retrodispersados de maior enerx\u00eda. Os detectores espec\u00edficos de electr\u00f3ns retrodispersados sit\u00faanse sobre a mostra nunha disposici\u00f3n tipo \"rosquilla\", conc\u00e9ntricos co feixe de electr\u00f3ns, maximizando o \u00e1ngulo s\u00f3lido de recollida. Os detectores de electr\u00f3ns retrodispersados son xeralmente de tipo escintilador ou de semicondutor. Cando se usan todas as partes do detector para recoller electr\u00f3ns simetricamente respecto do feixe, prod\u00facese un contraste por n\u00famero at\u00f3mico. Por\u00e9n, prod\u00facese un forte contraste topogr\u00e1fico recollendo os electr\u00f3ns retrodispersados dun lado por riba do esp\u00e9cime usando un detector de electr\u00f3ns retrodispersados asim\u00e9trico ou un bidireccional; o contraste resultante aparece como a iluminaci\u00f3n da topograf\u00eda desde ese lado. Os detectores semicondutores poden facerse de segmentos radiais que poden ser cambiados dentro/f\u00f3ra para controlar o tipo de contraste producido e a s\u00faa direccionalidade.\nOs electr\u00f3ns retrodispersados poden tam\u00e9n usarse para formar unha imaxe de difracci\u00f3n de electr\u00f3ns por retrodispersi\u00f3n que se pode utilizar para determinar a estrutura cristalogr\u00e1fica dun esp\u00e9cime.\nAn\u00e1lise de semicondutores por inxecci\u00f3n de feixe.\nA natureza dos electr\u00f3n enerx\u00e9ticos de sonda de MEV fainos excepcionalmente axeitados para examinar as propiedades \u00f3pticas e electr\u00f3nicas de materiais semicondutores. Os electr\u00f3ns de alta enerx\u00eda do feixe do MEV inxectan portadores de carga dentro do semicondutor. As\u00ed, o feixe de electr\u00f3ns perde enerx\u00eda ao promover electr\u00f3ns dende a banda de valencia \u00e1 banda de conduci\u00f3n, deixando ocos electr\u00f3nicos.\nNun material de banda prohibida directa (\"bandgap\"), a recombinaci\u00f3n destes pares de ocos electr\u00f3nicos causar\u00e1 catodoluminescia; se a mostra cont\u00e9n un campo el\u00e9ctrico interno, como o presente nunha uni\u00f3n p-n, a inxecci\u00f3n no feixe do MEV de portadores causar\u00e1 un fluxo de corrente inducida polo feixe de electr\u00f3ns. A catodomluminescencia e a corrente inducida polo feixe de electr\u00f3ns denom\u00ednanse t\u00e9cnicas de \"inxecci\u00f3n de feixe\" e son sondas moi potentes do comportamento optoelectr\u00f3nico dos semicondutores, en especial para estudar caracter\u00edsticas a nanoescala e defectos.\nCatodoluminescencia.\nA catodoluminescencia \u00e9 a emisi\u00f3n de luz cando os \u00e1tomos excitados por electr\u00f3ns de alta enerx\u00eda volven ao seu estado fundamental, que \u00e9 an\u00e1loga \u00e1 fluorescencia inducida por UV, e alg\u00fans materiais, como o sulfuro de cinc e algunhas tinguiduras fluorescentes, exhiben ambos os fen\u00f3menos. Nas \u00faltimas d\u00e9cadas, a catodoluminescencia era normalmente observada como a emisi\u00f3n de luz desde a superficie interna do tubo de raios cat\u00f3dicos en aparellos de televisi\u00f3n e monitores CRT de computador. No MEV, os detectores CL recollen toda a luz emitida polo esp\u00e9cime ou poden analizar as lonxitudes de onda emitidas polo esp\u00e9cime e mostran un espectro de emisi\u00f3n ou unha imaxe da distribuci\u00f3n da cardioluminescencia emitida polo esp\u00e9cime en cor real.\nMicroan\u00e1lise de raios X.\nOs raios X caracter\u00edsticos que se producen pola interacci\u00f3n dos electr\u00f3ns coa mostra poden tam\u00e9n detectarse nun MEV equipado para espectroscopia de raios X por dispersi\u00f3n de enerx\u00eda ou espectroscopia de raios X por dispersi\u00f3n de lonxitude de onda. A an\u00e1lise de sinais de raios X pode utilizarse para mapar a distribuci\u00f3n e estimar a abundancia de elementos na mostra.\nResoluci\u00f3n do MEV.\nO MEV non \u00e9 unha c\u00e1mara e o detector non forma continuamente unha imaxe como o far\u00eda un dispositivo CCD ou pel\u00edcula. A diferenza dun sistema \u00f3ptico, a resoluci\u00f3n non est\u00e1 limitada polo l\u00edmite de difracci\u00f3n, a finura das lentes ou espellos ou a resoluci\u00f3n do dispositivo detector. A \u00f3ptica de enfoque pode ser grande e grosa, e o detector de electr\u00f3ns secundarios \u00e9 do tama\u00f1o dun pu\u00f1o e simplemente detecta corrente. En vez diso, a resoluci\u00f3n espacial do MEV depende do tama\u00f1o do punto onde inciden os electr\u00f3ns, o cal \u00e1 s\u00faa vez depende da lonxitude de onda dos electr\u00f3ns e do sistema electr\u00f3n-\u00f3ptico que produce o feixe de escaneado. A resoluci\u00f3n est\u00e1 tam\u00e9n limitada polo tama\u00f1o do volume de interacci\u00f3n, o volume do material de esp\u00e9cime que interacciona con feixes de electr\u00f3ns. O tama\u00f1o de punto (\"spot size\") e o volume de interacci\u00f3n son ambos grandes comparados coas distancias entre os \u00e1tomos, as\u00ed que a resoluci\u00f3n do MEV non \u00e9 grande dabondo como para obter imaxes de \u00e1tomos individuais, como si \u00e9 posible cun microscopio electr\u00f3nico de transmisi\u00f3n (MET). Non obstante, o MEV ten vantaxes que compensan isto, inclu\u00edndo a capacidade de obter imaxes dunha \u00e1rea comparativamente m\u00e1is grande do esp\u00e9cime; a capacidade de tomar imaxes de materiais masivos (non s\u00f3 de pel\u00edculas finas ou l\u00e1minas); e a variedade de modos anal\u00edticos dos que disp\u00f3n para medir a composici\u00f3n e propiedades do esp\u00e9cime. Dependendo do instrumento, a resoluci\u00f3n pode estar entre menos de 1\u00a0nm e 20\u00a0nm. En 2009, o MEV convencional de maior resoluci\u00f3n (\u226430\u00a0kV) do mundo pod\u00eda acadar unha resoluci\u00f3n puntual de 0,4\u00a0nm usando un detector de electr\u00f3ns secundario.\nMEV ambiental.\nO MEV convencional require mostras das que se obte\u00f1en imaxes no baleiro, porque unha atmosfera de gas esp\u00e1llase rapidamente e aten\u00faa os feixes de electr\u00f3ns. Como consecuencia, as mostras que producen unha cantidade significativa de vapor, por exemplo, as mostras biol\u00f3xicas h\u00famidas ou rochas que conte\u00f1en petr\u00f3leo deben secarse primeiro ou conxelarse crioxenicamente. Os procesos que implican transici\u00f3ns de fase, como o secado de adhesivos ou fusi\u00f3n de aliaxes, transporte de l\u00edquidos, reacci\u00f3ns qu\u00edmicas e sistemas s\u00f3lido-aire-gas, en xeral non poden observarse co MEV convencional de alto baleiro. No microscopio electr\u00f3nico de varrido ambiental (MEVA ou, en ingl\u00e9s, ESEM), evac\u00faase todo o aire da c\u00e1mara, pero o vapor de auga retense preto da s\u00faa presi\u00f3n de saturaci\u00f3n, e a presi\u00f3n residual permanece relativamente alta. Isto permite a an\u00e1lise de mostras que conte\u00f1en auga ou outras substancias vol\u00e1tiles. Co MEV ambiental tam\u00e9n son posibles as observaci\u00f3ns de insectos vivos.\nO primeiro desenvolvemento comercial do MEV ambiental data de finais da d\u00e9cada de 1980, o que permitiu a observaci\u00f3n de mostras en ambientes gasosos a baixa presi\u00f3n (por exemplo, 1\u201350 Torr ou 0.1\u20136.7\u00a0kPa) e cunha humidade relativa alta (ata o 100%). Isto f\u00edxose posible polo desenvolvemento dun detector de electr\u00f3ns secundarios capaz de operar en presenza de vapor de auga e polo uso de aperturas limitantes da presi\u00f3n con bombeo diferencial no cami\u00f1o dos electr\u00f3ns para separar a rexi\u00f3n do baleiro (arredor do can\u00f3n e lentes) desde a c\u00e1mara de mostras. O primeiro MEV ambiental comercial fabricouno ElectroScan Corporation en EUA en 1988. ElectroScan foi adquirida por Philips (que m\u00e1is tarde vendeu a s\u00faa divisi\u00f3n de \u00f3ptica de electr\u00f3ns \u00e1 FEI Company) en 1996.\nO MEV ambiental \u00e9 especialmente \u00fatil para os materiais non met\u00e1licos e biol\u00f3xicos, xa que recubrir con carbono ou ouro \u00e9 inecesario. Os pl\u00e1sticos e elast\u00f3meros poden examinarse rutineiramente, como tam\u00e9n as mostras biol\u00f3xicas non recubertas. Isto \u00e9 \u00fatil porque o recubrimento pode ser dif\u00edcil de reverter, pode agochar pequenas caracter\u00edsticas na superficie da mostra e pode reducir o valor dos resultados obtidos. A an\u00e1lise de raios X \u00e9 dif\u00edcil cun recubrimento dun metal pesado, as\u00ed que se utilizan rutineiramente recubrimentos de carbono nos MEVs convencionais, pero o MEV ambiental fai posible realizar microan\u00e1lises de raios X de esp\u00e9cimes non condutores non recubertos; por\u00e9n, introd\u00facense algunhas particularidades do MEV ambiental na an\u00e1lise de raios X. O MEV ambiental pode ser preferible para a microscopia de electr\u00f3ns de mostras \u00fanicas procedentes de actos criminais e civ\u00eds, onde a an\u00e1lise forense pode ter que ser repetida por diferentes expertos. \u00c9 posible estudar esp\u00e9cimes en l\u00edquido con MEV ambiental ou con outros m\u00e9todos de microscopia electr\u00f3nica en fase l\u00edquida.\nMEV de transmisi\u00f3n (METV ou STEM).\nO MEV pode tam\u00e9n utilizarse no modo de transmisi\u00f3n simplemente incorporando un detector apropiado baixo a secci\u00f3n fina dun esp\u00e9cime delgado. Disp\u00f3\u00f1ense detectores de campo brillante, campo escuro, as\u00ed como detectores segmentados de campo medio para campo escuro anular de \u00e1ngulo alto. Malia a diferenza en instrumentaci\u00f3n, esta t\u00e9cnica denom\u00ednase comunmente microscopia electr\u00f3nica de tansmisi\u00f3n de varrido (METV ou, en ingl\u00e9s, STEM).\nO MEV en ciencias forenses.\nO MEV util\u00edzase con frecuencia en ciencia forense para an\u00e1lises magnificadas de cousas microsc\u00f3picas como diatomeas e residuos de disparos. Como o MEV \u00e9 un procedemento non destrutivo da mostra, pode utilizarse para analizar probas sen danalas. O MEV dispara un feixe de electr\u00f3ns de alta enerx\u00eda sobre a mostra, que rebota na mostra sen danala ou cambiala. Isto \u00e9 excelente cando se queren analizar diatomeas. Cando unha persoa morre por afogamento, inhala auga con diatomeas, que entran no interior do corpo. Estas diatomeas poden ser aumentadas cun MEV para determinar o seu tipo, o cal pode axudar a comprender como e onde se produciu o afogamento da persoa. Usando imaxes de MEV, os forenses poden comparar os tipos de diatomeas para confirmar o corpo de auga no que morreu a persoa.\nA an\u00e1lise dos residuos de disparos de armas de fogo pode realizarse con diversos tipos de instrumentos anal\u00edticos, pero o MEV \u00e9 un xeito com\u00fan de analizar compostos inorg\u00e1nicos debido a que pode analizar os elementos que o compo\u00f1en (principalmente metais) por medio dos seus tres detectores: o detector de electr\u00f3ns retrodispersados, o de electr\u00f3ns secundarios e o de raios X. Os residuos de disparos poden recollerse da escena do crime, da v\u00edtima ou do tirador e ser analizados co MEV. Isto axuda a determinar a proximidade ou contacto coa arma de fogo disparada.\nCor no MEV.\nOs microscopios electr\u00f3nicos non producen de forma natural imaxes en cor, xa que un MEV produce un s\u00f3 valor por p\u00edxel; este valor corresponde co n\u00famero de electr\u00f3ns recibidos polo detector durante un pequeno per\u00edodo de tempo de escaneado cando o feixe \u00e9 dirixido \u00e1 posici\u00f3n de p\u00edxel (x,\u00a0y).\nEste \u00fanico n\u00famero repres\u00e9ntase normalmente para cada p\u00edxel por medio dun nivel ou escala de grises, formando unha imaxe mon\u00f3croma. Por\u00e9n, util\u00edzanse varias maneiras de conseguir imaxes en cor de microscopia electr\u00f3nica.\nCor falsa usando un s\u00f3 detector.\nA maneira m\u00e1is doada de conseguir cor \u00e9 asociar a este n\u00famero \u00fanico unha cor arbitraria, usando unha t\u00e1boa de escolla de cores (\u00e9 dicir, cada nivel de gris \u00e9 substitu\u00eddo por unha cor elixida). Este m\u00e9todo co\u00f1\u00e9cese como cor falsa. Nunha imaxe de electr\u00f3ns retrodispersados, a cor falsa pode realizarse para distinguir mellor as varias fases dunha mostra.\nComo alternativa \u00e1 simple substituci\u00f3n de cada nivel de gris por unha cor, unha mostra observada por un feixe oblicuo permite crear unha imaxe topogr\u00e1fica aproximada (ver o seguinte cap\u00edtulo \"Representaci\u00f3n 3D fotom\u00e9trica dunha soa imaxe de MEV\"). Dita topograf\u00eda pode despois procesarse por medio de algoritmos de representacci\u00f3n 3D para conseguir unha representaci\u00f3n m\u00e1is natural da textura da superficie.\nColoraci\u00f3n de imaxes de MEV.\nMoi a mi\u00fado as imaxes publicadas de MEV est\u00e1n coloreadas artificialmente. Isto pode facerse procurando un efecto est\u00e9tico, para deixar m\u00e1is clara a estrutura ou para engadir unha aparencia realista \u00e1 mostra e xeralmente non engade informaci\u00f3n sobre o esp\u00e9cime.\nEsta coloraci\u00f3n pode facerse manualmente con software de fotoedici\u00f3n, ou semiautomaticamente cun software especializado usando detecci\u00f3n de caracter\u00edsticas ou segmentaci\u00f3n orientada do obxecto.\nConstruci\u00f3n de cor utilizando m\u00faltiples detectores de electr\u00f3ns.\nNalgunhas configuraci\u00f3ns obtense m\u00e1is informaci\u00f3n por p\u00edxel, xeralmente usando m\u00faltiples detectores.\nComo exemplo com\u00fan, os detectores de electr\u00f3ns secundarios e de electr\u00f3ns retrodispersados sobrep\u00f3\u00f1ense e as\u00edgnase unha cor a cada unha das imaxes captadas por cada detector, co resultado dunha imaxe de cores combinadas na que as cores est\u00e1n relacionadas coa densidade dos compo\u00f1entes. Este m\u00e9todo co\u00f1\u00e9cese como MEV de cor dependente da densidade (MEV-CDD ou, en ingl\u00e9s, DDC-SEM). As micrograf\u00edas producidas por este m\u00e9todo conservan a informaci\u00f3nn topogr\u00e1fica, a cal a capta mellor o detector de electr\u00f3ns secundarios e comb\u00ednase coa informaci\u00f3n sobre a densidade, obtida polo detector de electr\u00f3ns retrodispersados.\nSinais anal\u00edticos baseados en fot\u00f3ns xerados.\nA medida da enerx\u00eda dos fot\u00f3ns emitidos do esp\u00e9cime \u00e9 un m\u00e9todo com\u00fan de conseguir m\u00e1is capacidades anal\u00edticas. Exemplos son os detectores de espectroscopia de raios X por dispersi\u00f3n de enerx\u00eda usados en an\u00e1lise elemental e os sistemas de micorscopio de catodoluminescencia que analizan a intensidade e espectro da luminescencia inducida por electr\u00f3ns en, por exemplo, esp\u00e9cimes xeol\u00f3xicos. Nos sistemas MEV que usan estes detectores \u00e9 com\u00fan asignar un c\u00f3digo de cor a estes sinais extra e sobrepo\u00f1elos nunha soa imaxe en cor para que as diferenzas na distribuci\u00f3n dos varios compo\u00f1entes do esp\u00e9cime poidan verse claramente e compararse. Opcionalmente, a imaxe de electr\u00f3ns secundarios est\u00e1ndar pode fusionarse cunha ou m\u00e1is canles composicionais para que se poidan comparar a estrutura e composici\u00f3n do esp\u00e9cime. Ditas imaxes poden facerse mentres conservan a integridade dos datos de sinais orixinais, os cales non son modificados de ningunha maneira.\n3D no MEV.\nOs MEVs non proporcionan imaxes 3D de forma directa a diferenza do microscopio de sonda de escaneado. Por\u00e9n, poden obterse datos 3D usando un MEV con diferentes m\u00e9todos como se indica a continuaci\u00f3n.\nReconstruci\u00f3n de MEV fotom\u00e9trica 3D a partir dun detector de catro cuadrantes por \"forma a partir de tonalidade\".\nEste m\u00e9todo usa un detector de electr\u00f3ns retrodispersados de catro cuadrantes (alternativamente un fabricante produce un detector de 3 segmentos). O microscopio produce catro imaxes do mesmo esp\u00e9cime ao mesmo tempo, as\u00ed que non \u00e9 necesario inclinar a mostra. O m\u00e9todo d\u00e1 lugar a dimensi\u00f3ns 3D metrol\u00f3xicas na medida en que a pendente do esp\u00e9cime permanea razoable. A maior\u00eda dos fabricantes de MEVs ofrecen agora (en 2018) un detector de electr\u00f3ns retrodispersados de catro cuadrantes integrado no microscopio ou opcional, xunto con software patentado para calcular unha imaxe 3D en tempo real.\nOutras estratexias usan m\u00e9todos m\u00e1is sofisticados (e \u00e1s veces de GPU intensivo) como o algoritmo de estimaci\u00f3n \u00f3ptima e ofrece resultados moito mellores co custo dunha alta esixencia de poder de computaci\u00f3n.\nEn todos os casos, esta estratexia funciona pola integraci\u00f3n da pendente, as\u00ed que as pendentes verticais e as partes que sobresaen colgando son ignoradas; por exemplo, se unha esfera enteira est\u00e1 situada sobre unha superficie plana, o que se ve sobresa\u00edr da superficie plana \u00e9 pouco m\u00e1is que o hemisferio superior, o que ten como resultado unha altitude incorrecta do \u00e1pice da esfera. A prominencia deste efecto depende do \u00e1ngulo dos detectores de electr\u00f3ns retrodispersados con respecto \u00e1 mostra, pero eses detectores est\u00e1n xeralmente situados arredor (e preto) do feixe de electr\u00f3ns, as\u00ed que este efecto \u00e9 moi com\u00fan.\nRepresentaci\u00f3n 3D fotom\u00e9trica dunha soa imaxe de MEV.\nCon este m\u00e9todo c\u00f3mpre obter unha imaxe de MEV cunha iluminaci\u00f3n nun \u00e1ngulo baixo oblicuo. O nivel de grises interpr\u00e9tase despois como a pendente, e a pendente integrada para restaurar a topograf\u00eda do esp\u00e9cime. Este m\u00e9todo \u00e9 interesante para a mellora visual e a detecci\u00f3n da forma e posici\u00f3n de obxectos; por\u00e9n, as alturas verticais normalmente non poden calibrarse, ao contrario que outros m\u00e9todos como a fotogrametr\u00eda.\nAplicaci\u00f3ns do MEV 3D.\nUnha posible aplicaci\u00f3n \u00e9 medir a rugosidade de cristais de xeo. Este m\u00e9todo pode combinar o MEV ambiental de presi\u00f3n variable e as capacidades 3D do MEV para medir a rugosidade en facetas de cristais de xeo individuais, convertelo nun modelo de computador e facer m\u00e1is an\u00e1lises estat\u00edsticas sobre o modelo. Outras medidas incl\u00faen dimensi\u00f3ns fractais, examinar a superficie fracturada de metais, a caracterizaci\u00f3n de materiais, medidas de corrosi\u00f3n e medidas dimensionais a nanoescala (alturas, volume, \u00e1ngulo, planitude, coplanaridade etc.).\nO MEV tam\u00e9n se usou por conservadores de arte para distinguir as ameazas que poden afectar \u00e1 superficie de pinturas debido \u00e1 s\u00faa antig\u00fcidade, como a formaci\u00f3n de complexos de i\u00f3ns de cinc con \u00e1cidos graxos. Os cient\u00edficos forenses usan o MEV para detrectar falsificaci\u00f3ns art\u00edsticas.\nGaler\u00eda de imaxes de MEV.\nOs seguintes son exemplos de imaxes tomadas con MEV."}
{"id": "600073", "revid": "27155", "url": "https://gl.wikipedia.org/wiki?curid=600073", "title": "Microscopia electr\u00f3nica de varrido", "text": ""}
{"id": "600074", "revid": "27155", "url": "https://gl.wikipedia.org/wiki?curid=600074", "title": "Micrograf\u00eda electr\u00f3nica de varrido", "text": ""}
{"id": "600075", "revid": "4817", "url": "https://gl.wikipedia.org/wiki?curid=600075", "title": "Mars 1", "text": "Mars 1 foi unha sonda espacial da Uni\u00f3n Sovi\u00e9tica lanzada o 1 de novembro de 1962 mediante un foguete Molniya desde o cosm\u00f3dromo de Baikonur cara Marte despois de facelo uns meses antes unha nave xemelga, denominada Sputnik 22, que fallou por un problema do foguete lanzador.\nCaracter\u00edsticas.\nMars 1 era unha sonda de tipo Mars 2MV-4, derivada das sondas Venera e formada por un cilindro central de 3,3 m de longo e 1,1 m de di\u00e1metro presurizado a 1,1 atmosferas e con paneis solares e radiadores, as\u00ed como antenas para a comunicaci\u00f3n coa Terra. En total ti\u00f1a unha masa de 893,5 kg. O cilindro central estaba dividido en d\u00faas secci\u00f3ns: a parte inferior, de 0,6 m de longo, conti\u00f1a a instrumentaci\u00f3n cient\u00edfica, mentres que os 2,7 m superiores conti\u00f1an os sistemas de guiado, propulsi\u00f3n e comunicaci\u00f3ns, que ti\u00f1an lugar mediante unha antena principal parab\u00f3lica de 1,7 m de di\u00e1metro e varias antenas omnidireccionais e semidireccionais. Os paneis solares ti\u00f1an unha superficie de 2,6 m2 e alimentaba unha bater\u00eda de cadmio e n\u00edquel cunha capacidade de 42 Amperio-hora. As comunicaci\u00f3ns ti\u00f1an lugar en tres sistemas de radio con lonxitudes de onda de 1,6 m, 32 cm e 5 e 8 cm. Os instrumentos cient\u00edficos a bordo inclu\u00edan un magnet\u00f3metro, unha c\u00e1mara de televisi\u00f3n, un espectrorreflect\u00f3metro, sensores de radiaci\u00f3n, un espectr\u00f3grafo para o estudo do ozono en Marte, un radiotelescopio e un detector de micrometeoroides.\nA nave mantivo 61 sesi\u00f3ns de comunicaci\u00f3n coa Terra durante as cales transmitiu datos cient\u00edficos do espazo interplanetario. Deixou de transmitir cando estaba a unha distancia de 106\u00a0760\u00a0000 de km da Terra, posiblemente debido a fallo do sistema de orientaci\u00f3n da nave, e antes de chegar a Marte. Mars 1 pasou a unha distancia m\u00ednima de Marte o 19 de xu\u00f1o de 1963, a unhs 193\u00a0000 km da superficie, pasando de longo e entrando nunha \u00f3rbita helioc\u00e9ntrica.\nResultados cient\u00edficos.\nMars 1 rexistrou un impacto de micrometeorito cada dous minutos a alturas entre 6000 e 40\u00a0000 km debido \u00e1 choiva de estrelas das Tauridas, atopando densidades similares a distancias de entre 20 e 40 mill\u00f3ns de km. Med\u00edu intensidades do campo magn\u00e9tico de entre 3 e 4 gammas cun m\u00e1ximo de entre 6 e 9 gammas no espazo interplanetario. As medidas que fixo dos raios c\u00f3smicos mostraron que a s\u00faa intensidade duplic\u00e1rase desde 1959. Tam\u00e9n confirmou a presenza de zonas de radiaci\u00f3n arredor da Terra, as\u00ed como a s\u00faa intensidade."}
{"id": "600076", "revid": "1888", "url": "https://gl.wikipedia.org/wiki?curid=600076", "title": "Carmen Carballo", "text": "Carmen P\u00e9rez Carballo, co\u00f1ecida como Carmen Carballo, nada en Ourense o 1 de agosto de 1958, \u00e9 unha xornalista e guionista galega.\nTraxectoria.\nComezou a traballar sendo menor de idade e compaxinando cos estudos, no t\u00e9xtil e a siderurxia. De 1974 a 1985 militou na UPG, foi fundadora do Sindicato Obreiro Galego e de Mulleres Nacionalistas Galegas, participando na AN-PG e nas demais organizaci\u00f3ns de base nacionalistas. En 1985 abandonou a militancia pol\u00edtica.\nComezou a s\u00faa actividade xornal\u00edstica colaborando con \"A Nosa Terra\" en 1979. En 1985 traballou en \"La Regi\u00f3n\" na comarca de Valdeorras. En 1986, traballou na Radio Galega, en Santiago, facendo gui\u00f3ns, documentaci\u00f3n e produci\u00f3n en programas da TVG. Un ano despois foi xefa da Oficina de Prensa do goberno tripartito. De 1990 a 1991 viviu na Habana, onde foi correspondente da Radio Galega e dalgunhas axencias de informaci\u00f3n. \u00c1 volta de Cuba, traballou no Concello de Vigo, no equipo de comunicaci\u00f3n da alcald\u00eda. En 1992, foi redactora de \"Atl\u00e1ntico Diario\" durante uns meses e xefa de suplementos en \"Xornal Diario\" de Pontevedra ata 1993. Nese mesmo per\u00edodo, de 1991 a 1993, dedicouse vocacionalmente \u00e1 m\u00fasica, promovendo a cantautores da Nova Trova Cubana.\nEn 1993 traballou como redactora e delegada en Ourense do semanario \"Galicia en el Mundo\", e de 1994 a 2002 traballou para a produtora P\u00f3rtico de Comunicaci\u00f3ns, sendo guionista e redactora do programa \u201cDesde Galicia para el mundo\u201d, ata 2001; guionista e documentalista do programa \u201cTerra e Vento\u201d, e guionista de produtos documentais, reportaxes, publicidade e DVDs. En 2003 volveu \u00e1 TVG como guionista do programa \"Vidas\", e traballou en \"M\u00e1xima Audiencia\". Foi encargada de prensa da Academia Galega do Audiovisual desde a s\u00faa fundaci\u00f3n ata 2007, e xefa de prensa do concello de Oleiros, en 2005 foi directora do Club Internacional de Prensa da Secretar\u00eda Xeral de Comunicaci\u00f3n da Xunta de Galicia."}
{"id": "600077", "revid": "1888", "url": "https://gl.wikipedia.org/wiki?curid=600077", "title": "Carmen P\u00e9rez Carballo", "text": ""}
{"id": "600078", "revid": "89787", "url": "https://gl.wikipedia.org/wiki?curid=600078", "title": "Eco en cadea", "text": "Un eco en cadea \u00e9 unha das manifestaci\u00f3ns nun radar meteorol\u00f3xico de tornados producidos de superc\u00e9lulas. At\u00f3pase nas partes m\u00e1is baixas dunha tormenta cando o aire e as precipitaci\u00f3ns fl\u00faen cara a un mesocicl\u00f3n, o que resulta nunha caracter\u00edstica curva de reflectividade. O eco prod\u00facese pola choiva, a sarabia ou mesmo os restos que se envolven ao redor da superc\u00e9lula. \u00c9 unha das manisfestaci\u00f3ns cl\u00e1sicas das superc\u00e9lulas que producen tornados. O Servizo Nacional de Meteorolox\u00eda dos Estados Unidos de Am\u00e9rica pode considerar a presenza dun eco en cadea que coincide cunha sinatura de v\u00f3rtice de tornado como suficiente para xustificar a emisi\u00f3n dunha alerta de tornado.\nLimitaci\u00f3n observacional.\nOs ecos en cadea non sempre son obvios. Particularmente no sur dos Estados Unidos, as treboadas tenden a adquirir unha estrutura de m\u00e1is precipitaci\u00f3n ao redor dun mesocicl\u00f3n, o que leva \u00e1 superc\u00e9lula de variaci\u00f3n de alta precipitaci\u00f3n (HP) que oculta a forma do gancho. En troques, as superc\u00e9lulas HP adoitan ter un colgante de alta reflectividade ou unha fenda do flanco frontal (FFN), que aparece como unha forma de \"feix\u00f3n\". Outro factor limitante \u00e9 a resoluci\u00f3n do radar. Antes de 2008, NEXRAD ti\u00f1a unha resoluci\u00f3n de alcance de 1.000 metros, mentres que os procesos que conducen a un eco en cadea ocorren a menor escala."}
{"id": "600079", "revid": "15490", "url": "https://gl.wikipedia.org/wiki?curid=600079", "title": "B\u00e9renger de Landorre", "text": ""}
{"id": "600080", "revid": "23204", "url": "https://gl.wikipedia.org/wiki?curid=600080", "title": "Pelexa no bloque 99", "text": "Pelexa no bloque 99 (en ) \u00e9 un filme estadounidense de 2017 dirixido e escrito por S. Craig Zahler e protagonizado por Vince Vaughn con Jennifer Carpenter, Don Johnson, Udo Kier, Marc Blucas e Tom Guiry. O filme conta a historia de Bradley Thomas, unha mula de drogas que debe matar a un home nunha prisi\u00f3n de m\u00e1xima seguridade para rescatar \u00e1 s\u00faa muller embarazada dun se\u00f1or da droga vingativo.\nZahler escribiu o gui\u00f3n de \"Pelexa no bloque 99\" logo de ver varios filmes sobre prisi\u00f3ns, ideando diferentes elementos para engadir ao x\u00e9nero. Zahler elixiu a Vaughn pola s\u00faa coherencia e autenticidade, un descanso dos papeis c\u00f3micos que adoita interpretar Vaughn. Vaughn fixo exercicio e adestrou para as secuencias de acci\u00f3n e loita do filme. A rodaxe produciuse en Staten Island, na cidade de Nova York, entre agosto e outubro de 2016 cun orzamento de produci\u00f3n de 4 mill\u00f3ns.\nEstreouse en galego o 29 de xu\u00f1o de 2023 a trav\u00e9s da TVG."}
{"id": "600082", "revid": "23204", "url": "https://gl.wikipedia.org/wiki?curid=600082", "title": "Brawl in Cell Block 99", "text": ""}
{"id": "600083", "revid": "23204", "url": "https://gl.wikipedia.org/wiki?curid=600083", "title": "Secuestrada", "text": "Secuestrada (en ) \u00e9 un filme de 2014 dirixido por Alan White e protagonizado por John Cusack. \u00c9 unha coproduci\u00f3n entre os Estados Unidos de Am\u00e9rica, a Rep\u00fablica Popular da China e Malaisia. Estreouse en formato de v\u00eddeo de consumo dom\u00e9stico, cunha estrea simult\u00e1nea limitada a uns poucos cinemas nos Estados Unidos o 19 de setembro de 2014. Phillippe e Lefevre interpretan a unha parella estadounidense que viaxa a Porto Rico para adoptar unha orfa (Briana Roy) e se ven envoltos nunha estafa mortal.\nEstreouse en galego o 30 de xu\u00f1o de 2023 a trav\u00e9s da TVG."}
{"id": "600084", "revid": "23204", "url": "https://gl.wikipedia.org/wiki?curid=600084", "title": "Reclaim (filme)", "text": ""}
{"id": "600085", "revid": "23204", "url": "https://gl.wikipedia.org/wiki?curid=600085", "title": "Personal Movie", "text": "Personal Movie \u00e9 un filme galego de 2012 dirixido e escrito por H\u00e9ctor Carr\u00e9 e rodado en lingua castel\u00e1.\nEstreouse en galego na TVG.\nSinopse.\nDespois dunha gran festa nunha vila galega, un mozo atopa un brazo humano na s\u00faa neveira. Como non lembra nada do acontecido a v\u00e9spera, vese na obriga de descubrir quen \u00e9 o culpable, sen denunciar o feito \u00e1 polic\u00eda."}
{"id": "600086", "revid": "23204", "url": "https://gl.wikipedia.org/wiki?curid=600086", "title": "Dirty Dancing (filme de 2017)", "text": "Dirty Dancing \u00e9 un filme estadounidense de 2017 dirixido por Wayne Blair e escrito por Jessica Sharzer. \u00c9 un remake do filme de 1987 \"Dirty Dancing\". Est\u00e1 protagonizado por Abigail Breslin, Colt Prattes, Debra Messing, Bruce Greenwood, Sarah Hyland, Nicole Scherzinger e Tony Roberts. Estreouse o 24 de maio de 2017 a trav\u00e9s de ABC. Na s\u00faa emisi\u00f3n orixinal, o filme foi visto por 6,61 mill\u00f3ns de especadores. Recibiu valoraci\u00f3ns mixtas ou negativas da maior\u00eda dos cr\u00edticos, e a actuaci\u00f3n de Nicole Scherzinger foi a \u00fanica que recibiu eloxios.\nEstreouse en galego o 1 de xullo de 2023 a trav\u00e9s da TVG."}
{"id": "600087", "revid": "23204", "url": "https://gl.wikipedia.org/wiki?curid=600087", "title": "Knives Out", "text": ""}
{"id": "600089", "revid": "23204", "url": "https://gl.wikipedia.org/wiki?curid=600089", "title": "Im Westen nichts Neues", "text": ""}
{"id": "600091", "revid": "15490", "url": "https://gl.wikipedia.org/wiki?curid=600091", "title": "Mulleres Nacionalistas Galegas", "text": "Mulleres Nacionalistas Galegas \u00e9 unha organizaci\u00f3n feminista creada en 1984 por militantes do Bloque Nacionalista Galego\nHistoria e caracter\u00edsticas.\nFoi creada en 1984 por acordo do Consello Nacional do BNG. Entre as s\u00faas fundadoras estaban Lupe Ces, Rosario Regueira Cereijo e Carmen Carballo. A revista \"Area\" aparecida en maio de 1987, foi o seu \u00f3rgano."}
{"id": "600092", "revid": "1888", "url": "https://gl.wikipedia.org/wiki?curid=600092", "title": "Mulheres Nacionalistas Galegas", "text": ""}
{"id": "600093", "revid": "5863", "url": "https://gl.wikipedia.org/wiki?curid=600093", "title": "Mediterr\u00e1neo (hom\u00f3nimos)", "text": "A palabra Mediterr\u00e1neo pode referirse a:"}
{"id": "600095", "revid": "23204", "url": "https://gl.wikipedia.org/wiki?curid=600095", "title": "Nacido en Siria", "text": "Nacido en Siria \u00e9 un filme documental espa\u00f1ol de 2016 dirixido por Hern\u00e1n Zin, quen tam\u00e9n escribiu o gui\u00f3n xunto a Jos\u00e9 F. Ortu\u00f1o, e no que narra o \u00e9xodo provocado pola guerra civil siria dende o punto de vista de sete nenos. Conta coa produci\u00f3n de Contramedia e Movistar, e coa participaci\u00f3n de Canal Sur e La Claqueta.\nSinopse.\nDende o comezo da guerra civil siria, arredor de catro mill\u00f3ns de sirios tiveron que abandonar o pa\u00eds fuxindo da violencia. M\u00e1is da metade deles foron nenos. O documental narra a dif\u00edcil situaci\u00f3n de sete destes nenos que viven este calvario: Hamude, Jihan, Gaseem, Mohammed, Marwan, Arasul\u00ed e Kais. Te\u00f1en que afrontar os abusos das mafias, as inclemencias do mar cando foxen en patera, a incerteza sobre un futuro que a gran maior\u00eda apenas pode afrontar e o seu encerro en campos de refuxiados en condici\u00f3ns de masificaci\u00f3n e insalubridade. Cando chegan ao seu destino, descobren que s\u00f3 \u00e9 o comezo dunha nova odisea: a da integraci\u00f3n nunha terra nova e, en moitos casos, hostil. O maior \u00e9xodo de refuxiados dende a segunda guerra mundial visto dende metro e medio de altura a trav\u00e9s de sete historias de guerra, sufrimento e desesperaci\u00f3n, mais tam\u00e9n de superaci\u00f3n, inocencia, coraxe e esperanza.\nProduci\u00f3n.\nZin tivo a idea de rodar o filme cando estaba a rodar un documental sobre a caza de elefantes en \u00c1frica e viu na televisi\u00f3n as imaxes de Alan Kurdi, o neno sirio que morreu afogado nunha praia turca. \"Ao d\u00eda seguinte xa estaba en Hungr\u00eda, coa c\u00e1mara\". D'Antuvi quixo seguir 20 historias, pero ao final limitouno a sete.\nNomeamentos e premios.\nFoi nomeado \u00e1 Medalla do CEC ao mellor documental e ao Premio Goya \u00e1 mellor pel\u00edcula documental. Recibiu un dos Premios Iris do Xurado e o Premio Platino ao mellor documental. Nos XXII Premios Cinematogr\u00e1ficos Jos\u00e9 Mar\u00eda Forqu\u00e9 foi galardoado co premio ao mellor documental."}
{"id": "600096", "revid": "23204", "url": "https://gl.wikipedia.org/wiki?curid=600096", "title": "Rifa (serie de televisi\u00f3n)", "text": "Rifa (en ) \u00e9 unha serie de televisi\u00f3n estadounidense de 2023 creada polo director coreano Lee Sung Jin para Netflix. Est\u00e1 protagonizado por Steven Yeun e Ali Wong nos papeis de Danny Cho e Amy Lau, d\u00faas persoas que se fan a vida imposible a unha \u00e1 outra logo dun incidente na estrada. O resto do elenco est\u00e1 composto por Joseph Lee, Young Mazino, David Choe e Patti Yasutake.\nA primeira tempada estreouse en Netflix o 6 de abril de 2023, onde conta con opci\u00f3n de subtitulado en galego. Conseguiu a aclamaci\u00f3n da cr\u00edtica, que eloxiou as interpretaci\u00f3ns de Yeun e Wong, as\u00ed como o gui\u00f3n e a direcci\u00f3n."}
{"id": "600097", "revid": "23204", "url": "https://gl.wikipedia.org/wiki?curid=600097", "title": "Beef (serie de televisi\u00f3n)", "text": ""}
{"id": "600098", "revid": "45576", "url": "https://gl.wikipedia.org/wiki?curid=600098", "title": "Illa de Sal", "text": ""}
{"id": "600101", "revid": "5132", "url": "https://gl.wikipedia.org/wiki?curid=600101", "title": "Liga ACB 2022\u201323", "text": ""}
{"id": "600102", "revid": "89787", "url": "https://gl.wikipedia.org/wiki?curid=600102", "title": "As andanzas do Gato con Botas", "text": "As andanzas do Gato con Botas (en ) \u00e9 unha serie estadounidense de animaci\u00f3n protagonizada polo Gato con Botas da franqu\u00eda \"Shrek\" de DreamWorks Animation. \u00c9 un spin-off do filme de 2011 \"Puss in Boots\" coa voz de Eric Bauza. A serie estreouse orixinalmente en Netflix o 16 de xaneiro de 2015; a sexta e derradeira tempada estreouse o 26 de xaneiro de 2018. Tam\u00e9n se estreou en Boomerang UK o 3 de setembro de 2018.\nEmitiuse en galego a trav\u00e9s da TVG.\nSinopse.\nA serie est\u00e1 ambientada antes dos acontecementos do filme de 2011 \"Puss in Boots\" (2011) e conta como o Gato con Botas loita contra unha lexi\u00f3n interminable de invasores para protexer a vila de San Lorenzo. Despois das s\u00faas acci\u00f3ns o feitizo que protex\u00eda o seu lendario tesouro do mundo exterior rompe, polo que debe atopar a forma de restaurar o feitizo de protecci\u00f3n unha vez m\u00e1is."}
{"id": "600103", "revid": "23204", "url": "https://gl.wikipedia.org/wiki?curid=600103", "title": "The Adventures of Puss in Boots", "text": ""}
{"id": "600104", "revid": "1888", "url": "https://gl.wikipedia.org/wiki?curid=600104", "title": "Ram\u00f3n Crespo Rodas", "text": "Ram\u00f3n Luis Crespo Rodas, nado en Ribadeo cara a 1909 e finado no mesmo concello o 23 de xullo de 1936, foi un carabineiro e pol\u00edtico galego.\nTraxectoria.\nCarabineiro. Secretario de Actas de Juventud Socialista Ribadense en 1934. Co golpe de Estado do 18 de xullo de 1936 participou na resistencia \u00e1 sublevaci\u00f3n sendo abatido xunto co seu compa\u00f1eiro Casimiro P\u00e9rez Mart\u00ednez polas forzas rebeldes cando tomaron Ribadeo o 23 de xullo de 1936.\nVida persoal.\nT\u00edo de Daniel Cortez\u00f3n, inspirou a s\u00faa obra \"Os Irmandi\u00f1os\"."}
{"id": "600105", "revid": "1888", "url": "https://gl.wikipedia.org/wiki?curid=600105", "title": "Ram\u00f3n Luis Crespo Rodas", "text": ""}
{"id": "600106", "revid": "5132", "url": "https://gl.wikipedia.org/wiki?curid=600106", "title": "Israeli Basketball Premier League", "text": ""}
{"id": "600107", "revid": "5132", "url": "https://gl.wikipedia.org/wiki?curid=600107", "title": "Hapoel Holon B.C.", "text": ""}
{"id": "600108", "revid": "1888", "url": "https://gl.wikipedia.org/wiki?curid=600108", "title": "Casimiro P\u00e9rez Mart\u00ednez", "text": "Casimiro P\u00e9rez Mart\u00ednez, nado en Le\u00f3n cara a 1892 e finado en Ribadeo o 23 de xullo de 1936, foi un carabineiro galego.\nTraxectoria.\nMotorista de Carabineiros en Ribadeo. Co golpe de Estado do 18 de xullo de 1936 participou na resistencia \u00e1 sublevaci\u00f3n sendo abatido xunto co seu compa\u00f1eiro Ram\u00f3n Crespo Rodas polas forzas rebeldes cando tomaron Ribadeo o 23 de xullo de 1936.\nReco\u00f1ecementos.\nRecibiu a Orde Civil de Beneficencia polo rescate dun mari\u00f1eiro no porto de Ribadeo o 23 de xu\u00f1o de 1930."}
{"id": "600109", "revid": "1131", "url": "https://gl.wikipedia.org/wiki?curid=600109", "title": "Bret Harte", "text": "Francis Bret Harte, nado en Albany (estado de Nova York) o 25 de agosto de 1836 e finado en Londres o 6 de maio de 1902, foi un escritor estadounidense, c\u00e9lebre como poeta, narrador e cronista da vida dos pioneiros en California. O seu estilo as\u00f3ciase ao Realismo, e destaca as\u00ed mesmo como relator do exotismo do Vello Oeste, tem\u00e1tica que ocupa varias das s\u00faas obras.\nEst\u00e1 traducido ao galego o seu relato \"Marea alta\", como parte da colecci\u00f3n de relatos intitulada \"Contos do mar\" (TrisTram, 1997)."}
{"id": "600110", "revid": "6939", "url": "https://gl.wikipedia.org/wiki?curid=600110", "title": "Francis Bret Harte", "text": ""}
{"id": "600115", "revid": "1888", "url": "https://gl.wikipedia.org/wiki?curid=600115", "title": "Vicente Mu\u00ed\u00f1o Tojeiro", "text": "Vicente Mu\u00ed\u00f1o Tojeiro, nado en Cedeira cara a 1909 e finado en Ribadeo o 23 de xullo de 1936, foi un mari\u00f1eiro e pol\u00edtico galego.\nTraxectoria.\nVeci\u00f1o de Cervo (Cedeira), mari\u00f1eiro da mercante, estaba embarcado no vapor Luis Caso de los Cobos en 1933. O xulgado de Ortigueira emitiu unha requisitoria contra el en febreiro de 1933 como encartado no sumario 61/1932 por tenencia de armas e disparo contra Rogelio Salido Cortizas. Na folga xeral revolucionaria de 1934 foi detido con outros veci\u00f1os de Cedeira en novembro. Co golpe de Estado do 18 de xullo de 1936 participou na resistencia \u00e1 sublevaci\u00f3n en Ribadeo e foi morto nos enfrontamentos da toma da vila polos militares golpistas o 23 de xullo de 1936."}
{"id": "600117", "revid": "15490", "url": "https://gl.wikipedia.org/wiki?curid=600117", "title": "Caminando Juntos", "text": "Caminando Juntos (CJ) \u00e9 un partido pol\u00edtico espa\u00f1ol fundado pola antiga deputada de Vox Macarena Olona.\nHistoria.\nO partido fundouno Macarena Olona, antiga membro do partido ultradereitista Vox. Olona foi elixida deputada no Congreso espa\u00f1ol nas elecci\u00f3ns xerais de Espa\u00f1a de abril de 2019 , e deputada do Parlamento de Andaluc\u00eda en 2022, elecci\u00f3ns na que foi candidata \u00e1 Presidencia da Xunta de Andaluc\u00eda. \nD\u00edas ap\u00f3s da investidura do Parlamento Andaluz, Olona anunciou o seu abandono da pol\u00edtica, alegando \"raz\u00f3ns de sa\u00fade\". Tam\u00e9n alegou que era parte dunha disputa interna en Vox e, sendo que a s\u00faa relaci\u00f3n co liderado do partido empeorara, o cal provocou a s\u00faa sa\u00edda. Anunciar\u00eda o seu novo proxecto pol\u00edtico 11 meses m\u00e1is tarde para concorrer \u00e1s Elecci\u00f3ns do 23 de xullo de 2023.\nO partido rexistrouse legalmente o 31 de maio de 2023 ante Ministerio de Interior espa\u00f1ol. A dirixente do partido, Macarena Olona confirmou o 1 de xu\u00f1o de 2023 que o seu proxecto Caminando Juntos concorrer\u00e1 nas Elecci\u00f3ns Xerais de 2023 e que ela, como candidata, encabezar\u00eda a lista para a provincia de Granada."}
{"id": "600118", "revid": "59941", "url": "https://gl.wikipedia.org/wiki?curid=600118", "title": "Rep\u00fablica Popular de Luhansk (2014-2022)", "text": ""}
{"id": "600120", "revid": "23204", "url": "https://gl.wikipedia.org/wiki?curid=600120", "title": "Susana Camba Castro", "text": "Susana Camba Castro, nada na Estrada o 9 de agosto de 1973, \u00e9 unha pol\u00edtica galega do BNG.\nTraxectoria.\nTeleoperadora, traballa no 112. En marzo de 2017 foi elixida membro da Executiva Nacional do BNG, onde exerce a funci\u00f3n de coordinadora de relaci\u00f3ns con movementos sociais. Candidata do BNG ao concello da Estrada nas elecci\u00f3ns municipais de 2019, foi elixida concelleira e asumiu a portavoc\u00eda en agosto logo da retirada do cabeza de lista Xos\u00e9 Magari\u00f1os."}
{"id": "600121", "revid": "25871", "url": "https://gl.wikipedia.org/wiki?curid=600121", "title": "Naisten SM-sarja 1997-1998", "text": "A tempada 1997-1998 da Naisten SM-sarja foi a 16\u00aa edici\u00f3n da m\u00e1xima categor\u00eda do h\u00f3ckey sobre xeo feminino de Finlandia.\nAo finalizar a tempada o JYP ga\u00f1ou o segundo campionato da s\u00faa historia logo de derrotar nas finais (3-0) \u00e1s K\u00e4rp\u00e4t de Oulu, revalidando deste xeito o t\u00edtulo conquistado na tempada precedente. Pola s\u00faa banda o Kiekko-Espoo conseguiu a medalla de bronce logo de derrotar \u00e1s Ilves no partido polo bronce (3-2 na pr\u00f3rroga).\nEstrutura da tempada.\nA 16\u00aa tempada do campionato finland\u00e9s feminino de h\u00f3ckey sobre xeo constou de tres fases:\nEquipos participantes.\nUn total de oito equipos de sete cidades distintas disputaron a rolda preliminar nun \u00fanico grupo. A \u00fanica cidade con m\u00e1is dun representante foi Tampere, que contou coa presenza do Ilves (daquela o equipo m\u00e1is laureado da competici\u00f3n) e o Tappara. Os seguintes equipos competiron na rolda preliminar:\nRolda preliminar.\nNa primeira fase de competici\u00f3n participaron oito equipos, dos cales os seis primeiros se clasificaron para a liga regular. Ao finalizar esta rolda o K-Espoo liderou a t\u00e1boa clasificatoria con 26 puntos, os mesmos que as K\u00e4rp\u00e4t, mentres que o TPS e as Karhut tiveron que xogar o torneo de permanencia.\nO K-Espoo e o Ilves foron os equipos m\u00e1is goleadores con 96 goles cada un, mentres que as xogadoras de Espoo encaixaron menos goles (16). No outro extremo, o TPS foi o equipo menos goleador con tan s\u00f3 17 goles, mentres que as Karhut foron o equipo m\u00e1is goleado cun total de 110 goles en contra.\nLiga regular.\nOs seis primeiros equipos da rolda preliminar disputaron a liga regular. Os rexistros da primeira parte da competici\u00f3n tiv\u00e9ronse en conta para a clasificaci\u00f3n final.\nAo final da liga regular o K-Espoo conseguiu manter a primeira posici\u00f3n, conseguindo ampliar a vantaxe con respecto \u00e1s K\u00e4rp\u00e4t a dous puntos. Os outros dous equipos clasificados para os \"play-offs\" foron o Ilves e o JYP, mentres que o Tappara e as finalistas da tempada precedente, as Shakers de Kerava, non conseguiron clasificarse para as series polo t\u00edtulo.\nO K-Espoo foi o equipo m\u00e1is goleador e menos goleado, rexistrando 148 goles a favor por tan s\u00f3 45 en contra, mentres que o Tappara estivo no lado oposto. As colistas s\u00f3 foron quen de anotar 35 goles, mentres que recibiron un total de 153.\nL\u00edderes de anotaci\u00f3n.\nAs xogadoras do K-Espoo Karoliina Rantam\u00e4ki e Petra Vaarakallio foron as m\u00e1ximas puntuadoras das d\u00faas primeiras fases de competici\u00f3n, rexistrando ambas 60 puntos. Rantam\u00e4ki foi a m\u00e1xima goleadora con 38 goles, mentres que Vaarakallio liderou a competici\u00f3n no apartado das asistencias. Tiia Reima pola s\u00faa banda foi a xogadora m\u00e1is penalizada cun total de 34 minutos de penalizaci\u00f3n.\n\"Play-offs\".\nNas series polo t\u00edtulo as K\u00e4rp\u00e4t desfix\u00e9ronse pola v\u00eda r\u00e1pida das Ilves, ga\u00f1ando en dous partidos, mentres que as xogadoras do JYP tiveron que irse ao terceiro encontro fronte o K-Espoo para conseguir un posto nas finais fronte \u00e1s xogadoras de Oulu.\nNas finais o JYP conseguiu impo\u00f1erse na pr\u00f3rroga (3-4) \u00e1s K\u00e4rp\u00e4t no primeiro partido disputado en Oulu, conseguindo o factor pista. No segundo partido disputado en Jyv\u00e4skyk\u00e4 as locais conseguiron po\u00f1er o 2-0 na eliminatoria logo de impo\u00f1erse por tres goles a dous. Finalmente o JYP conseguiu unha nova vitoria como visitante (2-3) no terceiro partido para conquistar o segundo campionato da s\u00faa historia.\nNo partido polo bronce que enfrontou aos equipos m\u00e1is goleadores e menos goleados das d\u00faas primeiras fases de competici\u00f3n, as xogadoras de Espoo impux\u00e9ronse na pr\u00f3rroga por tres goles a dous ao Ilves de Tampere\nL\u00edderes de anotaci\u00f3n (\"play-offs\").\nA xogadora do JYP Tiina Paananen foi a m\u00e1xima puntuadora das series cun rexistro de 11 puntos, un m\u00e1is que a s\u00faa compa\u00f1eira de equipo Riikka Nieminen. Paananen foi a m\u00e1xima goleadora con 9 goles en seis partidos, mentres que Nieminen repartiu oito asistencias en seis partidos.\nTorneo de permanencia.\nLogo da disputa do torneo de permanencia cos mellores equipos da segunda categor\u00eda, a I-divisioona, o TPS mantivo a s\u00faa praza na m\u00e1xima categor\u00eda, mentres que as xogadoras do Karhut a perdieron en favor do KalPa.\nEquipo campi\u00f3n.\nO equipo do JYP que conquistou o campionato finland\u00e9s feminino na tempada 1997-98 estivo integrado polas seguintes xogadoras:"}
{"id": "600124", "revid": "98629", "url": "https://gl.wikipedia.org/wiki?curid=600124", "title": "Cat\u00e9ter venoso central", "text": "En medicina, un cat\u00e9ter venoso central \u00e9 un pequeno aparello m\u00e9dico que se instala debaixo da pel. Un cat\u00e9ter (tubo de pl\u00e1stico) conecta o porto cunha vea. Debaixo da pel, ten un septo (unha membrana de silicona) a trav\u00e9s do cal se poden inxectar f\u00e1rmacos e extraer mostras de sangue moitas veces, normalmente con menos molestias para o paciente que unha \"picada de agulla\" m\u00e1is t\u00edpica.\nTerminolox\u00eda.\nUn cat\u00e9ter venoso central co\u00f1\u00e9cese m\u00e1is correctamente como \"dispositivo de acceso venoso totalmente implant\u00e1bel\". Tam\u00e9n se co\u00f1ecen comunmente como porto (do ingl\u00e9s \"port\"), cat\u00e9ter Portacath ou cat\u00e9ter de Portacath (polo nome comercial da marca m\u00e1is com\u00fan, que remite a \"porto-cat\u00e9ter\"). As marcas incl\u00faen, al\u00e9n de Port-a-Cath: Eco Port, Clip-a-Port, SmartPort, Microport, Bardport, PowerPort, Passport, Infuse-a-Port, Medi-Port e Bioflo.\nEstrutura.\nOs cat\u00e9teres venosos centrais \u00fasanse principalmente para tratar pacientes de hematolox\u00eda e oncolox\u00eda. Os portos foron adaptados previamente para o seu uso en pacientes en hemodi\u00e1lise, pero descubriuse que estaban asociados a un aumento da taxa de infecci\u00f3ns e xa non est\u00e1n dispo\u00f1ibles nalg\u00fans pa\u00edses, por exemplo nos Estados Unidos de Am\u00e9rica.\nO cat\u00e9ter adoita ser inserido na parte superior do peito, xusto debaixo da clav\u00edcula, co cat\u00e9ter inserido na vea xugular.\nUn cat\u00e9ter venoso central consiste nun compartimento de dep\u00f3sito que ten unha burbulla de silicona para a inserci\u00f3n da agulla (o \"septum\"), cun tubo de pl\u00e1stico conectado (o cat\u00e9ter). O dispositivo ins\u00edrese cirurxicamente debaixo da pel na parte superior do peito ou no brazo e aparece como unha protuberancia baixo a pel. Non require ning\u00fan mantemento especial que non sexa un lavado ocasional para manterse limpo. \u00c9 completamente interno polo que nadar e ba\u00f1arse non son un problema. O cat\u00e9ter vai dende o portal e ins\u00edrese cirurxicamente nunha vea (xeralmente a vea xugular ou, de forma menos \u00f3ptima, a vea subclavia). Idealmente, o cat\u00e9ter remata na vea cava superior ou na aur\u00edcula dereita. Esta posici\u00f3n permite que os axentes infundidos se estendan por todo o corpo de forma r\u00e1pida e eficiente.\nO septo est\u00e1 feito dunha silicona autoselante especial; p\u00f3dese perforar centos de veces antes de que se debilite significativamente. Para administrar o tratamento ou para extraer sangue, un profesional da sa\u00fade localizar\u00e1 primeiro o porto e desinfectar\u00e1 a zona e, a continuaci\u00f3n, acceder\u00e1 ao porto perforando a pel superior cunha agulla de punta Huber (non perforante). Debido ao seu dese\u00f1o, hai un risco de infecci\u00f3n moi baixo, xa que a violaci\u00f3n da integridade da pel nunca \u00e9 maior que o calibre da agulla. Isto d\u00e1lle unha vantaxe sobre outras li\u00f1as habituais como a li\u00f1a Hickman. A presi\u00f3n negativa cr\u00e9ase para retirar o sangue na agulla aspirada, para comprobar o retorno de sangue e ver se o porto funciona normalmente. A continuaci\u00f3n, o porto \u00e9 lavado cunha soluci\u00f3n salina. A continuaci\u00f3n, comeza o tratamento.\nUsos.\nO cat\u00e9ter venoso central pode ter moitos usos:\nContraindicaci\u00f3ns.\nA instalaci\u00f3n dun porto est\u00e1 absolutamente contraindicada cando un paciente ten bacteremia ou septicemia. Naqueles pacientes con alerxia ao contraste, ou alerxia a alimentos ou a medicamentos, o procedemento a\u00ednda se pode realizar con cobertura de prednisolona.\nOutras contraindicaci\u00f3ns relativas incl\u00faen coagulopat\u00eda (coagulaci\u00f3n anormal) ou reconto de plaquetas inferior a 50x10 9 /L. Non obstante, se o cat\u00e9ter venoso central \u00e9 necesario con urxencia, p\u00f3dese realizar unha transfusi\u00f3n de plaquetas mentres o procedemento est\u00e1 en curso.\nInserci\u00f3n.\nUn porto \u00e9 m\u00e1is comunmente inserido como un procedemento de cirurx\u00eda ambulatoria nun hospital ou cl\u00ednica por un radi\u00f3logo ou cirurxi\u00e1n baixo sedaci\u00f3n moderada. A implantaci\u00f3n \u00e9 cada vez m\u00e1is realizada polos radi\u00f3logos intervencionais debido aos avances nas t\u00e9cnicas e ao seu f\u00e1cil uso das tecnolox\u00edas de imaxe. Cando xa non sexa necesario, o porto p\u00f3dese retirar na sala de radiolox\u00eda intervencionista ou nun quir\u00f3fano. A fluoroscopia \u00e9 \u00fatil para guiar a inserci\u00f3n de portos.\nRadiolox\u00eda intervencionista.\nA vea xugular interna dereita (VXI; en ingl\u00e9s IJV, \"internal jugular vein,\" ) \u00e9 frecuentemente escollida como o punto de acceso. Empr\u00e9gase unha agulla de punz\u00f3n de 19G para obter acceso \u00e1 vea baixo gu\u00eda de ultrasonidos. A agulla deber\u00eda apuntar lonxe da arteria car\u00f3tide com\u00fan (ACC), xa que a ACC xace xusto medialmente \u00e1 VXI. Se hai dificultades na punz\u00f3n, pode empregarse un set de micropunz\u00f3n para perforar a vea e logo cambiar a un sistema de acceso maior. Se ambas as VXIs est\u00e1n trombosadas, ent\u00f3n esc\u00f3llese a vea xugular externa dereita como o sitio de punz\u00f3n. O lugar de punz\u00f3n non deber\u00eda ser o mesmo lado que o sitio patol\u00f3xico, como o lugar do cancro de mama ou unha \u00e1rea que se escolla como o sitio potencial para a terapia de radiaci\u00f3n.\nDespois de perforar o punto de entrada con ultrasons, ins\u00edrese un gu\u00eda met\u00e1lico coa punta do gu\u00eda chegando \u00e1 vea cava inferior. O extremo proximal do gu\u00eda \u00e9 asegurado para evitar o desprazamento. Ent\u00f3n, cr\u00e9ase un \"peto\" ou cavidade para o porto na rexi\u00f3n deltopeitoral a 2,5 cm por debaixo do nivel da clav\u00edcula usando un bistur\u00ed. Bupivaca\u00edna con adrenalina (0,25%) \u00e9 usada como anest\u00e9sico local para reducir a formaci\u00f3n de hematoma e prolongar o efecto anest\u00e9sico. Despois de crear o peto, empregase un \"trocar\" para inserir un cat\u00e9ter de silicona dende o peto cara ao punto de punz\u00f3n da vea xugular interna. A continuaci\u00f3n, ins\u00edrese unha funda pelable (\"peel-away sheath\") para facilitar a inserci\u00f3n do cat\u00e9ter de silicona na uni\u00f3n cavoatrial. A inserci\u00f3n do cat\u00e9ter de silicona debe realizarse durante unha pausa na inspiraci\u00f3n. A funda debe ser apertada para evitar a embolia de aire. O extremo proximal do cat\u00e9ter \u00e9 conectado ao porto dentro do peto de pele despois de irrigar o peto con soluci\u00f3n salina normal.\nDespois o porto \u00e9 suturado en dous sitios aos m\u00fasculos subxacentes. Verif\u00edcase a punta do cat\u00e9ter para ver se hai torceduras e a s\u00faa posici\u00f3n mediante un fluoroscopio. Ademais, a aspiraci\u00f3n de sangue e a inxecci\u00f3n de contraste a trav\u00e9s do quimio-porto tam\u00e9n se pode usar para confirmar a posici\u00f3n. O porto est\u00e1 pechado en d\u00faas capas (sut\u00farase primeiro o tecido subcut\u00e1neo, seguido da pel). Despois col\u00f3case un ap\u00f3sito est\u00e9ril no porto. O sitio \u00f3ptimo para estacionar a punta do cat\u00e9ter \u00e9 na uni\u00f3n cavo-auricular ou cunha marxe de erro non superior a 4\u00a0cm por riba da uni\u00f3n.\nCirurx\u00eda.\nO lugar de inserci\u00f3n da vea xugular interna (VXI, en ingl\u00e9s \"'Internal Jugular Vein', IJV\") est\u00e1 fixado entre as d\u00faas cabezas (cabezas esternal e clavicular) do esternocleidomastoideo. 2% de lignoca\u00edna \u00e9 para infiltrarse no lugar da punci\u00f3n. Usando unha agulla de 24G unida a unha xeringa de 5 cc, a agulla \u00e9 avanzada polo lugar da punci\u00f3n coa punta apuntando cara ao mamilo do mesmo lado. Unha vez que se observa o refluxo do sangue venoso na xeringa, a punci\u00f3n da VXI consid\u00e9rase exitosa. A continuaci\u00f3n, fai avanzar unha agulla de porto a trav\u00e9s da agulla de 24G preexistente e conf\u00edrmase o refluxo de sangue aspirando outra xiringa unida \u00e1 agulla de porto. A continuaci\u00f3n, ins\u00edrese un f\u00edo gu\u00eda a trav\u00e9s da agulla do porto. O f\u00edo gu\u00eda non debe estenderse m\u00e1is al\u00f3 do n\u00f3 SA da aur\u00edcula dereita xa que pode estimular a arritmia card\u00edaca. A continuaci\u00f3n, elim\u00ednase a agulla do porto e f\u00edxase o f\u00edo gu\u00eda no seu lugar. A continuaci\u00f3n ampl\u00edase a punci\u00f3n empregando un coitelo de 11 n\u00fameros e un hemost\u00e1tico para mosquitos.\nO lugar para inserir o porto sit\u00faase 5 cm abaixo da metade da clav\u00edcula e de 9 a 10 cm lateralmente \u00e1 li\u00f1a media do peito. Real\u00edzase unha incisi\u00f3n de 5 a 6 cm para crear unha bolsa ou 'peto' de tecido subcut\u00e1neo onde se colocar\u00e1 o porto de acceso.\nA continuaci\u00f3n, cr\u00e9ase un t\u00fanel subcut\u00e1neo que vai desde o lugar do porto de acceso at\u00e9 o punto pr\u00f3ximo ao sitio de inserci\u00f3n na xugular interna, unha das principais veas do pescozo. Por este t\u00fanel, introd\u00facese un cat\u00e9ter de porto, cun extremo conectado ao porto quimioter\u00e1pico e o outro extremo deixado libre, quedando pr\u00f3ximo ao lugar de inserci\u00f3n na VXI. A lonxitude deste extremo libre do cat\u00e9ter de porto debe ser duns 16 a 17 cm (ou pode medirse desde o lugar de inserci\u00f3n na VXI at\u00e9 2 cm abaixo do \u00e1ngulo esternal, lugar onde deber\u00eda comezar o atrio dereito).\nEste extremo do cat\u00e9ter de porto inserirase m\u00e1is tarde a trav\u00e9s do lugar de inserci\u00f3n na VXI, chegando at\u00e9 a xuntanza entre a aorta e a vea cava inferior. A inserci\u00f3n na VXI ampl\u00edase usando un dilatador de pl\u00e1stico, e inserimos unha funda despegable sobre o f\u00edo gu\u00eda. A posici\u00f3n conf\u00edrmase aspirando sangue desde o cat\u00e9ter.\nSeguidamente, o extremo libre do cat\u00e9ter de porto introducirase a trav\u00e9s da funda despegable. Trala confirmaci\u00f3n de que a punta do cat\u00e9ter de porto est\u00e1 na xuntanza aortocava, ret\u00edrase a funda despegable separ\u00e1ndoa cun movemento suave das d\u00faas mans. Durante este proceso, o cat\u00e9ter de porto debe permanecer \"in-situ\", no seu lugar. Finalmente, as suturas s\u00f3 se retirar\u00e1n tras 14 d\u00edas postoperativos.\nUn seguimento dunha radiograf\u00eda de t\u00f3rax pode detectar inmediatamente complicaci\u00f3ns asociadas ao procedemento, como neumot\u00f3rax, hemot\u00f3rax e malposici\u00f3ns do cat\u00e9ter. Non obstante, a radiograf\u00eda de t\u00f3rax de rutina non \u00e9 necesaria debido \u00e1s baixas taxas de complicaci\u00f3ns asociadas ao procedemento. A radiograf\u00eda de t\u00f3rax s\u00f3 se realiza se hai sospeita cl\u00ednica dunha complicaci\u00f3n.\nO lado do t\u00f3rax dos pacientes no que se implanta o porto xeralmente elixirase para evitar danos no porto e nas veas polo cinto de seguridade en caso de accidente cando estea sentado como condutor. As\u00ed, existe un potencial conflito pola circulaci\u00f3n pola esquerda e pola dereita como regra da estrada. \nOs portos p\u00f3dense po\u00f1er na parte superior do peito ou no brazo. O propio posicionamento exacto \u00e9 variable xa que se pode inserir para evitar a visibilidade cando se usan camisas de corte escotado, e para evitar o exceso de contacto por mor dunha mochila ou unha correa do suxeitador. A colocaci\u00f3n m\u00e1is com\u00fan \u00e9 na parte superior dereita do t\u00f3rax, co cat\u00e9ter que atravesa a vea xugular dereita e baixa cara ao coraz\u00f3n do paciente.\nModelos.\nHai moitos modelos diferentes, e a selecci\u00f3n bas\u00e9ase nas condici\u00f3ns m\u00e9dicas espec\u00edficas do paciente:\nCat\u00e9ter:\nPara aplicaci\u00f3ns como a tomograf\u00eda computarizada, neces\u00edtanse portos de infusi\u00f3n de alta presi\u00f3n. \nFabricantes.\nOs principais fabricantes de portos son AngioDynamics, B. Braun Medical, Bard Access Systems, Cook Medical, MedComp, Navilyst Medical, Norfolk Medical Products e Smiths Medical.\nRiscos.\nAs complicaci\u00f3ns m\u00e1is frecuentes son: bloqueo do cat\u00e9ter (7,4%) e infecci\u00f3n relacionada co cat\u00e9ter (5,6%). Outras complicaci\u00f3ns son: malposici\u00f3n do cat\u00e9ter, trombose venosa, fuga ou desaloxamento do cat\u00e9ter.\nA arteria car\u00f3tide com\u00fan pode lesionarse durante a punci\u00f3n da vea yugular interna xa que a arteria est\u00e1 preto da vea. Isto debido sobre todo ao exceso de agulla na arteria en lugar da incapacidade de reco\u00f1ecer a vea e a arteria baixo a gu\u00eda de ultras\u00f3ns. O risco de punci\u00f3n aumenta cando a arteria queda superficial \u00e1 vea e para aqueles con pescozo curto e persoas obesas. Non obstante, estes casos p\u00f3dense controlar facilmente mediante a compresi\u00f3n e non deixa un hematoma no lugar da punci\u00f3n. O risco global de punci\u00f3n arterial \u00e9 do 0,5%. A arteria subclavia p\u00f3dese perforar inadvertidamente ao intentar acceder \u00e1 vea subclavia, o que provoca un hematoma subcut\u00e1neo e ocasionalmente un pseudoaneurisma. \u00c9 pos\u00edbel que necesite utilizar un sitio alternativo para a colocaci\u00f3n do porto. A punci\u00f3n da arteria car\u00f3tide \u00e9 significativamente m\u00e1is rara, xa que os intentos de acceder \u00e1 vea xugular pr\u00f3xima fanse cada vez m\u00e1is con gu\u00eda de ultras\u00f3n.\u00a0\nA incidencia da fractura do cat\u00e9ter \u00e9 do 2,3%. A fractura pode deberse \u00e1 \"s\u00edndrome de \"pinch-off\"\" cando a vea e o cat\u00e9ter se comprimen ao pasar entre a clav\u00edcula e a primeira costela antes de virar 90 graos na vea cava superior. O compo\u00f1ente do cat\u00e9ter fracturado pode desprazarse con m\u00e1is frecuencia nas arterias pulmonares (35%), aur\u00edcula dereita (27%), ventr\u00edculo dereito (22%) e vea cava superior e veas perif\u00e9ricas (15,4%).\nO mal posicionamento do cat\u00e9ter ocorre no 0,1 ao 5,6% do tempo. Isto pode deberse a unha mala posici\u00f3n dentro ou f\u00f3ra da vea cava superior. As causas incl\u00faen: ramas inesperadas das veas, angulaci\u00f3ns dos vasos, estenosis venosa ou tortuosidade venosa.\nA trombose ou a formaci\u00f3n dun co\u00e1gulo de sangue no cat\u00e9ter poden bloquear o dispositivo de forma irrevogable. Ocorre entre o 0,3 e o 28,3% dos casos. A administraci\u00f3n de medicamentos contra o cancro a trav\u00e9s do porto, as lesi\u00f3ns frecuentes no vaso durante o uso ou simplemente o uso prolongado do porto poden contribu\u00edr \u00e1 formaci\u00f3n de co\u00e1gulos dentro do cat\u00e9ter. Para previr o risco de trombose, ad\u00f3itase seleccionar a vea xugular interna dereita, xa que ten o menor risco de formaci\u00f3n de trombos que a vea subclavia. Unha vez que ocorre a trombose, o porto d\u00e1se terapia anticoagulante ou o porto \u00e9 eliminado totalmente.\nMantemento.\nPara reducir o dano ou a perforaci\u00f3n do tabique (cortando pequenos anacos de membrana coa agulla, tap\u00e1ndoa), d\u00e9bense utilizar agullas baixas ou sen n\u00facleo.\nDespois de cada ciclo de quimioterapia, o porto debe lavarse con heparina dilu\u00edda 1:10 (5000 UI/ml) para evitar a formaci\u00f3n de co\u00e1gulos no porto. Se o porto non se usa durante moito tempo, debe lavarse con heparina dilu\u00edda cada dous meses.\nAlternativas.\n\u00c1s veces, a condici\u00f3n f\u00edsica do paciente, especialmente a estrutura das s\u00faas veas, non permite a inserci\u00f3n dun porto. Unha alternativa \u00e9 a li\u00f1a PICC (do ingl\u00e9s \"peripherally inserted central catheter\"), a pesar dos inconvenientes como o punto de entrada externo e a limitada vida \u00fatil do dispositivo.\nNa cultura popular.\nNa novela ciberpunk \"Neuromancer\" (William Gibson, 1984), un personaxe secundario, Peter Riviera, ten un porto m\u00e9dico colocado no brazo para facilitar o seu uso recreativo de drogas.\nHistoria.\nNiederhuber et al. informou por primeira vez do uso do sistema de porto venoso central totalmente implantable (en ingl\u00e9s \"totally implantable central venous port system, TICVPS\") en 1982."}
{"id": "600125", "revid": "111586", "url": "https://gl.wikipedia.org/wiki?curid=600125", "title": "Porto de cat\u00e9ter venoso central", "text": ""}
{"id": "600126", "revid": "98629", "url": "https://gl.wikipedia.org/wiki?curid=600126", "title": "Mars 2", "text": "Mars 2 foi unha sonda espacial da Uni\u00f3n Sovi\u00e9tica lanzada o 19 de maio de 1971 mediante un foguete Proton K/D desde o cosm\u00f3dromo de Baikonur cara Marte.\nCaracter\u00edsticas.\nMars 2 era unha sonda de tipo Mars M-71, consistente nun orbitador ao que iba unido unha c\u00e1psula de aterraxe. En total, a sonda ti\u00f1a unha masa duns 4650 kg chea de propelente (2265 kg baleira) e med\u00eda 4,1 m de alto e 5,9 m de envergadura cos dous paneis solares estendidos. O sistema de aterraxe, cunha masa de 1210 kg, estaba formado por un escudo t\u00e9rmico c\u00f3nico de 2,9 m de di\u00e1metro cunha c\u00e1psula esf\u00e9rica de 1,2 m de di\u00e1metro no seu interior que ti\u00f1a que tomar terra mediante un sistema de paraca\u00eddas e retrofoguetes. O aterrador abr\u00edase en forma de p\u00e9talos na s\u00faa parte superior, garantindo que ao abrirse a c\u00e1psula quedase en posici\u00f3n cara a arriba unha vez na superficie marciana. Levaba a bordo d\u00faas c\u00e1maras de televisi\u00f3n cubrindo un campo de visi\u00f3n de 360\u00b0, un espectr\u00f3metro de masas para estudar a composici\u00f3n da atmosfera e sensores de presi\u00f3n, temperatura e velocidade do vento, as\u00ed como instrumentos para medir as propiedadades f\u00edsicas e qu\u00edmicas do solo marciano. No seu interior levaba unha medalla da Uni\u00f3n Sovi\u00e9tica e usaba catro antenas para comunicarse co orbitador. A alimentaci\u00f3n el\u00e9ctrica corr\u00eda a cargo dunha bater\u00eda, polo que o seu tempo de vida era limitado.\nTam\u00e9n levaba un pequeno r\u00f3ver de 4,5 kg denominado Prop-M que, unido por un cable de 15 m \u00e1 esfera, deber\u00eda terse arrastrado pola superficie, estudi\u00e1ndoa. A c\u00e1psula foi esterilizada antes do lanzamento para evitar contaminar Marte con microbios terrestres. Pola s\u00faa parte, o orbitador estaba formado por un cilindro presurizado formando o corpo principal da nave onde se un\u00edan os dous paneis solares e antena parab\u00f3lica de 2,5 m de di\u00e1metro para as comunicaci\u00f3ns coa Terra. Os instrumentos cient\u00edficos do orbitador estaban situados na s\u00faa maior\u00eda no cilindro presurizado e consist\u00edan nun radi\u00f3metro infravermello, un fot\u00f3metro no visible para a an\u00e1lise espectral da atmosfera marciana, un fot\u00f3metro infravermello e outro ultravioleta, un sensor Lyman alfa para buscar hidr\u00f3xeno na parte superior da atmosfera, un radiotelescopio, un espectr\u00f3metro infravermello, d\u00faas c\u00e1maras de televisi\u00f3n, un magnet\u00f3metro e sensores de plasma. O orbitador usar\u00edase tanto para recolectar informaci\u00f3n do aterrador como para estudar a superficie e a atmosfera marcianas, medir a temperatura de ambas, estudar a topograf\u00eda do planeta roxo e medir a composici\u00f3n e propiedades da superficie. Tam\u00e9n medir\u00eda e estudar\u00eda o vento solar e os campos magn\u00e9ticos marciano e interplanetario.\nPerfil da misi\u00f3n.\nDespois do lanzamento, Mars 2 efectuou manobras de correcci\u00f3n de traxectoria o 17 de xu\u00f1o e o 20 de novembro. O 27 de novembro de 1971, catro horas e media antes de chegar a Marte, o orbitador separouse do m\u00f3dulo de descenso, que entrou na atmosfera marciana a uns 6 km/s nun \u00e1ngulo m\u00e1is pronunciado do calculado. O sistema de descenso fallou, co aterrador estrel\u00e1ndose contra a superficie marciana. Mentres, o orbitador acendeu o seu motor para po\u00f1erse nunha \u00f3rbita arredor de Marte de 1380 km de periapse e 24\u00a0940 km de apoapse, cun per\u00edodo orbital de 18 horas e unha inclinaci\u00f3n de 48,9\u00b0.\nResultados cient\u00edficos.\nA nave enviou datos ata marzo de 1972, atopando hidr\u00f3xeno e os\u00edxeno na atmosfera superior de Marte e medindo temperaturas en superficie de entre -110 e 13 \u00b0C, con presi\u00f3ns de entre 5,5 e 6 mb a nivel de superficie e unha concentraci\u00f3n de vapor de auga 5000 veces inferior \u00e1 terrestre. Tam\u00e9n atopou que a base da ionosfera marciana comeza a entre 80 e 110 km de altitude e med\u00edu grans das tormentas de po a alturas de ata 7 km na atmosfera."}
{"id": "600127", "revid": "89787", "url": "https://gl.wikipedia.org/wiki?curid=600127", "title": "Cat\u00e9ter de acceso venoso central", "text": "Un cat\u00e9ter de acceso venoso central \u00e9 un cat\u00e9ter colocado nunha vea grande. \u00c9 unha forma de acceso venoso. A colocaci\u00f3n de cat\u00e9teres m\u00e1is grandes en veas m\u00e1is centrais (para un acceso vascular m\u00e1is fiable e duradeiro) adoita ser necesaria en pacientes cr\u00edticos ou que requiren terapias intravenosas prolongadas. Estes cat\u00e9teres col\u00f3canse habitualmente nas veas do pescozo ( vea xugular interna), no peito (vea subclavia ou vea axilar), na ingua (vea femoral) ou a trav\u00e9s das veas dos brazos (tam\u00e9n co\u00f1ecidas como PICC ou cat\u00e9teres centrais inseridos perifericamente).\nAs li\u00f1as centrais util\u00edzanse para administrar medicamentos ou flu\u00eddos que non se poden tomar por v\u00eda oral ou que danar\u00edan unha vea perif\u00e9rica m\u00e1is pequena, obter an\u00e1lises de sangue (especificamente \"saturaci\u00f3n venosa central de os\u00edxeno\"), administrar l\u00edquidos ou produtos sangu\u00edneos para a reanimaci\u00f3n de gran volume e medir a presi\u00f3n venosa central. Os cat\u00e9teres que se empregan adoitan ter entre 15 e 30 cm de lonxitude, feitos de silicona ou poliuretano e con lumen \u00fanico ou m\u00faltiple para a infusi\u00f3n.\nInstalaci\u00f3n do cat\u00e9ter.\nO cat\u00e9ter de acceso venoso central \u00e9 implantado xunto co porto por v\u00eda cir\u00farxica. "}
{"id": "600128", "revid": "98629", "url": "https://gl.wikipedia.org/wiki?curid=600128", "title": "Mars 3", "text": "Mars 3 foi unha sonda espacial da Uni\u00f3n Sovi\u00e9tica lanzada o 19 de maio de 1971 mediante un foguete Proton K/D desde o cosm\u00f3dromo de Baikonur cara Marte.\nCaracter\u00edsticas.\nMars 3 era unha sonda de tipo Mars M-71, consistente nun orbitador ao que iba unido unha c\u00e1psula de aterraxe. En total, a sonda ti\u00f1a unha masa duns 4650 kg chea de propelente (2265 kg baleira) e med\u00eda 4,1 m de alto e 5,9 m de envergadura cos dous paneis solares estendidos. O sistema de aterraxe, cunha masa de 1210 kg, estaba formado por un escudo t\u00e9rmico c\u00f3nico de 2,9 m de di\u00e1metro cunha c\u00e1psula esf\u00e9rica de 1,2 m de di\u00e1metro no seu interior que ti\u00f1a que tomar terra mediante un sistema de paraca\u00eddas e retrofoguetes. O aterrador abr\u00edase en forma de p\u00e9talos na s\u00faa parte superior, garantindo que ao abrirse a c\u00e1psula quedase en posici\u00f3n cara a arriba unha vez na superficie marciana. Levaba a bordo d\u00faas c\u00e1maras de televisi\u00f3n cubrindo un campo de visi\u00f3n de 360\u00b0, un espectr\u00f3metro de masas para estudar a composici\u00f3n da atmosfera e sensores de presi\u00f3n, temperatura e velocidade do vento, as\u00ed como instrumentos para medir as propiedadades f\u00edsicas e qu\u00edmicas do solo marciano. No seu interior levaba unha medalla da Uni\u00f3n Sovi\u00e9tica e usaba catro antenas para comunicarse co orbitador. A alimentaci\u00f3n el\u00e9ctrica corr\u00eda a cargo dunha bater\u00eda, polo que o seu tempo de vida era limitado.\nTam\u00e9n levaba un pequeno r\u00f3ver de 4,5 kg denominado Prop-M que, unido por un cable de 15 m \u00e1 esfera, deber\u00eda terse arrastrado pola superficie, estudi\u00e1ndoa. A c\u00e1psula foi esterilizada antes do lanzamento para evitar contaminar Marte con microbios terrestres. Pola s\u00faa parte, o orbitador estaba formado por un cilindro presurizado formando o corpo principal da nave onde se un\u00edan os dous paneis solares e antena parab\u00f3lica de 2,5 m de di\u00e1metro para as comunicaci\u00f3ns coa Terra. Os instrumentos cient\u00edficos do orbitador estaban situados na s\u00faa maior\u00eda no cilindro presurizado e consist\u00edan nun radi\u00f3metro infravermello, un fot\u00f3metro no visible para a an\u00e1lise espectral da atmosfera marciana, un fot\u00f3metro infravermello e outro ultravioleta, un sensor Lyman alfa para buscar hidr\u00f3xeno na parte superior da atmosfera, un radiotelescopio, un espectr\u00f3metro infravermello, d\u00faas c\u00e1maras de televisi\u00f3n, un magnet\u00f3metro e sensores de plasma. Adicionalmente, Mars 3, a diferencia de Mars 2, levaba o experimento cient\u00edfico \"Spectrum 1\" para medir a radiaci\u00f3n solar a lonxitudes de onda m\u00e9tricas conxuntamente con observatorios terrestres para estudar a causa das fulguraci\u00f3ns solares. O orbitador usar\u00edase tanto para recolectar informaci\u00f3n do aterrador como para estudar a superficie e a atmosfera marcianas, medir a temperatura de ambas, estudar a topograf\u00eda do planeta roxo e medir a composici\u00f3n e propiedades da superficie. Tam\u00e9n medir\u00eda e estudar\u00eda o vento solar e os campos magn\u00e9ticos marciano e interplanetario.\nPerfil da misi\u00f3n.\nDespois do lanzamento, Mars 3 efectuou unha manobra de correcci\u00f3n de traxectoria o 8 de xu\u00f1o. O 2 de decembro de 1971, 4 horas e 35 minutos antes de chegar a Marte, o orbitador separouse do m\u00f3dulo de descenso, que entrou na atmosfera marciana a uns 5,7 km/s. O sistema de descenso funcionou con \u00e9xito, co aterrador abr\u00edndose na superficie para comezar a recolecci\u00f3n de datos pero deixando de transmitir 20 segundos despois por raz\u00f3ns desco\u00f1ecidas. A c\u00e1psula de descenso tocou terra no medio dunha tormenta de po, polo que se baralla que foi afectada pola area ou polas descargas electrost\u00e1ticas inducidas polo po mov\u00e9ndose ao seu arredor. Pola s\u00faa parte, o orbitador veuse afectado por unha perda de propelente, causando que entrase nunha \u00f3rbita de 12 d\u00edas e 19 horas de duraci\u00f3n en lugar da de 25 horas prevista, cunha inclinaci\u00f3n de 48,9\u00b0.\nResultados cient\u00edficos.\nA nave enviou datos ata marzo de 1972, atopando hidr\u00f3xeno e os\u00edxeno na atmosfera superior de Marte e medindo temperaturas en superficie de entre -110 e 13 \u00b0C, con presi\u00f3ns de entre 5,5 e 6 mb a nivel de superficie e unha concentraci\u00f3n de vapor de auga 5000 veces inferior \u00e1 terrestre. Tam\u00e9n atopou que a base da ionosfera marciana comeza a entre 80 e 110 km de altitude e med\u00edu grans das tormentas de po a alturas de ata 7 km na atmosfera."}
{"id": "600129", "revid": "98629", "url": "https://gl.wikipedia.org/wiki?curid=600129", "title": "Cat\u00e9ter Hickman", "text": "Un cat\u00e9ter Hickman ou cat\u00e9ter da li\u00f1a Hickman \u00e9 un cat\u00e9ter venoso central tunelizado que se usa principalmente para a administraci\u00f3n de quimioterapia ou outros medicamentos, as\u00ed como para a extracci\u00f3n de sangue para a s\u00faa an\u00e1lise. Alg\u00fans tipos util\u00edzanse principalmente con fins de af\u00e9rese ou di\u00e1lise . Tam\u00e9n se utilizaron na nutrici\u00f3n parenteral total (NPT). As li\u00f1as Hickman poden permanecer no seu lugar durante per\u00edodos prolongados e \u00fasanse cando se require acceso intravenoso a longo prazo.\nOs cat\u00e9teres venosos a longo prazo estiveron dispo\u00f1ibles en 1968, e o dese\u00f1o foi mellorado polo doutor John W. Broviac (n. 1942), un nefr\u00f3logo con sede en East Lansing, M\u00edchigan, en 1973. Robert O. Hickman, de quen recibe o nome do sistema, modificou a\u00ednda m\u00e1is os principios en 1979 cun t\u00fanel subcut\u00e1neo e un manguito de Dacron (polietileno tereftalato) que formaba unha barreira contra a infecci\u00f3n. O doutor Robert O. Hickman (1927-2019) foi nefr\u00f3logo pedi\u00e1trico no Seattle Children's Hospital de Seattle.\nInserci\u00f3n.\nAs li\u00f1as de Hickman ins\u00edrense baixo anestesia local con ou sen sedaci\u00f3n por un nefr\u00f3logo, un radi\u00f3logo intervencionista ou un cirurxi\u00e1n, ou con anestesia xeral. A inserci\u00f3n implica d\u00faas incisi\u00f3ns, unha na vea xugular ou outra vea ou suco pr\u00f3ximo, e outra na parede tor\u00e1cica. No primeiro lugar da incisi\u00f3n, cr\u00e9ase un t\u00fanel desde al\u00ed at\u00e9 o \u00faltimo lugar da incisi\u00f3n, e o cat\u00e9ter \u00e9 empuxado a trav\u00e9s deste t\u00fanel at\u00e9 que \"sae\" da \u00faltima incisi\u00f3n. A zona de sa\u00edda \u00e9 onde sae o lumen (simple, dobre ou m\u00faltiple) da parede tor\u00e1cica. A continuaci\u00f3n, o cat\u00e9ter da entrada ins\u00edrese de novo a trav\u00e9s do sitio de entrada e avanza ata a vea cava superior, preferiblemente preto da uni\u00f3n desta e a aur\u00edcula dereita do coraz\u00f3n. A incisi\u00f3n de entrada est\u00e1 suturada. O cat\u00e9ter na sa\u00edda est\u00e1 asegurado por medio dun \"manguito\" xusto debaixo da pel, e a luz (\"lumen/lumina\") mantense no seu lugar doutro xeito mediante unha gasa est\u00e9ril centrada na incisi\u00f3n de sa\u00edda, que tam\u00e9n serve para evitar unha posible contaminaci\u00f3n. Durante todo o procedemento, util\u00edzanse ultras\u00f3ns e raios X para determinar a posici\u00f3n do cat\u00e9ter.\nAs complicaci\u00f3ns potenciais da colocaci\u00f3n desta li\u00f1a incl\u00faen hemorraxia e pneumot\u00f3rax durante a inserci\u00f3n e trombose ou infecci\u00f3n en fases posteriores. Polo tanto, os pacientes cunha li\u00f1a de Hickman requiren lavados regulares do cat\u00e9ter con soluci\u00f3n salina normal, para evitar que a li\u00f1a se bloquee por co\u00e1gulos de sangue. Evitar a contaminaci\u00f3n no lugar de sa\u00edda e asegurarse de que o lume se lave con frecuencia \u00e9 especialmente importante para os pacientes oncol\u00f3xicos, xa que poden ter inmunocomprometido como resultado da quimioterapia citot\u00f3xica. A pirexia (febre) \u00e9 un dos s\u00edntomas da contaminaci\u00f3n. Este s\u00edntoma e outros, inclu\u00edndo a observaci\u00f3n de inchazo ou sangrado na zona de sa\u00edda, indican que o paciente debe buscar atenci\u00f3n m\u00e9dica o antes posible."}
{"id": "600130", "revid": "17467", "url": "https://gl.wikipedia.org/wiki?curid=600130", "title": "Li\u00f1a Hickman", "text": ""}
{"id": "600131", "revid": "111586", "url": "https://gl.wikipedia.org/wiki?curid=600131", "title": "Cat\u00e9ter da li\u00f1a Hickman", "text": ""}
{"id": "600133", "revid": "65337", "url": "https://gl.wikipedia.org/wiki?curid=600133", "title": "Walter Breen", "text": "Walter Henry Breen, nado en San Antonio, Texas, o 5 de setembro de 1928 e finado en Chino, California, o 27 de abril de 1993, foi un numism\u00e1tico e escritor estadounidense.\nBreen foi un autor prol\u00edfico sobre numism\u00e1tica e creou un sistema de numeraci\u00f3n de variantes da moeda estadounidense.\nEstivo casado coa escritora de ciencia ficci\u00f3n Marion Zimmer Bradley. Tam\u00e9n foi moi co\u00f1ecido polo seu activismo a prol da pederastia, que lle ocasionou diversas condenas xudiciais.\nTraxectoria.\nBreen naceu en 1928 en San Antonio, Texas, e aprendeu a ler e a escribir antes de facer os tres anos. A s\u00faa infancia foi complicada, xa que pasou por un orfanato e dous mosteiros, antes de ser adoptado, xa que fora abandonado pola s\u00faa nai biol\u00f3xica.\nTras ser declarado non apto inicialmente para o servizo polas Forzas A\u00e9reas do Ex\u00e9rcito dos Estados Unidos en abril de 1946, finalmente foi aceptado o 3 de outubro, mais en decembro dese mesmo ano causou baixa logo de recibir al\u00ed unha malleira.\nDurante o seu per\u00edodo de convalecencia, no que se tivo que recuperar dunha forte perda da memoria, leu moito acerca de moedas raras e iniciou correspondencia con varios membros da comunidade numism\u00e1tica, co que renovou unha afecci\u00f3n que xa ti\u00f1a desde varios anos antes. Entre os numism\u00e1ticos do momento cos que mantivo contacto p\u00f3dese salientar a John Ford e, sinaladamente, a Wayte Raymond, quen o recomendou para un contrato de investigaci\u00f3n nos Arquivos nacionais. \nA s\u00faa primeira aparici\u00f3n salientable nos c\u00edrculos numism\u00e1ticos foi na convenci\u00f3n da \"American Numismatic Association\" que tivo lugar en Boston en 1948. Na primavera de 1951, o editor de \"The Numismatist\", Stuart Mosher, nomeou a Breen editor en funci\u00f3ns da publicaci\u00f3n, e a partir de 1957 dirixiu a s\u00faa secci\u00f3n \"Cent Collector's Forum\".\nEn 1952 acadou a s\u00faa licenciatura pola Universidade Johns Hopkins, logo de completar o seu plan de estudos de catro anos en soamente un curso. Despois da s\u00faa graduaci\u00f3n, traballou como catalogador de poxas a tempo completo para a \"New Netherland Coin Company\", ao tempo que se matriculaba nun curso prem\u00e9dico na Universidade Columbia.\nWilliam Sheldon colaborou estreitamente con Breen en varios proxectos relacionados coas moedas na d\u00e9cada de 1950, entre eles o libro \"Penny Whimsy\", e a\u00ednda que Sheldon animou a Breen a estudar a carreira de Medicina, acabou distanci\u00e1ndose do cient\u00edfico, segundo declarou Breen nunha entrevista, en parte debido ao antisemitismo declarado de Sheldon.\nBreen ingresou na organizaci\u00f3n de superdotaci\u00f3n intelectual Mensa Internacional, probablemente o primeiro estadounidense en facelo, cara a 1958. Nas probas que se lle realizaran en 1946 para o seu ingreso no Ex\u00e9rcito do aire, demostrara un cociente intelectual de 144. Breen interesouse en estudar a xente nova cun alto cociente intelectual, o que inclu\u00edu a publicaci\u00f3n de anuncios a principios da d\u00e9cada de 1960 dun proxecto de escola privada para cativos superdotados que Breen esperaba p\u00f3r en marcha na cidade de Nova York, un proxecto que \u00e1 fin quedou frustrado.\nEn 1960, Breen matriculouse en no programa de posgrao de Sociolox\u00eda da Universidade de California en Berkeley, onde afirmou ter investigado \"os grupos da Xeraci\u00f3n Beat en ambas as costas, mais tam\u00e9n alg\u00fans dos primeiros hippies, descubrindo de paso que algunhas ideas que desenvolveramos no mundo da ciencia ficci\u00f3n se introduciran na subcultura hippie e se presentaban como invenci\u00f3n propias\". En 1966 acadou un mestrado nesa universidade en Sociolox\u00eda da m\u00fasica, cunha tese titulada \"O cambiante status social do m\u00fasico\".\nEn 1963 uniuse a Don Taxay para formaren o Instituto de Autenticadores Numism\u00e1ticos.\n\u00c1 parte da numism\u00e1tica, Walter Breen dedicouse tam\u00e9n a outros \u00e1mbitos do co\u00f1ecemento ao longo da s\u00faa carreira. Dominaba idiomas como o lat\u00edn, o grego cl\u00e1sico, o franc\u00e9s, o alem\u00e1n, o espa\u00f1ol e o italiano, e era reco\u00f1ecido como un experto no terreo da m\u00fasica barroca e medieval. Tam\u00e9n foi colaborador na secci\u00f3n de numism\u00e1tica da \"Enciclopaedia Britannica\", as\u00ed como asesor do Departamento do Tesouro dos Estados Unidos e do Instituto Smithsoniano.\nPolo seu labor no co\u00f1ecemento da numism\u00e1tica, Breen foi reco\u00f1ecido co Premio Literario Heath, de \"American Numismatic Association\", en 1953 e en 1991; co premio \"Libro do Ano\" do Gremio Literario Numism\u00e1tico, e co Premio Friedberg, do Gremio de Numism\u00e1ticos Profesionais dos Estados Unidos, entre outros. A Sociedade Rittenhouse, \u00e1 que pertenc\u00eda, nomeouno \"Erudito numism\u00e1tico do s\u00e9culo XX\" en 1992. En 1985 acadou tam\u00e9n o Premio Clemy, do \"Numismatic Literary Guild\".\nProblemas coa xustiza.\nEn 1954, Breen foi condenado en Atlantic City por pederastia, cando traballaba na \"New Netherlands Coin Company\", e quedou en liberdade condicional. En 1963 houbo pol\u00e9mica pola s\u00faa presenza na Convenci\u00f3n Mundial da Ciencia Ficci\u00f3n \u2014o caso co\u00f1eceuse como \"Breendoggle\u2014\"; na edici\u00f3n do ano seguinte prohib\u00eduselle a asistencia e tam\u00e9n foi expulsado temporalmente da principal asociaci\u00f3n de prensa afeccionada da subcultura, logo das acusaci\u00f3ns doutros delitos sexuais. Por\u00e9n, destacados afeccionados da \u00e9poca \u00e1 ciencia ficci\u00f3n consideraron as acusaci\u00f3ns como rumores e \"difamaci\u00f3n\", e o esc\u00e1ndalo foise esvaecendo. Pouco despois, Breen casou coa escritora Marion Zimmer Bradley, que era consciente do seu comportamento. \u00c9 probable que en 1964 se producise outra condena por abuso sexual.\nEn 1990, Breen foi detido novamente por pederastia, e ao aceptar un acordo coa fiscal\u00eda p\u00faxoselle unha condena de tres anos de liberdade condicional. Un ano m\u00e1is tarde, foi acusado de oito delitos graves de abuso sexual de menores en relaci\u00f3n cun cativo de 13 anos. A\u00ednda que en 1992 se lle diagnosticou un cancro de f\u00edgado, o que ocasionou que o xu\u00edzo polos novos cargos tivese que atrasarse en varias ocasi\u00f3ns, m\u00e1is finalmente foi condenado a 10 anos de prisi\u00f3n. A \"American Numismatic Association\" expulsouno por mor destes cargos.\nEn 2014, a filla de Breen, Moira Greyland, revelou que foi unha das persoas que denunciou o seu pai por pederastia.\nVida persoal.\nWalter Breen casou con Marion Zimmer Bradley o 14 de febreiro de 1964, con quen tivo dous fillos, Patrick e Moira, ambos m\u00fasicos. A parella separouse en 1979. Logo da s\u00faa separaci\u00f3n, Breen trasladouse a Oakland, California, a\u00ednda que continuou vinculado profesionalmente \u00e1 s\u00faa exmuller. Finalmente, divorci\u00e1ronse o 9 de maio de 1990.\nBreen era consumidor de marihuana e LSD. Cr\u00eda na reencarnaci\u00f3n e adoitaba relatar vidas s\u00faa pasadas na Atl\u00e1ntida, na antiga Grecia e noutras \u00e9pocas mitol\u00f3xicas e hist\u00f3ricas.[3]\nBreen morreu polo cancro de f\u00edgado que padec\u00eda, na prisi\u00f3n en Chino, California, o 27 de abril de 1993, mentres cumpr\u00eda a condena de 10 anos por pederastia.\nActividade e publicaci\u00f3ns.\nAdemais de traballar como numism\u00e1tico para \"New Netherlands Coin Company\", e para outras compa\u00f1\u00edas como \"First Coinvestors, Inc\"., onde foi directivo durante moitos anos, Breen foi un membro activo da comunidade de afeccionados \u00e1 ciencia ficci\u00f3n nos Estados Unidos durante gran parte da s\u00faa vida. Escribiu para fanzines e asumiu a direcci\u00f3n do fanzine \"Fanac\", de Terry Carr e Ron Ellik, entre 1961 e 1963.\nEn 1951, a revista \"The Numismatist\", da \"American Numismatic Association\", publicou os seus primeiros escritos sobre numism\u00e1tica, e dous anos despois conclu\u00edu a redacci\u00f3n do seu primeiro traballo monogr\u00e1fico sobre as moedas estadounidenses.\nBreen tam\u00e9n dedicou moito tempo a recompilar informaci\u00f3n sobre a historia da homosexualidade e a pederastia. A s\u00faa investigaci\u00f3n, sen precedentes polo seu amplo tratamento da historia, pero que non se ati\u00f1a \u00e1s normas da investigaci\u00f3n acad\u00e9mica, constitu\u00edu a base do seu libro de 1964 \"Greek Love\" (\"Amor grego\"), que publicou baixo o pseud\u00f3nimo de \"J. Z. Eglinton\". Breen colaborou con Warren Johansson na investigaci\u00f3n que conduciu \u00e1 publicaci\u00f3n deste traballo, dedicado \u00e1 s\u00faa esposa, que foi a s\u00faa editora. Tam\u00e9n publicou unha revista, \"The International Journal of Greek Love\", baixo o mesmo pseud\u00f3nimo.\nCon outro pseud\u00f3nimo, \"Eglinton\", Breen participou como orador na segunda convenci\u00f3n fundacional de NAMbLA (Asociaci\u00f3n Norteamericana do Amor entre Homes e Nenos\"), en 1979, cunha intervenci\u00f3n na que defend\u00eda os beneficios para os rapaces de experimentaren relaci\u00f3ns amorosas interxeracionais.\nEstes son os principais traballos monogr\u00e1ficos publicados por Walter Breen ao longo da s\u00faa traxectoria:"}
{"id": "600134", "revid": "65337", "url": "https://gl.wikipedia.org/wiki?curid=600134", "title": "Breen, W.", "text": ""}
{"id": "600135", "revid": "5132", "url": "https://gl.wikipedia.org/wiki?curid=600135", "title": "Dreamland Gran Canaria", "text": ""}
{"id": "600136", "revid": "5132", "url": "https://gl.wikipedia.org/wiki?curid=600136", "title": "EuroCup", "text": ""}
{"id": "600137", "revid": "5132", "url": "https://gl.wikipedia.org/wiki?curid=600137", "title": "Boca Raton", "text": ""}
{"id": "600138", "revid": "5132", "url": "https://gl.wikipedia.org/wiki?curid=600138", "title": "Anthony Polite", "text": "Anthony Polite, nado o 21 de xu\u00f1o de 1997 en Lugano, no cant\u00f3n de Tesino, \u00e9 un xogador de baloncesto profesional su\u00edzo. Formado na Universidade de Florida State, actualmente xoga no R\u00edo Breog\u00e1n da Liga ACB. Cunha altura de 1,98 m, ocupa a posici\u00f3n de ala.\nTraxectoria.\nAnthony Polite naceu en Lugano, no cant\u00f3n su\u00edzo de Tesino, onde o seu pai xogaba ao baloncesto profesionalmente. Al\u00ed medrou xogando ao f\u00fatbol. Cando chegou \u00e1 ideade para acudir \u00e1 escola secundaria, trasl\u00e1dase aos Estados Unidos para asistir ao Saint Andrew's School de Boca Raton, Florida. Como alumno de \u00faltimo ano, Polite fixo unha media de 20 puntos e 11,7 rebotes por xogo, ga\u00f1ando o galard\u00f3n a Xogador do Ano. Ap\u00f3s finalizar o instituto, comprometeuse a xogar ao baloncesto universitario para Florida State rexeitando unha oferta de Miami (Florida). Polite utilizou un ano de redshirt na s\u00faa primeira temporada en Florida State debido a lesi\u00f3ns nos xeonllos. Como estudante de primeiro ano, tivo unha media de 2,7 puntos por partido. Na segunda temporada fixo unha media de 5,8 puntos por encontro, conseguindo o 22 de marzo de 2021, anotou unha marca persoal de 22 puntos na vitoria de 71-53 sobre Colorado na segunda rolda do torneo da NCAA. Como estudante de terceiro ano, Polite fixo unnha media de 10,1 puntos e 4,5 rebotes por partido, cunha porcentaxe de acerto do 43,6% nos lanzamentos de tres puntos. O 5 de abril de 2022, Polite declarouse elix\u00edbel para o draft da NBA de 2022, renunciando \u00e1 s\u00faa elegibilidade universitaria restante.\nAp\u00f3s non ser drafteado, o 13 de xullo de 2022 aina polo ASVEL Lyon-Villeurbanne da LNB Pro A e a Euroliga. Al\u00ed permanece sen moitos minutos de xogo at\u00e9 que o 14 de xaneiro asina polo Hamburg Towers da Basketball Bundesliga e a EuroCup. No equipo alem\u00e1n destaca tanto na competici\u00f3n dom\u00e9stica, con 13,2 puntos e 5,2 rebotes por partido, como na europea, con 15,6 puntos por xogo. Tras finalizar a temporada asina polo R\u00edo Breog\u00e1n da Liga ACB e a Basketball Champions League.\nClubs.\nAo longo da s\u00faa carreira, Polite ten xogado para os seguintes equipos profesionais:"}
{"id": "600139", "revid": "23204", "url": "https://gl.wikipedia.org/wiki?curid=600139", "title": "Penelope perspicax", "text": "Penelope perspicax \u00e9 unha especie de ave galiforme da familia Cracidae que habita nos bosques nubrados dos departamentos colombianos de Cauca, Valle del Cauca, Risaralda e Quind\u00edo, entre os 700 e 1800 m.s.n.m. Non se co\u00f1ecen subespecies.\nCaracter\u00edsticas.\nA s\u00faa lonxitude media \u00e9 de 76 cm. As plumas da cabeza, o pescozo e a parte alta do dorso e peito son entre gris e pardo bordeadas de gris claro ou branco, m\u00e1is marmoreadas no peito; no resto das costas \u00e9 de cor casta\u00f1a. Presenta bordo periocular gris lousa azulado, peteiro negruzco, gorxa e patas vermellas.\nHistoria natural.\nViven na parte media e alta das \u00e1rbores e non baixan ao chan. Ani\u00f1an nas \u00e1rbores. O seu h\u00e1bitat foi reducido e fragmentado polo que se atopa en perigo de extinci\u00f3n."}
{"id": "600140", "revid": "23204", "url": "https://gl.wikipedia.org/wiki?curid=600140", "title": "Aethopyga nipalensis", "text": "Aethopyga nipalensis \u00e9 unha especie de ave paseriforme da familia Nectariniidae.\nPode ser atopada nos seguintes pa\u00edses: But\u00e1n, a China, a India, Laos, Myanmar, o Nepal, Tailandia e Vietnam.\nOs seus h\u00e1bitats naturais son: vexetaci\u00f3ns t\u00e9pedas e rexi\u00f3ns subtropicais ou tropicais h\u00famidas de grande altitude."}
{"id": "600142", "revid": "23204", "url": "https://gl.wikipedia.org/wiki?curid=600142", "title": "Lingua comecrudo", "text": "A lingua comecrudo \u00e9 unha lingua morta da familia pakawana falada outrora en M\u00e9xico. O nome \"comecrudo\" prov\u00e9n do espa\u00f1ol para \"comer-cru\"; e o outro nome com\u00fan da lingua \u00e9 \"carrizo\". Cons\u00e9rvase unha lista de 148 palabras recollidas en 1829 polo bot\u00e1nico franc\u00e9s Jean Louis Berlandier (Berlandier chamou a lingua \"mulato\") (Berlandier \"et al\". 1828\u20131829). Foi falada na parte m\u00e1is baixa de R\u00edo Grande preto de Reynosa, Tamaulipas, en M\u00e9xico. A lingua comecrudo considerouse emparentada coa lingua coahuilteco malia que a maior\u00eda de ling\u00fcistas agora consideran a relaci\u00f3n entre eles improbable pola falta de informaci\u00f3n.\nOs nomes tribais dos comecrudo foron rexistrados en 1748 (Saldivar 1943):\nEn 1861, o alem\u00e1n Adolph Uhde publicou un caderno de viaxe con alg\u00fan vocabulario (Uhde chamou a lingua \"Carrizo\") (Uhde 1861: 185\u2013186). En 1886, Albert Gatschet rexistrou vocabulario, frases e un texto breve dos descendentes (os cales xa non eran flu\u00eddos) dos \u00faltimos falantes de comecrudo preto de Camargo, Tamaulipas, en Las Prietas (Swanton). 1940: 55\u2013118). Os m\u00e1is destacados destes semi falantes foron Emiterio, Joaqu\u00edn e Andrade.\nUnha an\u00e1lise computacional automatizada (ASJP 4) de M\u00fcller et al. (2013) atopou semellanzas l\u00e9xicas coas linguas uto-aztecas, probablemente debido a pr\u00e9stamos."}
{"id": "600143", "revid": "23204", "url": "https://gl.wikipedia.org/wiki?curid=600143", "title": "Lingua carrizo", "text": ""}
{"id": "600144", "revid": "65337", "url": "https://gl.wikipedia.org/wiki?curid=600144", "title": "Roger W. Burdette", "text": "Roger W. Burdette, nado o 18 de setembro de 1946, \u00e9 un escritor e investigador numism\u00e1tico estadounidense.\nTraxectoria.\nRoger W. Burdette licenciouse na Universidade de Maryland, onde logo acadou un mestrado en Educaci\u00f3n. \nA s\u00faa dedicaci\u00f3n profesional est\u00e1 relacionada co \u00e1mbito dos sistemas de informaci\u00f3n e o desenvolvemento de software. Durante 13 anos exerceu como consultor independente en compa\u00f1\u00edas como IBM ou \"Marriott Corporation\", e posteriormente vinculouse laboralmente a unha organizaci\u00f3n sen \u00e1nimo de lucro.\nBurdette foi coleccionista de moedas durante m\u00e1is de catro d\u00e9cadas. Como investigador numism\u00e1tico, centrou o seu interese na historia da moeda dos Estados Unidos, sinaladamente do primeiro terzo do s\u00e9culo XIX, o que el denomina como \"rexurdimento da moeda estadounidense\". \u00c9, ademais, un especialista en fotograf\u00eda numism\u00e1tica. \nBurdette \u00e9 membro da \"Rittenhouse Society\". Formou parte do Comit\u00e9 Consultivo Cidad\u00e1n sobre a Moeda entre 2008 e 2012, e exerceu como consultor da Casa da Moeda dos EEUU e foi asesor en materia de autenticaci\u00f3n de diversos museos, compa\u00f1\u00edas de certificaci\u00f3n, outras entidades e coleccionistas particulares.\nEn 2021 foi inclu\u00eddo pola revista \"Coin World\" na lista das persoas m\u00e1is influentes da numism\u00e1tica no per\u00edodo 1960-2020.\nPublicaci\u00f3ns.\nBurdette colaborou con m\u00e1is de 70 artigos en revistas especializadas estadounidenses como \"Coin World\", \"Coins\" e \"The Numismatist\", da \"American Numismatic Association\". Estes son os principais traballos monogr\u00e1ficos publicados por el ao longo da s\u00faa traxectoria:"}
{"id": "600145", "revid": "65337", "url": "https://gl.wikipedia.org/wiki?curid=600145", "title": "Roger Burdette", "text": ""}
{"id": "600146", "revid": "65337", "url": "https://gl.wikipedia.org/wiki?curid=600146", "title": "Burdette, R.", "text": ""}
{"id": "600147", "revid": "65337", "url": "https://gl.wikipedia.org/wiki?curid=600147", "title": "Burdette, R. W.", "text": ""}
{"id": "600148", "revid": "89787", "url": "https://gl.wikipedia.org/wiki?curid=600148", "title": "Amaranthus albus", "text": "Amaranthus albus \u00e9 unha especie pioneira da familia Amaranthaceae orixinaria de Am\u00e9rica do Norte, pero que se expandiu en varias partes do mundo.\nDescrici\u00f3n.\n\u00c9 unha planta herb\u00e1cea, anual, con talos erectos ou rastreiros, que poden alcanzar entre 10 a 70 cm de altura. As follas son alternadas, redondeadas, ovaladas a espatuladas, pecioladas, de 5 a 50 mm de lonxitude. As inflorescencias son axilares (ou sexa, nacen nas axilas das follas) e cimosas, rodeadas de br\u00e1cteas de 2 a 3,5 mm de cor verde. \u00c9 unha especie monoica, as flores masculinas presentan tres s\u00e9palos e 3 estames. As femininas, tam\u00e9n tr\u00edmeras, cos t\u00e9palos desiguais e agudos. O froito \u00e9 un pixidio, un froito seco similar a unha c\u00e1psula. As sementes te\u00f1en aproximadamente 1 mm de ancho e son de cor vermella-marr\u00f3n a negro. O n\u00famero cromos\u00f3mico som\u00e1tico \u00e9 2n=32.\nCando os froitos maduran, o talo cr\u00e9base preto da s\u00faa base e a planta enteira \u00e9 transportada por acci\u00f3n do vento, distribu\u00edndo dese modo as pequenas sementes at\u00e9 sitios moi afastados.\nDistribuci\u00f3n xeogr\u00e1fica.\n\u00c9 orixinaria das rexi\u00f3ns tropicais de Am\u00e9rica do Norte, pero distribu\u00eduse ao longo de todo o mundo, inclu\u00edndo \u00c1frica, Am\u00e9rica do Sur, Australia e Europa, onde se transformou en maleza en lugares ruderais, cami\u00f1os e campos cultivados, en alturas de m\u00e1is de 2200 m s. n. m..\nUsos.\nAs follas son comestibles cocidas e coas sementes faise fari\u00f1a.\nTaxonom\u00eda.\n\"Amaranthus albus\" foi descrito por Rodschied ex F.Dietr. e publicado en \"Vollst\u00e4ndiges Lexicon der G\u00e4rtnerei und Botanik\" ed. 2, 1: 196. 1824. \nEtimolox\u00eda.\nO ep\u00edteto espec\u00edfico v\u00e9n do lat\u00edn \"albus\" significa \"branco\"."}
{"id": "600149", "revid": "5132", "url": "https://gl.wikipedia.org/wiki?curid=600149", "title": "Matas Jogela", "text": ""}
{"id": "600150", "revid": "1131", "url": "https://gl.wikipedia.org/wiki?curid=600150", "title": "Puri Escuredo", "text": "Puri Escuredo, nada en Bilbao en 1970, \u00e9 unha escritora galega.\nTraxectoria.\nTraballadora do xulgado de paz de Vilari\u00f1o de Conso, en 2023 publicou o seu primeiro libro, \"Destino\", tras unha campa\u00f1a de micromecenado."}
{"id": "600151", "revid": "1131", "url": "https://gl.wikipedia.org/wiki?curid=600151", "title": "Ver\u00f3nica Pousada Pardo", "text": "Ver\u00f3nica Pousada Pardo, nada en Ri\u00f3s en 1987, \u00e9 unha investigadora, profesora e fil\u00f3loga galega.\nTraxectoria.\n\u00c9 autora de distintas publicaci\u00f3ns e comunicaci\u00f3ns sobre lingua, literatura e literatura Infantil e xuvenil."}
{"id": "600152", "revid": "1131", "url": "https://gl.wikipedia.org/wiki?curid=600152", "title": "Cathy Dos Santos", "text": "Catherine Dos Santos co\u00f1ecida coma Cathy Dos Santos, nada en Villejuif (Val do Marne), \u00e9 unha xornalista francesa de orixe galega.\nTraxectoria.\nA s\u00faa familia procede da aldea da Esculqueira, no concello da Mezquita. \u00c9 redactora xefa do xornal franc\u00e9s \"L\u2019Humanit\u00e9\", onde desenvolve a s\u00faa carreira profesional. Ten colaborado en diferentes medios de informaci\u00f3n alternativos, como Rebeli\u00f3n.org onde, con anterioridade empregaba o pseud\u00f3nimo Cathy Ce\u00efbe para firmar os seus traballos."}
{"id": "600153", "revid": "1131", "url": "https://gl.wikipedia.org/wiki?curid=600153", "title": "Memorial Sloan Kettering Cancer Center", "text": "O Memorial Sloan Kettering Cancer Center (MSK ou MSKCC) \u00e9 unha instituci\u00f3n de investigaci\u00f3n e tratamento do cancro en Manhattan, na cidade de Nova York. O seu campus principal est\u00e1 situado en 1275 York Avenue entre as r\u00faas 67 e 68 en Manhattan. \u00c9 un hospital de investigaci\u00f3n e terapia que opera como unha entidade sen \u00e1nimo de lucro, que reinviste os seus excedentes financeiros no seu propio crecemento e mellora. O MSKCC \u00e9 un dos 52 Centros Integrais do Cancro designados polo National Cancer Institute. \nHistoria.\nOrixe.\nFoi fundado en 1884 como New York Cancer Hospital. \nFusi\u00f3n nos anos 1980.\nO Memorial Sloan Kettering Cancer Center (MSK), que se formou en 1980 pola fusi\u00f3n do Hospital Memorial e o Instituto Sloan-Kettering, converteuse nun dos principais centros de investigaci\u00f3n e tratamento do cancro.\nAnos 2000.\nDurante o mandato de Harold Varmus, ex-director do NIH, a partir do 2000, o MSK fortaleceu a s\u00faa infraestrutura de investigaci\u00f3n e as s\u00faas colaboraci\u00f3ns con outras instituci\u00f3ns, inclu\u00edndo a Weill-Cornell Medical College e a Rockefeller University. \nEn 2006, foi inaugurado o Centro de Investigaci\u00f3n Mortimer B. Zuckerman. \nAnos 2010 en diante.\nEn 2010, Craig B. Thompson foi nomeado presidente e director xeral de MSK e, baixo a s\u00faa direcci\u00f3n, o MSK logrou reco\u00f1ecemento pola s\u00faa investigaci\u00f3n farmac\u00e9utica.\nEn 2017, unha inmunoterapia desenvolvida polo MSK, a CAR-T, foi aprobada para tratar certos tipos de leucemia e linfoma. Desde ent\u00f3n, o MSK expandiuse rexionalmente, abriu un centro na India, e en 2022 recibiu unha importante doaz\u00f3n para impulsar a investigaci\u00f3n b\u00e1sica do cancro.\nEn 2015, Charity Watch valorou o Memorial Sloan Kettering Cancer Center como \"A\" (sobresa\u00ednte). Os xefes da organizaci\u00f3n ben\u00e9fica recibiron un salario ou compensaci\u00f3n de 2.107.939 d\u00f3lares a 2.639.669 d\u00f3lares. O CEO Craig B. Thompson recibiu $2,554,085 de salario/compensaci\u00f3n da organizaci\u00f3n ben\u00e9fica.\nSegundo o informe 2021-2022 dos Best Hospitals (Mellores Hospitais) de \"U.S. News &amp; World Report\", o Memorial Sloan Kettering Cancer Center est\u00e1 clasificado como o segundo mellor hospital para o coidado do cancro dos Estados Unidos de Am\u00e9rica, despois do MD Anderson Cancer Center en Houston."}
{"id": "600155", "revid": "17467", "url": "https://gl.wikipedia.org/wiki?curid=600155", "title": "MSK", "text": ""}
{"id": "600156", "revid": "15490", "url": "https://gl.wikipedia.org/wiki?curid=600156", "title": "Catherine Dos Santos", "text": ""}
{"id": "600157", "revid": "111586", "url": "https://gl.wikipedia.org/wiki?curid=600157", "title": "Detecci\u00f3n temper\u00e1", "text": "Un diagn\u00f3stico temper\u00e1, detecci\u00f3n temper\u00e1, diagn\u00f3stico precoz ou detecci\u00f3n precoz \u00e9 un programa epidemiol\u00f3xico de sa\u00fade p\u00fablica, de aplicaci\u00f3n sistem\u00e1tica ou universal, para detectar unha enfermidade grave nunha poboaci\u00f3n determinada e asintom\u00e1tica, co obxectivo de reducir a taxa de mortalidade asociada."}
{"id": "600158", "revid": "111586", "url": "https://gl.wikipedia.org/wiki?curid=600158", "title": "C\u00e9lulas CAR-T", "text": "As c\u00e9lulas T quim\u00e9ricas do receptor de ant\u00edxeno (tam\u00e9n co\u00f1ecidas como c\u00e9lulas CAR-T) son c\u00e9lulas T que foran modificadas xeneticamente para producir un receptor de c\u00e9lulas T artificial para o seu uso en inmunoterapia. Os receptores de ant\u00edxenos quim\u00e9ricos (CAR, tam\u00e9n co\u00f1ecidos como inmunorreceptores quim\u00e9ricos, receptores de c\u00e9lulas T quim\u00e9ricos ou receptores de c\u00e9lulas T artificiais) son prote\u00ednas receptoras dese\u00f1adas para darlle aos linfocitos T a nova capacidade de dirixirse a unha prote\u00edna espec\u00edfica. \nA terapia con c\u00e9lulas CAR-T usa c\u00e9lulas T dese\u00f1adas con CAR para a terapia contra o cancro. A premisa da inmunoterapia CAR-T \u00e9 modificar as c\u00e9lulas T para reco\u00f1ecer as c\u00e9lulas cancerosas co fin de dirixilas e destru\u00edlas de forma m\u00e1is eficaz. Os cient\u00edficos recollen c\u00e9lulas T das persoas, alt\u00e9ranas xeneticamente e despois inxectan as c\u00e9lulas CAR-T resultantes nos pacientes para atacar os seus tumores.\nTratamento do cancro.\nAs c\u00e9lulas T son xeneticamente dese\u00f1adas para expresar receptores de ant\u00edxenos quim\u00e9ricos que te\u00f1en como obxectivo especificamente os ant\u00edxenos das c\u00e9lulas tumorais do paciente, e despois inf\u00fandense no paciente onde atacan e matan as c\u00e9lulas cancerosas. Os pioneiros desta terapia celular foron cient\u00edficos da Universidade de Pensilvania e do Memorial Sloan Kettering Cancer Center de Nova York. O seu traballo foi fundamental para o desenvolvemento e a adopci\u00f3n desta nova e prometedora estratexia de loita contra o cancro. Os investigadores utilizaron CRISPR xunto con outra estratexia que incorpora novo ADN \u00e1s c\u00e9lulas inmunes. O equipo axudou a ser pioneiro nesta estratexia en 2010, cando engadiron ADN \u00e1s c\u00e9lulas T de tres homes con leucemia cr\u00f3nica e devolveron esas c\u00e9lulas aos pacientes. Os resultados foron notables: os dous homes a\u00ednda estaban vivos e con boa sa\u00fade en 2020.\nOutros estaban probando a mesma estratexia, chamada terapia celular CAR-T, nome que deriva do xene quim\u00e9rico inserido no receptor de ant\u00edxeno que axuda \u00e1s c\u00e9lulas T infundidas a adherirse e destru\u00edr as c\u00e9lulas cancer\u00edxenas a trav\u00e9s dunha prote\u00edna espec\u00edfica na s\u00faa superficie. \nEn 2020 aprob\u00e1ronse d\u00faas terapias con c\u00e9lulas CAR-T para pacientes con leucemia e linfoma.\nCAR-T en Galiza.\nO Parlamento Galego instou \u00e1 Xunta a solicitar ser inclu\u00edda no mapa de aplicaci\u00f3n das CAR-T en 2019, ano en que foi aprobada no Estado espa\u00f1ol, pero a Comunidade galega quedou exclu\u00edda da distribuci\u00f3n desta terapia. En 2022 49 pacientes galegos recibiran o tratamento, a maior\u00eda f\u00f3ra de Galiza.\nNa exposici\u00f3n do Plan Galego contra o Cancro, reservouse unha partida de 2,5 mill\u00f3ns de euros en outono de 2020, durante a pandemia de Covid-19, aprobada co voto a favor do PP, do PSdeG e a abstenci\u00f3n do BNG, que afirmou estar a favor da aplicaci\u00f3n da terapia, pero criticou que no contexto do confinamento non foi acompa\u00f1ada dun Plan de Atenci\u00f3n Primaria, que consideraban desatendida durante a pandemia, e que ser\u00eda fundamental para a detecci\u00f3n temper\u00e1 dos cancros. Posteriormente, a detecci\u00f3n temper\u00e1 foi incorporado como un dos eixos estrat\u00e9xicos na aplicaci\u00f3n das CAR-T en Galiza.\nEn 2023 un equipo da Universidade de Santiago de Compostela desenvolveu un tratamento contra o cancro usando c\u00e1psulas nano-estructuradas portadoras de c\u00e9lulas CAR-T, un m\u00e9todo semellante a un 'cabalo de Troia'. Esas c\u00e1psulas permitirian o seguimento en tempo real das CAR-T no organismo dos pacientes mediante t\u00e9cnicas de imaxe m\u00e9dica. O proxecto, chamado CARTsol, aplicarase inicialmente en modelos de rato de cancro de mama, pero as t\u00e9cnicas desenvolvidas poder\u00e1n servir para outros tipos de tumores s\u00f3lidos.\nEn 2023 os reitores da USC, UDC e UVigo e o SERGAS afirmaron que un centro aplicar\u00eda as terapias en Galiza en 2024, chamando \u00e1 prudencia polos seus efectos secundarios, entre os que pode estar a \"tormenta de citoquinas\"."}
{"id": "600159", "revid": "111586", "url": "https://gl.wikipedia.org/wiki?curid=600159", "title": "C\u00e9lulas CAR T", "text": ""}
{"id": "600160", "revid": "1131", "url": "https://gl.wikipedia.org/wiki?curid=600160", "title": "Val-de-Marne", "text": ""}
{"id": "600161", "revid": "23204", "url": "https://gl.wikipedia.org/wiki?curid=600161", "title": "\u017dan Mark \u0160i\u0161ko", "text": "\u017dan Mark \u0160i\u0161ko, nado o 29 de xu\u00f1o de 1997 en Liubliana, \u00e9 un xogador esloveno de baloncesto profesional internacional. Formado nas categor\u00edas inferiores do Olimipija, actualmente non ten equipo despois de abandonar o R\u00edo Breog\u00e1n da Liga ACB por motivos persoais. Cunha altura de 1,91 m, xoga na posici\u00f3n de base. \nTraxectoria.\nNado en Liubliana, \u0160i\u0161ko comezou a s\u00faa carreira profesional co principal equipo do seu pa\u00eds, a Union Olimpija, facendo a s\u00faa estrea oficial co primeiro equipo en marzo de 2014 aos 16 anos. Durante a temporada 2015\u22122016, pasou formar parte da Cibona, debutanto o 1 de novembro de 2015 na Liga do Adri\u00e1tico conta o Igokea, rematando o encontro con 11 puntos e 3 asistencias. O 28 de decembro de 2019, \u0160i\u0161ko asinou un contrato co club Bayern M\u00fcnchen. En xullo de 2022, \u0160i\u0161ko renovou o seu contrato co Bayern por outros dous anos, a\u00ednda que en novembro de 2022 foi apartado do equipo por motivos persoais durante o resto da tempada. Ap\u00f3s finalizar a temporada, o 21 de xu\u00f1o de 2023 anunciouse a s\u00faa fichaxe polo Club Baloncesto Breog\u00e1n da Liga ACB, club que abandoa por motivos persoais o 27 de setembro de 2023."}
{"id": "600164", "revid": "5312", "url": "https://gl.wikipedia.org/wiki?curid=600164", "title": "Kotte", "text": ""}
{"id": "600165", "revid": "1888", "url": "https://gl.wikipedia.org/wiki?curid=600165", "title": "Carlos D\u00edaz Rodr\u00edguez", "text": "Carlos D\u00edaz Rodr\u00edguez, nado en Huelva o 29 de xu\u00f1o de 1908 e finado en Caracas o 21 de xu\u00f1o de 1993, foi un profesor e pol\u00edtico espa\u00f1ol\nTraxectoria.\nMilitante do PCE. Profesor de Xeograf\u00eda e Historia do Instituto de Sanl\u00facar de Barrameda en 1933, onde compartiu aulas con Carmen Sierra Dom\u00ednguez, con quen acabar\u00eda casando. Traslad\u00e1ronse ao Instituto de Linares en 1934. Foi nomeado secretario do Instituto de Linares en marzo de 1935. Despois da guerra instalouse en Pontecesures coa s\u00faa muller Carmen Sierra, rexentando a explotaci\u00f3n gandeira de Cortinallas. En 1945 mantivo contactos co PCE na clandestinidade, desprazouse a Madrid e entrevistouse con Gabriel Le\u00f3n Trilla. Foi detido en Madrid o 19 de xaneiro de 1946. Logrou fuxir a Venezuela a finais de 1947.\nVida persoal.\nCasou con Carmen Sierra Dom\u00ednguez en 1933 e foi pai de Mar\u00eda Dolores e Carlos D\u00edaz Sierra."}
{"id": "600171", "revid": "111586", "url": "https://gl.wikipedia.org/wiki?curid=600171", "title": "Paule", "text": ""}
{"id": "600172", "revid": "4817", "url": "https://gl.wikipedia.org/wiki?curid=600172", "title": "Mars 4", "text": "Mars 4 foi unha sonda espacial da Uni\u00f3n Sovi\u00e9tica lanzada o 21 de xullo de 1973 mediante un foguete Proton K/D desde o cosm\u00f3dromo de Baikonur cara Marte.\nCaracter\u00edsticas.\nMars 4 era unha sonda de tipo Mars M-73, consistente nun orbitador cunha masa de 3440 kg chea de propelente (2270 kg baleira) que levaba a bordo d\u00faas c\u00e1maras de televisi\u00f3n para tomar imaxes de Marte, un fot\u00f3metro Lyman alfa para buscar hidr\u00f3xeno na parte superior da atmosfera, un magnet\u00f3metro, unha trampa de i\u00f3ns, un sensor de plasma, un radi\u00f3metro infravermello para medir a temperatura do planeta, un radiotelescopio polar\u00edmetro para medir a constante diel\u00e9ctrica da superficie, dous polar\u00edmetros para estudar a textura da superficie e un espectr\u00f3metro para estudar as emisi\u00f3ns da atmosfera superior. A nave levaba dous experimentos franceses: un denominado \"Zhemo\" para estudar a distribuci\u00f3n e intensidade dos fluxos de prot\u00f3ns e electr\u00f3ns solares, e outro chamado \"Stereo-2\" para estudar as radioemisi\u00f3ns do Sol.\nAs catro naves de tipo Mars M-73 (Mars 4, Mars 5, Mars 6 e Mars 7) v\u00edronse afectadas por un defecto na s\u00faa electr\u00f3nica consistente no uso de transistores 2T312 que usaban aluminio nos seus contactos en vez de ouro, o que produc\u00eda unha degradaci\u00f3n importante e finalmente o fallo da electr\u00f3nica. Mars 4, 6 e 7 fallaron nas s\u00faas misi\u00f3ns principais debido a este problema.\nPerfil da misi\u00f3n.\nTras o lanzamento, Mars 4 efectuou unha manobra de correcci\u00f3n de traxectoria o 30 de xullo de 1973. Chegou a Marte o 10 de febreiro de 1974, pero debido ao problema cos transistores os retrofoguetes nunca chegaron a ser acendidos, polo que non entrou na \u00f3rbita do planeta vermello. Mars 4 pasou a 1844 km da superficie marciana, enviando unhas cantas imaxes e facendo un experimento de radioocultaci\u00f3n no que se detectou por primeira vez a ionosfera do lado nocturno de Marte. Despois de pasar de longo, Marse 4 seguiu enviando datos do espazo interplanetario."}
{"id": "600173", "revid": "4817", "url": "https://gl.wikipedia.org/wiki?curid=600173", "title": "Mars 5", "text": "Mars 5 foi unha sonda espacial da Uni\u00f3n Sovi\u00e9tica lanzada o 25 de xullo de 1973 mediante un foguete Proton K/D desde o cosm\u00f3dromo de Baikonur cara Marte. Foi lanzada so catro d\u00edas despois da Mars 4.\nCaracter\u00edsticas.\nMars 5 era unha sonda de tipo Mars M-73, consistente nun orbitador cunha masa de 3440 kg chea de propelente (2270 kg baleira) que levaba a bordo d\u00faas c\u00e1maras de televisi\u00f3n para tomar imaxes de Marte, un fot\u00f3metro Lyman alfa para buscar hidr\u00f3xeno na parte superior da atmosfera, un magnet\u00f3metro, unha trampa de i\u00f3ns, un sensor de plasma, un radi\u00f3metro infravermello para medir a temperatura do planeta, un radiotelescopio polar\u00edmetro para medir a constante diel\u00e9ctrica da superficie, dous polar\u00edmetros para estudar a textura da superficie e un espectr\u00f3metro para estudar as emisi\u00f3ns da atmosfera superior. A nave levaba dous experimentos franceses: un denominado \"Zhemo\" para estudar a distribuci\u00f3n e intensidade dos fluxos de prot\u00f3ns e electr\u00f3ns solares, e outro chamado \"Stereo-2\" para estudar as radioemisi\u00f3ns do Sol.\nAs catro naves de tipo Mars M-73 (Mars 4, Mars 5, Mars 6 e Mars 7) v\u00edronse afectadas por un defecto na s\u00faa electr\u00f3nica consistente no uso de transistores 2T312 que usaban aluminio nos seus contactos en vez de ouro, o que produc\u00eda unha degradaci\u00f3n importante e finalmente o fallo da electr\u00f3nica. Mars 4, 6 e 7 fallaron nas s\u00faas misi\u00f3ns principais debido a este problema.\nPerfil da misi\u00f3n.\nTras o lanzamento, Mars 5 efectuou manobras de correcci\u00f3n de traxectoria o 3 de agosto de 1973 e o 2 de febreiro de 1974. Chegou a Marte o 12 de febreiro de 1974, insert\u00e1ndose nunha \u00f3rbita el\u00edptica de 1755 km de periapse e 32\u00a0555 de apoapse, cun per\u00edodo orbital de 24 horas e 53 minutos e unha inclinaci\u00f3n de 35,3\u00b0. A nave funcionou durante 22 \u00f3rbitas ata que unha perda de presurizaci\u00f3n no compartimento do transmisor acabou coa misi\u00f3n.\nResultados cient\u00edficos.\nMars 5 obtivo 60 imaxes da superficie marciana, mostrando a parte sur do Valles Marineris. O radi\u00f3metro da nave mediu unha temperatura m\u00e1xima de 272 K no lado di\u00farno do planeta, 230 K no terminador e 200 K no lado nocturno. A inercia t\u00e9rmica medida era consistente con tama\u00f1os de gran de entre 0,1 e 0,5 mm, con grans de 0,04 mm en dep\u00f3sitos de orixe e\u00f3lica. Med\u00edronse seis perfiles de altitude co fot\u00f3metro para o CO2. Atopouse que o contido en uranio, torio e potasio dalgunhas zonas era similar a algunhas rocas terrestres e mediuse unha constante diel\u00e9ctrica de entre 2,5 e 4 a profundidades de varias decenas de cent\u00edmetros. Na rexi\u00f3n de Tarsis mediuse a maior concentraci\u00f3n de auga, mentres que se detectou unha capa de ozono a unha altura de 40 km cunha mil\u00e9sima da concentraci\u00f3n da da Terra. As medici\u00f3ns de ocultaci\u00f3n mostraron a existencia dunha ionosfera no lado nocturno, algo xa detectado por Mars 4."}
{"id": "600174", "revid": "59564", "url": "https://gl.wikipedia.org/wiki?curid=600174", "title": "Tuco Cervi\u00f1o", "text": ""}
{"id": "600175", "revid": "23204", "url": "https://gl.wikipedia.org/wiki?curid=600175", "title": "Sabellaria alcocki", "text": "Sabellaria alcocki \u00e9 unha especie de verme poliqueto descrita por Charles Joseph Gravier en 1906 e nomeado na honra de Alfred William Alcock.\n\"Sabellaria alcocki\" pertence ao x\u00e9nero \"Sabellaria\" e \u00e1 familia \"Sabellariidae\". Non aparece ningunha subespecie no \"Catalogue of Life\"."}
{"id": "600176", "revid": "89787", "url": "https://gl.wikipedia.org/wiki?curid=600176", "title": "Sabellaria alveolata", "text": "Sabellaria alveolata \u00e9 unha especie de verme poliqueto. Habita arredor do mar Mediterr\u00e1neo, e dende o norte do Oc\u00e9ano Atl\u00e1ntico at\u00e9 o sur de Marrocos. Est\u00e1 presente tam\u00e9n nas illas brit\u00e1nicas no seu l\u00edmite setentrional no nordeste atl\u00e1ntico.\nDescrici\u00f3n.\n\"Sabellaria alveolata\" \u00e9 un an\u00e9lido (verme anelado) que vive en pequenos tubos que constr\u00fae a partir de area grosa cementada e/ou material de cuncha, formando arrecifes. Os tubos est\u00e1n dispostos moi xuntos e te\u00f1en un aspecto distintivo de panal de mel. Estes arrecifes var\u00edan de 30 cent\u00edmetros a 2 metros de espesor e toman forma de mont\u00edculos, l\u00e1minas ou formaci\u00f3ns m\u00e1is masivas. O tama\u00f1o dos exemplares adultos var\u00eda entre 30 e 40 mil\u00edmetros. O t\u00f3rax ten tres pares de va\u00ed\u00f1as chaetais aplanadas, os seus chaetes forman un op\u00e9rculo que se usa para selar a abertura do tubo. Dependendo do substrato local, a cor do tubo var\u00eda."}
{"id": "600177", "revid": "89787", "url": "https://gl.wikipedia.org/wiki?curid=600177", "title": "Ali Smith", "text": "Ali Smith, nada en Inverness o 24 de agosto de 1962, \u00e9 unha autora, dramaturga, acad\u00e9mica e xornalista escocesa. Sebastian Barry describiuna en 2016 como a \"Nobel de Escocia que estamos esperando\".\nTraxectoria.\nSmith naceu en Inverness o 24 agosto de 1962 de Ann e Donald Smith. Os seus pais eran de clase traballadora e ela foi levada a unha casa de concello en Inverness. Desde 1967 a 1974 foi \u00e1 escola primaria de St. Joseph RC de despois \u00e1 escola secundaria de Inverness ata 1980.\nEstudou un grao conxunto en literatura e lingua inglesa na Universidade de Aberdeen desde 1980 a 1985, sendo a primeira da s\u00faa clase en 1982. Neste tempo, Smith ga\u00f1ou o premio Bobby Aitken Memorial da s\u00faa universidade na categor\u00eda de Poes\u00eda no 1984.\nDesde 1985 a 1990 foi \u00f3 Newnham College, en Cambridge, coa intenci\u00f3n de facer un doutorado en modernismo americano e irland\u00e9s. Durante este tempo en Cambridge, sen embargo, empezou a escribir xogos e, como resultado disto, non completou o seu doutoramento.\nSmith mudouse a Edimburgo desde Cambridge no 1990 traballando como profesora universitaria en escoc\u00e9s de literatura inglesa e americana na Universidade de Strathclyde. No 1992, con todo, deixa a universidade como consecuencia de serlle diagnosticado o s\u00edndrome de fatiga cr\u00f3nica; regresar\u00eda a Cambridge para recuperarse.\nComo muller nova, Smith far\u00eda varios traballos a tempo parcial durante estes anos entre os que se incl\u00faen os de camareira, limpadora de leitugas, asistente de turismo, recepcionista en BBC Highland e copywriter publicitaria.\nCarreira.\nMentres estudaba o seu doutoramento en Cambridge, Smith escribiu varios xogos que foron representados no Edimburg Festival Fringe e no Cambridge Footlights. Despois dun tempo traballando en Escocia, regresa a Cambridge para concentrarse na s\u00faa escritura e, en particular, en historias curtas e no seu traballo creativo dentro do xornal \"The Scotsman\". No 1995 publica o seu primeiro libro, \"Free Love and Other Stories\", unha colecci\u00f3n de 12 historias curtas que ga\u00f1aron o premio da Saltire Society \u00f3 mellor primeiro libro dese ano e tam\u00e9n o premio \u00e1 mellor novela concedido polo Scottish Arts Council.\nEscribe artigos para \"The Guardian\", The \"Scotsman\", \"New Statesman\" e o \"Times Literary Supplement\".\nNo 2009 doa a historia curta \"Last\" (xa publicada antes na versi\u00f3n en li\u00f1a do \"Manchester Review\") \u00f3 Oxfam 'Ox-Tales' Project , un conxunto de catro colecci\u00f3ns de historias escritas por 38 autores/as brit\u00e1nicos/as. A s\u00faa historia publicouse na colecci\u00f3n titulada 'Fire'.\nVida persoal.\nViven en Cambridge coa s\u00faa parella, a directora de cine Sarah Wood.\nHonras e reco\u00f1ecementos.\nIn 2007, Smith foi elixida membro da Royal Society of Literature Ela foi ordenada Commander of the Order of the British Empire (CBE) no 2015 New Year Honours polos seus servizos \u00e1 literatura.\nA Universidade de Newcastle concedeulle un Doutor Honoris Causa no 2019."}
{"id": "600180", "revid": "89787", "url": "https://gl.wikipedia.org/wiki?curid=600180", "title": "Neil Faulkner", "text": "Neil Faulkner, nado en Londres o 22 de xaneiro de 1958 e finado na mesma cidade o 4 de febreiro de 2022 foi un arque\u00f3logo, historiador, escritor, profesor universitario, broadcaster e activista pol\u00edtico brit\u00e1nico.\nTraxectoria.\nEstudou na Skinners' School en Tunbridge Wells, King's College de Cambridge e no Instituto de Arqueolox\u00eda da Universidade de Londres. Faulkner foi profesor antes de vivir como arque\u00f3logo.\nEl foi Research Fellow na Universidade de Bristol, co-fundador e editor da \"Arqueolox\u00eda Mundialmente revista\", editor de \"Asuntos de Historia Militar\", editor de \"Arqueolox\u00eda Actual\", e co-director do \u00e1rabe Grande Repugna Proxecto (en Xordania) e do Sedgeford Hist\u00f3rico e investigador xefe dun proxecto arqueol\u00f3xico en Norfolk, Inglaterra. En 22 maio 2008, foi elixido socio da Sociedade de Anticuarios de Londres (FSA).\nFaulkner foi diagnosticado cunha forma rara e agresiva de linfoma sanguineo a mediados de 2021. Morreu desde cancro en febreiro 2022 cando ti\u00f1a 64 anos.\nInvestigaci\u00f3ns.\nOriginalmente formado como Romanista, Faulkner escavou o lugar anglosax\u00f3n de Sedgeford en Norfolk desde1996 co Sedgeford Historical and Archaeological Research Project (SHARP). No 2016, completou un proxecto de dez anos para analizar as campa\u00f1as militares de Lawrence of Arabia no sur do R\u00edo Xord\u00e1n (the Great Arab Revolt Project).\nFoi autor de moitos artigos e de numerosos estudos acad\u00e9micos, os seus dez libros incl\u00faen \"The Decline and Fall of Roman Britain\", \"Apocalypse: The Great Jewish Revolt Against Rome\", \"Rome: Empire of the Eagles\", \"A Visitor's Guide to the Ancient Olympics\", \"A Marxist History of the World: From Neanderthals to Neoliberals\", e \"Digging Sedgeford: A People's Archaeology\". O seu \u00faltimo libro foi \"Lawrence of Arabia's War\" (Yale University Press).\nAparici\u00f3ns nos medios.\nFaulkner apareceu frecuentemente en televisi\u00f3n, tanto dentro como f\u00f3ra do seu pa\u00eds. O seu traballo de televisi\u00f3n incl\u00fae\"Time Team\" en Channel 4\",\" \"Timewatch\" na BBC-2\",\" a\u00ed como en Sky Atlantic's. Interveu como especialista acad\u00e9mico e como comentarista pol\u00edtico. Fixo varios documentais de historia curtos para a serie regular de en Telesur chamada \"The World Today\".\nNo 2019, Faulkner apareceu no programa da BBC Radio 4's \"In Our Time\" para analizar a figura de Lawrence of Arabia.\nPol\u00edtica.\nFaulkner foi marxista e activista socialista revolucionario. Moito tempo foi membro do Partido Socialista dos Traballadores, desde 1980 a 2010 foi membro de \"Counterfire\", contribu\u00edndo \u00e1 organizaci\u00f3n de, entre outras cousas, dos Brick Lane Debates e do Left Book Club. Dende 2020 foi co-coordinador do comit\u00e9 de Anti-Capitalist Resistance."}
{"id": "600182", "revid": "5863", "url": "https://gl.wikipedia.org/wiki?curid=600182", "title": "Auriga", "text": "Auriga, no contexto da antig\u00fcidade cl\u00e1sica, ref\u00edrese a un condutor dun carro de guerra cuxo traballo \u00e9 guiar \u00e1 cabaler\u00eda que tira da \"biga\" ou da cuadriga. Na Roma da antig\u00fcidade cl\u00e1sica, os aurigas conduc\u00edan carros no circo, durante as carreiras de carros. O cocheiro m\u00e1is experimentado que pode conducir o carro recibe o t\u00edtulo de \"agitator\". \nEtimolox\u00eda.\nAuriga deriva do termo latino \"auri'ga\" , e este de \"aurea\" (bridas ou r\u00e9deas dos cabalos) +\u200e \"ag\u014d\" +\u200e \"-a\" (nome de axente). At\u00f3pase nas s\u00faas aparici\u00f3ns m\u00e1is antigas at\u00e9 Varr\u00f3n no \"s\u00e9culo I a. C.\" coa forma \"origa\". \nConsiderase que \u00e9 un composto de \"oreae / auriae\" (bridas) e o verbo \"agere\" (conducir) con apofon\u00eda. Ser\u00eda un derivado de \"os, oris\" (boca), influenciada por \"auris\" (orellas). Polo tanto, un 'auriga' era literalmente algu\u00e9n que dirix\u00eda coas bridas a boca e orellas dos cabalos.\nHistoria.\nAo transportar alg\u00fans dos romanos m\u00e1is influentes, especialmente os mandos militares, os aurigas ti\u00f1an o deber de conducir o carro de guerra (\"biga\", e normalmente eran elixidos entre os escravos m\u00e1is fiables. M\u00e1is tarde, nas carreiras de carros, os nobres do Estado comezaron a participar nas competici\u00f3ns.\nSon xeralmente retratados vestidos cunha t\u00fanica curta, a s\u00faa cabeza normalmente protexida por un casco de coiro, un pequeno chicote , l\u00e1tego ou rebenque que se suxeita na man e que leva ao redor da cintura e atada \u00e1s costas (unha t\u00e9cnica etrusca readoptada polos romanos) para evitar que se solten, facendo uso dun chaleco protector feito de tiras de coiro que protexen o peito contra o rozamento das r\u00e9deas.\nA m\u00e1is famosa de todas \u00e9 a Auriga de Delfos, unha estatua de bronce descuberta no santuario de Delfos a finais s\u00e9culo XIX, conservada no Museo Arqueol\u00f3xico de Delfos. Esta \u00e9 unha peza honor\u00edfica dun condutor de carros ga\u00f1ador dos Xogos P\u00edticos de Os ollos est\u00e1n incrustados con pedras de cores e esmalte.\nCaio Apuleyo Diocles (104-146) \u00e9 un dos aurigas m\u00e1is co\u00f1ecidos da antig\u00fcidade cl\u00e1sica. Ao remate da s\u00faa brillante carreira que durou 24 anos, segundo unha inscrici\u00f3n dedicada a el, atrib\u00faenselle 4257 carreiras e 1426 vitorias; con isto, recibiu o t\u00edtulo de mellor auriga da historia. Os seus beneficios financeiros foron tales que se fixo m\u00e1is rico que o propio emperador (Diocles viviu no per\u00edodo dos Cinco bos emperadores) e, segundo os estudos cl\u00e1sicos da Universidade de Pensilvania, segue sendo o atleta mellor pagado de todos os tempos. \nConstelaci\u00f3n.\nAuriga ou Cocheiro \u00e9 unha constelaci\u00f3n do hemisferio norte nomeada por representar un condutor de carros. Componse dun pent\u00e1gono de estrelas brillantes, entre as que destaca Capella (\u03b1 Aurigae), mirando por riba de Ori\u00f3n. "}
{"id": "600183", "revid": "23204", "url": "https://gl.wikipedia.org/wiki?curid=600183", "title": "Arrecife", "text": "Un arrecife ou escollo \u00e9 unha rocha, baix\u00edo, ou calquera outro elemento que xace 6 brazas (aprox. 11 metros) ou menos baixo a superficie da auga durante marea baixa. Moitos arrecifes son o resultado de procesos abi\u00f3ticos, deposici\u00f3n de area, erosi\u00f3n de ondas planeando afloramentos rochosos, e outros procesos naturais, mais os arrecifes m\u00e1is co\u00f1ecidos son probablemente os arrecifes de coral formados en procesos bi\u00f3ticos dominados por corais e algas calc\u00e1reas. \nArrecifes artificiais, tales como pecios, cr\u00e9anse en certas ocasi\u00f3ns para mellorar a complexidade f\u00edsica en fondos areosos sen relevo, co fin de atraer un conxunto de organismos m\u00e1is diverso, especialmente peixes.\nO sistema de arrecifes de coral m\u00e1is grande da Terra \u00e9 a Gran Barreira de Coral en Australia, cunha lonxitude de m\u00e1is de 2300 quil\u00f3metros."}
{"id": "600184", "revid": "1131", "url": "https://gl.wikipedia.org/wiki?curid=600184", "title": "Porphyrios (balea)", "text": "Porfirios, tam\u00e9n transliterado Porphyrios, en grego antigo ou medieval: \u03a0\u03bf\u03c1\u03c6\u03cd\u03c1\u03b9\u03bf\u03c2, foi unha balea grande que acosou e afundiu barcos nas augas preto de Constantinopla na Alta Idade Media, no s\u00e9culo VI. Activa durante un per\u00edodo de m\u00e1is de cincuenta anos, Porfirios causoulles unha gran preocupaci\u00f3n aos mari\u00f1eiros bizantinos . O emperador Xustiniano I (r.\u2009527\u2013565) fixo un asunto importante capturalo, a\u00ednda que non puido atopar un xeito de facelo. Porphyrios finalmente chegou \u00e1 s\u00faa fin cando varou preto da desembocadura do mar Negro e foi atacada e cortada en anacos por unha turba de veci\u00f1os.\nNome.\nA balea recibiu o nome de Porfirios polos mari\u00f1eiros bizantinos; o nome \u00e1s veces \u00e9 representado alternativamente como Porphyrius, Porphyrion, Porphyry ou Porphyrio e a s\u00faa orixe non est\u00e1 clara. As hip\u00f3teses com\u00fans sobre o nome incl\u00faen que se deriva do auriga contempor\u00e1neo Porfirios Calliopas ou do xigante mitol\u00f3xico Porfiri\u00f3n, quen fixo a guerra contra os deuses da mitolox\u00eda grega. Anthony Kaldellis suxeriu en 2010 que o nome da balea alud\u00eda \u00e1 p\u00farpura imperial e, polo tanto, era \"un sinal do respecto no que se ti\u00f1a \u00e1 balea\". Esta idea tam\u00e9n foi apoiada por Sian Lewis e Lloyd Llewellyn-Jones en 2018, que cr\u00edan que o nome alud\u00eda \u00e1 cor da realeza e era un sinal de gran temor para a balea.\nEn 1996, James Allan Stewart Evans suxeriu que o nome era unha referencia \u00e1 cor da pel da balea ' significaba unha cor p\u00farpura profunda en grego e Porphyrios poder\u00eda ter unha pel de cor vi\u00f1o escuro. Isto foi apoiado ademais por John K. Papadopoulos e Deborah Ruscillo en 2002, que cr\u00edan que o nome significaba simplemente \"roxo\" ou \"p\u00farpura\". Daniel Ogden tam\u00e9n apoiou en 2008 a idea de que Porphyrios evocase a cor da balea, crendo que o nome era mellor interpretado como \"neno roxo\", tal como hoxe designa a un x\u00e9nero de aves de plumaxe p\u00farpura, como o cam\u00f3n (\"Porphyrio Porphyrio').\" Kaldellis tam\u00e9n apoiou esta etimolox\u00eda en 2017.\nA vida.\nPorfirio aparece mencionado nos escritos do historiador bizantino Procopio de Cesarea do s\u00e9culo VI, tanto na \"Historia das guerras\" (VII 29) como \"na Historia secreta\".\"\"\nSegundo Procopio, Porphyrios med\u00eda 13,7 metros (45\u00a0p\u00e9s) de lonxitude e 4,6 metros (15\u00a0ft) ancho. As baleas non eran ben comprendidas na antig\u00fcidade nin na Idade Media e moitas veces eran vistas simplemente como grandes monstros.\nNon \u00e9 posible identificar con seguridade a que especie pertenceu Porphyrios. Poder\u00eda ser un cachalote ou quizais unha candorca infrecuentemente grande. Porfirios ter\u00eda sido un cachalote apoiado polo seu tama\u00f1o, longa vida activa e temperamento. Por outra banda, a identificaci\u00f3n como candorca est\u00e1 apoiada pola s\u00faa localizaci\u00f3n xeogr\u00e1fica, xa que as baleas raramente se aventuran nas augas que se sabe que frecuentaba Porfirio. Se o nome \u00e9 unha referencia \u00e1 cor da pel, poder\u00eda admitir calquera identificaci\u00f3n xa que tanto o negro das candorcas como o gris marr\u00f3n escuro dos cachalotes poder\u00edan interpretarse erroneamente como morado escuro. \nPorfirio acosou os barcos nas augas de Constantinopla durante m\u00e1is de cincuenta anos, a\u00ednda que non de forma continua xa que \u00e1s veces desapareceu durante longos per\u00edodos de tempo. Apareceu con m\u00e1is frecuencia no estreito do B\u00f3sforo. Porfirio non fixo distinci\u00f3ns con respecto aos barcos aos que atacaba, rexistrado como atacar barcos pesqueiros, mercantes e de guerra. Moitos barcos foron afundidos por Porphyrios, e a s\u00faa mera reputaci\u00f3n aterrorizaba aos tripulantes de moitos m\u00e1is; os barcos adoitaban dar desv\u00edos para percorrer as augas onde a balea nadaba habitualmente. O emperador Xustiniano I, perplexo polos ataques e desexando manter seguras as rutas mar\u00edtimas, fixo que a captura de Porfirio fose motivo de gran preocupaci\u00f3n, a\u00ednda que non puido idear un medio para facelo.\nCando un d\u00eda persegu\u00eda golfi\u00f1os ou arroaces, Porphyrios encallou preto da desembocadura do Mar Negro e quedou varado. A\u00ednda que Porfirio loitou e intentou sa\u00edr da lama, s\u00f3 conseguiu afundirse e quedar m\u00e1is atrapado. Os veci\u00f1os dos arredores organiz\u00e1ronse rapidamente nunha turba para matar ao famoso monstro mari\u00f1o, sa\u00edndo correndo con machados e cordas. Primeiro tentaron matar a Porphyrios usando as s\u00faas machadas, pero os seus cortes na s\u00faa carne tiveron pouco efecto. Usando cordas e vag\u00f3ns, Porfirio foi arrastrado m\u00e1is arriba na praia e a balea ao final foi atacado e cortado en anacos. Alg\u00fans dos atacantes gardaron a s\u00faa porci\u00f3n de carne mentres que outros comezaron a consumila no lugar.\nLegado.\nSegundo Procopio, a morte de Porfirio foi un gran alivio para a poboaci\u00f3n en xeral, a\u00ednda que alg\u00fans especularon con que a balea asasinada poder\u00eda ser en realidade unha balea completamente diferente \u00e1 que acosara \u00e1 xente do mar. Porphyrios \u00e9 o caso m\u00e1is antigo documentado dun mam\u00edfero mari\u00f1o que ataca aos mari\u00f1eiros.\nPorfirio foi mencionado en \"The History of the Decline and Fall of the Roman Empire\" (1789), de Edward Gibbon; Gibbon cr\u00eda que Porphyrios era un \"estra\u00f1o e vagabundo\" xa que non hai especies compar\u00e1beis en tama\u00f1o e comportamento no Mediterr\u00e1neo. No comentario de George Horne sobre o \"Decline and Fall\" de Gibbon, Horne interpretou o paso de Gibbon sobre a balea como sutilmente implicando que se trataba dunha besta ficticia. Enfadado por isto, Horne escribiu sobre Porphyrios que \"ou Deus preparara unha balea especialmente para este prop\u00f3sito, ou non era unha balea en absoluto\". O conto de Porphyrios menci\u00f3nase no \"Moby Dick\" de Herman Melville (1851) como un caso hist\u00f3rico dunha balea que ataca aos humanos.\nPorphyrios aparece na novela de ficci\u00f3n hist\u00f3rica de Robert Graves \"Count Belisarius\" (1938). Al\u00ed, Xustiniano, despois de recibir queixas de amigos e co\u00f1ecidos da s\u00faa esposa, a emperatriz Teodora, env\u00eda ao famoso xeneral Belisario a cazar a balea. Belisario leva un buque de guerra equipado cunha catapulta para buscar a Porphyrios e a balea \u00e9 descuberta mentres se dirixe cara a Constantinopla. A tripulaci\u00f3n comeza a lanzar arp\u00f3ns e frechas, a\u00ednda que isto ten pouco efecto xa que Porphyrios se mergulla debaixo das ondas e se afasta nadando. A batalla entre Belisario e Porfirio \u00e1s veces foi mencionada erroneamente como un acontecemento real por alg\u00fans autores posteriores."}
{"id": "600185", "revid": "137162", "url": "https://gl.wikipedia.org/wiki?curid=600185", "title": "Soraya Castro", "text": ""}
{"id": "600186", "revid": "23204", "url": "https://gl.wikipedia.org/wiki?curid=600186", "title": "Escollo", "text": ""}
{"id": "600188", "revid": "23204", "url": "https://gl.wikipedia.org/wiki?curid=600188", "title": "Get Out (filme)", "text": ""}
{"id": "600190", "revid": "1505", "url": "https://gl.wikipedia.org/wiki?curid=600190", "title": "Amaranthus blitum", "text": "Amaranthus blitum \u00e9 unha especie de planta anual, economicamente importante, pertencente \u00e1 familia Amaranthaceae. \u00c9 nativa da rexi\u00f3n do Mediterr\u00e1neo e naturalizouse noutras partes do mundo, inclu\u00eddo o leste de Norteam\u00e9rica. A pesar de ser unha maleza, c\u00f3mese en moitas partes do mundo\nDescrici\u00f3n.\nAlcanza un tama\u00f1o de 20-60 cm de altura. A planta \u00e9 glabra de cor verde escuro. O talo moi ramificado, carnoso, de cor avermellada e brillante. As follas son romas e estr\u00e9itase na base. O bordo est\u00e1 dentado finamente. A inflorescenciaF\u00e9 axilar e esf\u00e9rica.\nTaxonom\u00eda.\n\"Amaranthus blitum\" foi descrita polo cient\u00edfico, naturalista, bot\u00e1nico e zo\u00f3logo sueco Carl con Linn\u00e9 e publicada en \"Species Plantarum\" 2: 990, no ano 1753. (1 de maio de 1753) \nEtimolox\u00eda.\nAmaranthus: nome xen\u00e9rico que procede do grego amaranthos, que significa \"flor que non murcha\".\nblitum: ep\u00edteto co que os gregos chamaban a \"Amaranthus\" \"blitum\" \"var. silvestre\", vlita (), e com\u00edan as follas e os brotes tenros cocidos ao vapor ou fervidas e logo servidas con aceite de oliva, lim\u00f3n e sal.\nSinonimia.\nNOTA: Os nomes que presentan ligaz\u00f3ns son sin\u00f3nimos noutras especies: \nEstudos.\nO obxectivo do estudo foi determinar a actividade antioxidante (antioxidante total e actividades de eliminaci\u00f3n de radicais libres e o contido fen\u00f3lico total de \"Amaranthus sp\"). Tam\u00e9n se estudaron os efectos de diferentes tempos de branqueo (10 e 15 min) sobre a actividade antioxidante e o contido fen\u00f3lico."}
{"id": "600192", "revid": "23204", "url": "https://gl.wikipedia.org/wiki?curid=600192", "title": "A tropa de trapo", "text": "A tropa de trapo (en ; e en ) \u00e9 unha serie espa\u00f1ola de animaci\u00f3n infantil creada por \u00c0lex Colls e producida pola compa\u00f1\u00eda Abano Produci\u00f3ns de Chelo Loureiro e Anera Films. Emitiuse orixinalmente en 2010 e componse de 52 episodios duns 7 minutos de duraci\u00f3n.\nEmitiuse en galego a trav\u00e9s da TVG o 28 de abril de 2011.\nSinopse.\nA serie est\u00e1 protagonizada por Mumu, Rita, Milo, Talalo, Olga e Alfred, un grupo de bonecos de trapo.\nFilmes.\nA serie inspirou dous filmes, sendo o primeiro \"A tropa de trapo no pa\u00eds onde sempre brilla o sol\" en 2010. Este filme foi a primeira experiencia do cinema espa\u00f1ol en animaci\u00f3n 3D para o p\u00fablico infantil. Foi un proxecto presentado na Semana Internacional de Cine de Valladolid (SEMINCI) dese mesmo ano. O segundo filme foi \"A tropa de trapo na selva do arco da vella\" en 2014."}
{"id": "600195", "revid": "23204", "url": "https://gl.wikipedia.org/wiki?curid=600195", "title": "The Happets", "text": ""}
{"id": "600197", "revid": "1505", "url": "https://gl.wikipedia.org/wiki?curid=600197", "title": "Amaranthus cruentus", "text": "Amaranthus cruentus, \u00e9 unha especie herb\u00e1cea pertencente \u00e1 familia Amaranthaceae. At\u00f3pase en Norteam\u00e9rica e Suram\u00e9rica. \u00c9 unha das tres especies de amaranto cultivadas como fonte de gran, as outras d\u00faas son \"A. hypochondriacus\" e \"A. caudatus\". \nDescrici\u00f3n.\n\"Amaranthus cruentus\" \u00e9 unha herba anual coroada con acios de flores de cor rosa escuro. A planta pode crecer at\u00e9 os 2 m de altura, e florece desde ver\u00e1n a outono. Crese que proced\u00eda de \"Amaranthus hybridus\", coa que comparte moitas caracter\u00edsticas morfol\u00f3xicas. Esta especie atop\u00e1base en uso como unha fonte de alimento en Am\u00e9rica Central desde antes do 4000\u00a0a.\u00a0C. A planta \u00e9 xeralmente de cor verde, pero unha variante de cor p\u00farpura foi utilizada nos rituais incas. Este cultivo \u00e9 fonte dunha gran gama de nutrientes, \u00e9 moi usado na India.\nUso.\nAs sementes c\u00f3mense como un gran de cereal. Son de cor negra no medio silvestre e branca na forma domesticada. Tr\u00e1tase dunha fonte para fari\u00f1a, flocos de millo, cocida e en confeitar\u00eda chamada alegr\u00eda. As follas poden coci\u00f1arse como as espinacas, e as sementes poden xerminar en brotes nutritivos. A\u00ednda que \"A. cruentus\" xa non \u00e9 un alimento b\u00e1sico, a\u00ednda \u00e9 cultivado e vendido como un alimento saudable.\n\u00c9 un cultivo importante para os agricultores de subsistencia en \u00c1frica.\nTaxonom\u00eda.\n\"Amaranthus cruentus\" foi descrita por Carl von Linn\u00e9 e publicada en \"Systema Naturae, Editio Decima\" 2: 1269. 1759.\namaranthus: nome xen\u00e9rico que procede do grego \"amaranthos\", que significa \"flor que non murcha\".\ncruentus: ep\u00edteto latino que significa \"ensanguentado\", facendo referencia \u00e1 coloraci\u00f3n das inflorescencias."}
{"id": "600199", "revid": "25871", "url": "https://gl.wikipedia.org/wiki?curid=600199", "title": "Amaranthus deflexus", "text": "Amaranthus deflexus \u00e9 unha especie herb\u00e1cea pertencente \u00e1 familia das amarant\u00e1ceas.\nDescrici\u00f3n.\n\u00c9 unha especie cunha curta vida perenne ou anual. A planta pode medrar ata 0,5 m de altura. \u00c9 unha planta perenne que normalmente est\u00e1 prostrada, que dentro do x\u00e9nero pertence ao grupo de especies cuxo froito \u00e9 indehiscente, diferenci\u00e1ndose dentro do grupo polos seus froitos lisos, sendo a semente moito m\u00e1is pequena que a cavidade do froito. A maior\u00eda das flores son d\u00edmeras, dispostas en espigas terminais, e as follas son ovadas ou lanceoladas curtas.\nUn h\u00edbrido natural de \"Amaranthus deflexus\" e \"Amaranthus muricatus\" foi descrito en Europa, e \u00e9 co\u00f1ecido como \"Amaranthus x tarraconensis\". \n\u00c9 nativa de Suram\u00e9rica, na Arxentina, Chile e o Per\u00fa pero introduciuse en moitas rexi\u00f3ns c\u00e1lidas ou t\u00e9pedas do planeta. \nCrece mellor en zonas de maleza ou en h\u00e1bitats perturbados.\nTaxonom\u00eda.\n\"Amaranthus deflexus\" foi descrito por Carl von Linn\u00e9 e publicado en \"Mantissa Plantarum\" 2: 295. 1771.\nAmaranthus: nome xen\u00e9rico que procede do grego amaranthos, que significa \"flor que non murcha\".\ndeflexus: ep\u00edteto latino que significa \"virado, dobrado\".\nNOTA: Os nomes que presentan ligaz\u00f3ns son sin\u00f3nimos noutras especies: "}
{"id": "600202", "revid": "5312", "url": "https://gl.wikipedia.org/wiki?curid=600202", "title": "Dami\u00e0 Mateu", "text": ""}
{"id": "600205", "revid": "98629", "url": "https://gl.wikipedia.org/wiki?curid=600205", "title": "A tropa de trapo no pa\u00eds onde sempre brilla o sol", "text": "A tropa de trapo no pa\u00eds onde sempre brilla o sol (en ) \u00e9 un filme espa\u00f1ol de animaci\u00f3n en 3D de 2010 dirixido por \u00c0lex Colls. Bas\u00e9ase na serie de animaci\u00f3n \"A tropa de trapo\" que se emitiu en galego na TVG. Os protagonistas son animais que combinan a graza coa inocencia. O gui\u00f3n foi escrito Lola Beccaria. Os personaxes e a escenograf\u00eda son de Marc Clamens e Laurence Jammes, ilustradores e dese\u00f1adores gr\u00e1ficos franceses de libros infant\u00eds. Este filme foi a primeira experiencia do cinema espa\u00f1ol en animaci\u00f3n 3D para o p\u00fablico infantil. Foi un proxecto presentado na Semana Internacional de Cine de Valladolid (SEMINCI) dese mesmo ano. Estreouse en galego.\nSinopse.\nAo igual que na serie, o filme est\u00e1 protagonizado por Mumu, Rita, Milo, Talalo, Olga e Alfred, un grupo de bonecos de trapo. Nesta historia, a vaqui\u00f1a Mumu emprende unha viaxe para conseguir o seu so\u00f1o: converterse nunha super estrela."}
{"id": "600206", "revid": "23204", "url": "https://gl.wikipedia.org/wiki?curid=600206", "title": "La tropa de trapo en el pa\u00eds donde siempre brilla el sol", "text": ""}
{"id": "600208", "revid": "1505", "url": "https://gl.wikipedia.org/wiki?curid=600208", "title": "Amaranthus graecizans", "text": "Amaranthus graecizans \u00e9 unha especie herb\u00e1cea pertencente \u00e1 familia Amaranthaceae.\nDescrici\u00f3n.\n\u00c9 unha herba anual, ramificada desde a base e polo xeral tam\u00e9n m\u00e1is arriba, con rizoma tuberoso e unha base de v\u00e1stago engrosada de 1,5 cm. Flores tr\u00edmeras, en glom\u00e9rulos axilares; t\u00e9palos agudos. Bract\u00e9olas agudas, m\u00e1is curtas que o perianto.\nDistribuci\u00f3n.\nProbablemente nativa no Mediterr\u00e1neo, est\u00e1 dispersa pola maior parte de \u00c1frica, as zonas m\u00e1is c\u00e1lidas de Europa at\u00e9 Asia tropical e subtropical e at\u00e9 \u00e1 India.\nH\u00e1bitat.\nComunidades nitr\u00f3filas. Cultivada (xeralmente de regad\u00edo); at\u00f3pase en zonas estacionalmente alagadas areosas, terreos bald\u00edos; \u00b1 desde o nivel do mar a 2900 metros\nTaxonom\u00eda.\n\"Amaranthus graecizans\" foi descrita por Carl von Linn\u00e9 e publicada en \"Species Plantarum\" 2: 990. 1753.\namaranthus: nome xen\u00e9rico que procede do grego amaranthos, que significa \"flor que non murcha\".\ngraecizans: ep\u00edteto\nNOTA: Os nomes que presentan ligaz\u00f3n son sin\u00f3nimos noutras especies: \nEstudos.\nO obxectivo deste estudo foi determinar a composici\u00f3n aminoac\u00eddica e o perfil proteico das sementes de once especies de amaranto. As especies estudadas foron \"Amaranthus viridis\", \"Amaranthus powellii\", \"Amaranthus muricatus\", \"Amaranthus deflexus\", \"Amaranthus graecizans\", \"Amaranthus blitoides\", \"Amaranthus retroflexus\", \"Amaranthus blitum\", \"Amaranthus albus\", \"Amaranthus cruentus\" e \"Amaranthus hypochondriacus\". Estud\u00e1ronse poboaci\u00f3ns silvestres destes tax\u00f3ns localizadas no suroeste de Espa\u00f1a."}
{"id": "600209", "revid": "98629", "url": "https://gl.wikipedia.org/wiki?curid=600209", "title": "A tropa de trapo na selva do arco da vella", "text": "A tropa de trapo na selva do arco da vella (en ) \u00e9 un filme espa\u00f1ol de animaci\u00f3n en 3D de 2014 dirixido por \u00c0lex Colls. Bas\u00e9ase na serie de animaci\u00f3n \"A tropa de trapo\" que se emitiu en galego na TVG, e \u00e9 o segundo filme baseado nestes personaxes, logo de \"A tropa de trapo no pa\u00eds onde sempre brilla o sol\" (2010). Destinada a nenos entre dous e seis anos, o director declarou que quixo facer un filme que fose \"a primeira experiencia que un neno pode ter no cinema\". Estreouse en galego.\nSinopse.\nAo igual que na serie, o filme est\u00e1 protagonizado por Mumu, Rita, Milo, Talalo, Olga e Alfred, un grupo de bonecos de trapo. Nesta historia, todos os personaxes senten a necesidade de axudar os animais que te\u00f1en moitas dificultades para sobrevivir. Por iso, organizan unha expedici\u00f3n solidaria que os levar\u00e1 at\u00e9 a selva do arco da vella. Al\u00ed ter\u00e1n que empregar o seu enxe\u00f1o, co\u00f1ecementos e esfozo para salvar o arco da vella, que simboliza os so\u00f1os e os xogos.\nGalard\u00f3ns e omeamentos.\nEstivo nomeado na 13\u00aa edici\u00f3n dos Premios Mestre Mateo na categor\u00eda de mellor filme de animaci\u00f3n, mais o premio levouno o filme \"Maimi\u00f1o\". Foi nomeado tam\u00f1en ao Premio Gaud\u00ed ao mellor filme de animaci\u00f3n, mais o premio levouno \"Mortadelo y Filem\u00f3n contra Jimmy el Cachondo\". Tam\u00e9n foi nomeado ao Goya ao mellor filme de animaci\u00f3n e ao mellor filme de animaci\u00f3n nas Medallas do C\u00edrculo de Escritores Cinematogr\u00e1ficos de 2014."}
{"id": "600210", "revid": "23204", "url": "https://gl.wikipedia.org/wiki?curid=600210", "title": "La tropa de trapo en la selva del arco\u00edris", "text": ""}
{"id": "600211", "revid": "5132", "url": "https://gl.wikipedia.org/wiki?curid=600211", "title": "\u017dan \u0160i\u0161ko", "text": ""}
{"id": "600212", "revid": "5132", "url": "https://gl.wikipedia.org/wiki?curid=600212", "title": "Zan Mark Sisko", "text": ""}
{"id": "600213", "revid": "5132", "url": "https://gl.wikipedia.org/wiki?curid=600213", "title": "Zan Sisko", "text": ""}
{"id": "600216", "revid": "89787", "url": "https://gl.wikipedia.org/wiki?curid=600216", "title": "Nemesio Montiel", "text": "Nemesio Montiel Fern\u00e1ndez, nado en Laguna del P\u00e1jaro, Zulia, Venezuela o 25 de novembro de 1943 e finado en Maracaibo o 26 de abril de 2021, tam\u00e9n co\u00f1ecido polo seu nome en lingua wayuu Nemesio Montiel Ja'yaliyuu, foi un docente, soci\u00f3logo, escritor, activista polos dereitos ind\u00edxenas, pol\u00edtico e antrop\u00f3logo venezolano de orixe wayuu.\nTraxectoria.\nMontiel naceu en Laguna del P\u00e1jaro (Alitas\u00eda), estado Zulia, dentro do clan Ja'yaliyuu e descendente do l\u00edder ind\u00edxena Torito Fern\u00e1ndez. Obtivo o grao de Antropolox\u00eda Social e Aplicada e Indixenismo na Universidade Central de Venezuela en 1972, presentando como traballo de grao \"La Guajira: Perspectivas Antropol\u00f3gicas, seg\u00fan un Guajiro\", coa que obtivo a cualificaci\u00f3n \"summa cum laude\", convert\u00e9ndose as\u00ed no primeiro antrop\u00f3logo venezolano de orixe ind\u00edxena.\nActivismo.\nMontiel chegou a ser co\u00f1ecido polas s\u00faas achegas e loita polos dereitos dos pobos ind\u00edxenas, exercendo como Secretario Xeral do Consello Nacional de Comunidades Ind\u00edxenas e representante do Comit\u00e9 de Defensa do Guajiro en 1969, Coordinador Xeral da Confederaci\u00f3n de Ind\u00edxenas de Venezuela, Caracas entre 1973 e 1975, as\u00ed como guionista de varios espazos radiais e de televisi\u00f3n nos que se abordaba a situaci\u00f3n do ind\u00edxena en Venezuela e presidente do Observatorio Wayuu Colombo Venezolano.\nDocencia e cultura.\nNemesio Montiel dedicou grande parte da s\u00faa carreira profesional ao eido acad\u00e9mico, ditando clases de pregrao e posgrao na Universidade do Zulia e na Universidade de Oriente, as\u00ed como a coordinar as actividades culturais da Universidade do Zulia, da cal foi o seu Director de Cultura entre 2001 e 2008 e asesor ind\u00edxena do Vicerreitorado Acad\u00e9mico da mesma entre 2008 e 2011.\nCarreira pol\u00edtica.\nMontiel foi elixido deputado ao Congreso da Rep\u00fablica de Venezuela polo estado Zulia entre os anos 1989 e 1993, as\u00ed como Secretario de Cultura do Estado Zulia entre os anos 1990 e 1994, salientando a s\u00faa xesti\u00f3n pola creaci\u00f3n da Escola de M\u00fasica Wayuu e que se decretase o wayuu como segundo idioma oficial do estado.\nMontiel faleceu o 26 de abril de 2021 por mor de complicaci\u00f3ns relacionadas coa COVID-19, na cidade de Maracaibo, Venezuela."}
{"id": "600217", "revid": "23204", "url": "https://gl.wikipedia.org/wiki?curid=600217", "title": "Nemesio Montiel Ja'yaliyuu", "text": ""}
{"id": "600219", "revid": "23204", "url": "https://gl.wikipedia.org/wiki?curid=600219", "title": "Universidad del Rosario", "text": ""}
{"id": "600225", "revid": "124656", "url": "https://gl.wikipedia.org/wiki?curid=600225", "title": "Alberto Romar Landeira", "text": "Alberto Romar Landeira, nado en Santa Comba o 27 de xullo de 1990, \u00e9 un empresario e pol\u00edtico galego do PSdeG-PSOE.\nTraxectoria.\nEmpresario no sector do ocio infantil. Foi presidente da Asociaci\u00f3n de Empresarios de Santa Comba dende xullo de 2020 ata outubro de 2022. Nese \u00faltimo mes foi presentado como candidato do PSdeG-PSOE \u00e1 alcald\u00eda de Santa Comba para as elecci\u00f3ns municipais de 2023. En dita convocatoria electoral logrou a maior\u00eda absoluta e foi elixido alcalde."}
{"id": "600226", "revid": "124656", "url": "https://gl.wikipedia.org/wiki?curid=600226", "title": "Alberto Romar", "text": ""}
{"id": "600229", "revid": "124656", "url": "https://gl.wikipedia.org/wiki?curid=600229", "title": "Rianxo en Com\u00fan", "text": "Rianxo en Com\u00fan \u00e9 un partido pol\u00edtico local de Rianxo que desenvolve a s\u00faa actividade dende 2015.\nHistoria.\nXurdeu a comezos de 2015 dun proceso de confluencia para constitu\u00edr unha plataforma pol\u00edtica para concorrer \u00e1s elecci\u00f3ns municipais de maio dese ano en Rianxo. Neste contexto vincul\u00e1ronse \u00e1 coalici\u00f3n de Son promovida a nivel galego por Anova e Esquerda Unida, pasando a estar adscritos \u00e1s co\u00f1ecidas ent\u00f3n coma \"mareas\". O seu candidato \u00e1 alcald\u00eda foi o mestre Ant\u00f3n Castro, ata ent\u00f3n integrante do BNG local, \u00f3 igual que o ent\u00f3n concelleiro nacionalista Constantino Casta\u00f1o e outros exintegrantes nacionalistas as\u00ed como outros veci\u00f1os que ata ent\u00f3n non hab\u00edan estado involucrados en pol\u00edtica. En ditos comicios lograron 695 votos (11,04%) e 2 concelleiros, sendo a cuarta forza pol\u00edtica do concello por detr\u00e1s do BNG (que mantivo a alcald\u00eda), o PPdeG e o PSdeG. Desta forma o grupo situouse na oposici\u00f3n, abst\u00e9ndose na investidura, ao goberno nacionalista de Adolfo Mu\u00ed\u00f1os. Trala constituci\u00f3n de En Marea participaron activamente nesta coalici\u00f3n e pediron o apoio para esta nos comicios xerais e auton\u00f3micos tidos lugar en 2015 e 2016.\nEn 2019, trala retirada de Ant\u00f3n Castro, a formaci\u00f3n pasou a estar liderada polo arque\u00f3logo Juli\u00e1n Bustelo. Neste contexto, trala desintegraci\u00f3n de En Marea, a formaci\u00f3n desligouse tanto desta coalici\u00f3n coma da nova plataforma Galicia en Com\u00fan e quedou coma un partido independente de car\u00e1cter local. Nos comicios municipais dese ano a formaci\u00f3n ascendeu ata os 896 votos (14,07%) e mantivo os 2 concelleiros. Situouse de novo na oposici\u00f3n ao goberno do BNG, nesta ocasi\u00f3n en coalici\u00f3n co PSdeG. \nNas elecci\u00f3ns municipais de 2023, encabezada novamente por Juli\u00e1n Bustelo, ascendeu ata os 1810 votos (28,98%) e 5 concelleiros, sendo a formaci\u00f3n pol\u00edtica m\u00e1is votada con tan s\u00f3 20 votos de vantaxe sobre o PSdeG. Desta forma, Bustelo asumiu a alcald\u00eda como forza pol\u00edtica m\u00e1is votada e pasou a gobernar en minor\u00eda."}
{"id": "600230", "revid": "23204", "url": "https://gl.wikipedia.org/wiki?curid=600230", "title": "Patrimonio da Humanidade no Uruguai", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade no Uruguai, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. O Uruguai aceptou a convenci\u00f3n o 9 de marzo de 1989, convertendo os seus lugares en elix\u00edbeis para a s\u00faa inclusi\u00f3n na lista."}
{"id": "600232", "revid": "15490", "url": "https://gl.wikipedia.org/wiki?curid=600232", "title": "Leonor de Borb\u00f3n e Ortiz", "text": ""}
{"id": "600233", "revid": "65337", "url": "https://gl.wikipedia.org/wiki?curid=600233", "title": "Arlie R. Slabaugh", "text": "Arlie R. Slabaugh, nado o 26 de abril de 1925 en Virxinia Occidental e finado o 26 de setembro de 2007, foi un escritor e investigador numism\u00e1tico estadounidense.\nTraxectoria.\nArlie Slabaugh naceu nunha granxa pr\u00f3xima a Eglon, no condado de Preston, Virxinia Occidental.\nA s\u00faa afecci\u00f3n pola numism\u00e1tica comezou na s\u00faa infancia. Ingresou na \"American Numismatic Association\" en 1941, con s\u00f3 16 anos. A esa idade padeceu unha mastoidite que lle provocou a xordeira total. Na Escola de xordos de Virxinia Occidental estudou Xornalismo e Imprenta.\nNo \u00e1mbito editorial numism\u00e1tico comezou a ser co\u00f1ecido cando foi nomeado editor adxunto da revista \"Numismatic Scrapbook\" en 1954, ao tempo que e convertera nun comerciante relevante de papel moeda mundial. Permaneceu nesa revista ata que en 1967 a compa\u00f1\u00eda \"Franklin Mint\" lle ofreceu o posto de director de informaci\u00f3n numism\u00e1tica, que o obrigou a desprazarse a Chicago; ocupou este posto ata 1985.\nOs seus focos de interese como investigador e como autor foron as emisi\u00f3ns de emerxencia en tempos de guerra, as moedas conmemorativas estadounidenses, os billetes de banco de pequeno tama\u00f1o e outros temas pr\u00f3ximos \u00e1 numism\u00e1tica, como as fichas comerciais e as medallas. \nEntre outras sociedades eruditas e asociativas, Slabaugh foi fundador e presidente da \"Token and Medal Society\" (TAMS) de 1978 a 1980 \u2014e editor do seu \"TAMS Journal\"\u2014, e pertenceu tam\u00e9n \u00e1 \"American Nuimismatic Association\" e ao \"Chicago Coin Club\", que o reco\u00f1eceron con varios dos seus premios.\nVida persoal.\nArlie R. Slabaugh estivera casado con Margaret M. Williams, finada antes ca el, con quen tivo tres fillas.\nSlabaugh finou o 26 de setembro de 2007, e foi soterrado no cemiterio \"Edgewood Memorial Park\", en Pensilvania.\nReco\u00f1ecementos.\nEstes son alg\u00fans dos premios m\u00e1is relevantes dos que Arlie R, Slabaugh foi merecedor ao longo da s\u00faa carreira:\nPublicaci\u00f3ns.\nArlie R. Slabaugh escribiu un bo n\u00famero de artigos en revistas numism\u00e1ticas estadounidenses do seu tempo como \"Numismatic Scrapbook\", \"The Numismatist\", \"TAMS Journal\" ou \"Paper Money\". Estes son os principais traballos monogr\u00e1ficos publicados por Arlie R. Salabaugh ao longo da s\u00faa traxectoria:"}
{"id": "600234", "revid": "65337", "url": "https://gl.wikipedia.org/wiki?curid=600234", "title": "Slabaugh, A.", "text": ""}
{"id": "600235", "revid": "65337", "url": "https://gl.wikipedia.org/wiki?curid=600235", "title": "Slabaugh, A. R.", "text": ""}
{"id": "600236", "revid": "65337", "url": "https://gl.wikipedia.org/wiki?curid=600236", "title": "Anthony Swiatek", "text": "Anthony Swiatek, nado en Brooklyn, Nova York, o 31 de xullo de 1941, \u00e9 un numism\u00e1tico estadounidense.\nTraxectoria.\nSwiatek licenciouse no \"City College\" de Nova York en 1969, e acadou un mestrado na mesma universidade en 1972. \nEntre 1969 e 1979 traballou como profesor en Brooklin, actividade que compaxinaba co comercio numism\u00e1tico. En 1979 abandonou a s\u00faa carreira docente para se dedicar por completo \u00e1 numism\u00e1tica.\nComo autor, os seus traballos c\u00e9ntranse sinaladamente nas moedas conmemorativas do seu pa\u00eds. Foi presidente da \"Society for U. S. Commemorative Coins\" e membro da xunta directiva do \"Numismatic Literary Guild\". En 1991 foi elixido membro da xunta de goberno da \"American Numismatic Association\" (ANA), entidade que presidiu entre 1997 e 1999.\nReco\u00f1ecementos.\nEstes son alg\u00fans dos premios m\u00e1is salientables dos que Anthony Swiatek foi merecedor ao longo da s\u00faa carreira:\nPublicaci\u00f3ns.\nAnthony Swiatek foi colaborador habitual de diversas revistas numism\u00e1ticas estadounidenses, como \"Coin World\", \"COINage\" e \"Coins Magazine\", onde publicou os seus artigos. Estes son os principais traballos monogr\u00e1ficos publicados por el ao longo da s\u00faa traxectoria:"}
{"id": "600237", "revid": "124656", "url": "https://gl.wikipedia.org/wiki?curid=600237", "title": "Jos\u00e9 Luis Cami\u00f1as", "text": ""}
{"id": "600247", "revid": "4817", "url": "https://gl.wikipedia.org/wiki?curid=600247", "title": "Mars 6", "text": "Mars 6 foi unha sonda espacial da Uni\u00f3n Sovi\u00e9tica lanzada o 5 de agosto de 1973 mediante un foguete Proton K/D desde o cosm\u00f3dromo de Baikonur cara Marte.\nCaracter\u00edsticas.\nMars 6 era unha sonda de tipo Mars M-73 de 3260 kg consistente nun m\u00f3dulo de sobrevoo de Marte e un m\u00f3dulo de descenso para deixar unha sonda na superficie. O m\u00f3dulo de sobrevoo retransmitir\u00eda os datos do m\u00f3dulo de descenso, que levaba a bordo un telefot\u00f3metro panor\u00e1mico para fotografar a superficie, sensores para medir a temperatura, presi\u00f3n, densidade e velocidade do vento durante o descenso, un espectr\u00f3metro de masas para estudar a composici\u00f3n atmosf\u00e9rica, un radioalt\u00edmetro, un experimento para analizar a composici\u00f3n do solo marciano e sensores para medir as propiedades mec\u00e1nicas do mesmo. O m\u00f3dulo de sobrevoo levaba un telefot\u00f3metro para obter imaxes da superficie, un sensor Lyman alfa para buscar hidr\u00f3xeno na parte superior da atmosfera, un magnet\u00f3metro, unha trampa de i\u00f3ns, un sensor de plasma, sensores para raios c\u00f3smicos e para micrometeoritos e un radi\u00f3metro franc\u00e9s para medir as radioemisi\u00f3ns solares.\nAs catro naves de tipo Mars M-73 (Mars 4, Mars 5, Mars 6 e Mars 7) v\u00edronse afectadas por un defecto na s\u00faa electr\u00f3nica consistente no uso de transistores 2T312 que usaban aluminio nos seus contactos en vez de ouro, o que produc\u00eda unha degradaci\u00f3n importante e finalmente o fallo da electr\u00f3nica. Mars 4, 6 e 7 fallaron nas s\u00faas misi\u00f3ns principais debido a este problema.\nPerfil da misi\u00f3n.\nMars 6 fixo unha manobra de correcci\u00f3n de traxectoria o 13 de agosto de 1973, chegando a Marte o 12 de marzo de 1974. O m\u00f3dulo de descenso separouse do de sobrevoo a 48\u00a0000 km de Marte, co m\u00f3dulo de sobrevoo pasando a unha distancia m\u00ednima da superficie de 1600 km. O m\u00f3dulo de descenso entrou na atmosfera a 5,6 km/s \u00e1s 9:05:53 UT, abr\u00edndose o paraca\u00eddas \u00e1s 9:08:32 UT despois de reducirse a velocidade a 600 m/s. O m\u00f3dulo estivo recolectando e transmitindo datos durante o descenso, pero o contacto perdeuse \u00e1s 9:11:05 UT, posiblemente debido ao impacto a demasiada velocidade contra a superficie.\nResultados cient\u00edficos.\nO m\u00f3dulo de descenso de Mars 6 transmitiu 224 segundos de datos atmosf\u00e9ricos, os primeiros retransmitidos desde a atmosfera de Marte, pero o problema cos transistores 2T312 fixo que a maior parte foran ilexibles. De t\u00f3dolos xeitos os datos aproveitables permitiron facer un perfil da estrutura da troposfera marciana desde a base da mesma ata 25 km de altura. Detectouse m\u00e1is vapor de auga do esperado. O m\u00f3dulo de sobrevoo, pola s\u00faa parte, fixo un experimento de ocultaci\u00f3n por radio, atopando, igual que Mars 4 e 5, unha ionosfera no lado nocturno do planeta."}
{"id": "600248", "revid": "4817", "url": "https://gl.wikipedia.org/wiki?curid=600248", "title": "Mars 7", "text": "Mars 7 foi unha sonda espacial da Uni\u00f3n Sovi\u00e9tica lanzada o 9 de agosto de 1973 mediante un foguete Proton K/D desde o cosm\u00f3dromo de Baikonur cara Marte. Foi lanzada catro d\u00edas despois de Mars 6.\nCaracter\u00edsticas.\nMars 7 era unha sonda de tipo Mars M-73 de 3260 kg consistente nun m\u00f3dulo de sobrevoo de Marte e un m\u00f3dulo de descenso para deixar unha sonda na superficie. O m\u00f3dulo de sobrevoo retransmitir\u00eda os datos do m\u00f3dulo de descenso, que levaba a bordo un telefot\u00f3metro panor\u00e1mico para fotografar a superficie, sensores para medir a temperatura, presi\u00f3n, densidade e velocidade do vento durante o descenso, un espectr\u00f3metro de masas para estudar a composici\u00f3n atmosf\u00e9rica, un radioalt\u00edmetro, un experimento para analizar a composici\u00f3n do solo marciano e sensores para medir as propiedades mec\u00e1nicas do mesmo. O m\u00f3dulo de sobrevoo levaba un telefot\u00f3metro para obter imaxes da superficie, un sensor Lyman alfa para buscar hidr\u00f3xeno na parte superior da atmosfera, un magnet\u00f3metro, unha trampa de i\u00f3ns, un sensor de plasma, sensores para raios c\u00f3smicos e para micrometeoritos e un radi\u00f3metro franc\u00e9s para medir as radioemisi\u00f3ns solares.\nAs catro naves de tipo Mars M-73 (Mars 4, Mars 5, Mars 6 e Mars 7) v\u00edronse afectadas por un defecto na s\u00faa electr\u00f3nica consistente no uso de transistores 2T312 que usaban aluminio nos seus contactos en vez de ouro, o que produc\u00eda unha degradaci\u00f3n importante e finalmente o fallo da electr\u00f3nica. Mars 4, 6 e 7 fallaron nas s\u00faas misi\u00f3ns principais debido a este problema.\nPerfil da misi\u00f3n.\nMars 7 fixo unha manobra de correcci\u00f3n de traxectoria o 16 de agosto de 1973, chegando a Marte o 9 de marzo de 1974. O m\u00f3dulo de descenso separouse prematuramente do de sobrevoo, posiblemente debido ao problema cos transistores, polo que pasou a 1300 km da superficie. Os dous m\u00f3dulos entraron nunha \u00f3rbita helioc\u00e9ntrica."}
{"id": "600249", "revid": "5863", "url": "https://gl.wikipedia.org/wiki?curid=600249", "title": "Markus Gabriel", "text": "Markus Gabriel, nado o 6 de abril de 1980, \u00e9 un fil\u00f3sofo e pensador alem\u00e1n formado na Universidade de Bonn. Al\u00e9n do seu traballo m\u00e1is especializado, tam\u00e9n escribiu libros populares sobre asuntos filos\u00f3ficos.\nTreaxectoria.\nGabriel educouse en filosof\u00eda e grego antigo en Alema\u00f1a. Despois de completar o seu doutoramento e habilitaci\u00f3n na Universidade de Heidelberg, obt\u00e9n praza na New School for Social Research. Volve a seguir \u00e1 Universidade de Bonn, onde obt\u00e9n praza na \u00e1rea de Epistemolox\u00eda, Filosof\u00eda Moderna e Contempor\u00e1nea ademais de ser director do Centro Internacional para a Filosof\u00eda. Gabriel tam\u00e9n foi profesor visitante na Universidade de California, Berkeley.\nGabriel argumenta contra o fisicalismo, o nihilismo moral e o neurocentrismo.\nFisicalismo.\nEn 2013, Gabriel escribiu \"Transcendental Ontology: Essays in German Idealism\". No Notre Dame Philosophical Reviews, Sebastian Gardner escribiu deste traballo que \"a presentaci\u00f3n de Gabriel en ingl\u00e9s m\u00e1is comprehensiva ata ent\u00f3n, na s\u00faa lectura do idealismo alem\u00e1n\" e destaca que \"debido \u00f3 intento de comprender tantas ideas en tan pouco espazo, o libro \u00e9 altamente demandante cos seus lectores.\"\nNunha entrevista en 2018 Gabriel queixouse que \"a maior parte dos metaf\u00edsicos contempor\u00e1neos son [descoidados] cando caracterizan a s\u00faa materia de estudo,\" usando palabras como \"o mundo\" e \"a realidade\" \"a mi\u00fado de xeito intercambiable e sen posteriores aclaraci\u00f3ns. Na mi\u00f1a opini\u00f3n, a totalidade destas palabras non se refiren a nada que te\u00f1a a propiedade da existencia.\" El entra a explicar:\nNunha entrevista de abril de 2020, cualificou as medidas europeas contra o COVID-19 de inxustificadas e dun paso cara \u00e1 ciberditadura, dicindo que o uso de aplicaci\u00f3ns sanitarias era unha estratexia chinesa ou norcoreana. Dixo que a crise do coronavirus puxo en cuesti\u00f3n a idea de que s\u00f3 o progreso cient\u00edfico e t\u00e9cnico poder\u00eda levar \u00f3 progreso humano e moral. Afirmando que hab\u00eda un paradoxo da virocracia, pola cal para salvar vidas substitu\u00edase a democracia pola virocracia. "}
{"id": "600250", "revid": "65337", "url": "https://gl.wikipedia.org/wiki?curid=600250", "title": "Swiatek, A.", "text": ""}
{"id": "600251", "revid": "89787", "url": "https://gl.wikipedia.org/wiki?curid=600251", "title": "Paula Cheshire", "text": "Paula Garc\u00eda V\u00e1zquez, co\u00f1ecida como Paula Cheshire, nada en Pontevedra en 1993, \u00e9 unha autora de banda dese\u00f1ada e ilustradora galega.\nTraxectoria.\nEstudou Dese\u00f1o Gr\u00e1fico na EASD Antonio Fa\u00edlde de Ourense.\n\u00c9 autora de fanzines como \u201c\"Me das ansiedad\"\u201d e participou en \u201c\"\u00a1Zuzumba!\"\u201d e \u201c\"Baila Conmigo\"\u201d. Moi activa nas redes sociais.\nParticipou no Sal\u00f3n do C\u00f3mic de Zaragoza ou do Japan Weekend de Bilbao, no Vi\u00f1etas desde o Atl\u00e1ntico da Coru\u00f1a e no 2024 estar\u00e1 no Madrid C\u00f3mic Pop Up e no Sal\u00f3n do C\u00f3mic de Getxo (Biscaia)."}
{"id": "600252", "revid": "59564", "url": "https://gl.wikipedia.org/wiki?curid=600252", "title": "Paula Garc\u00eda V\u00e1zquez", "text": ""}
{"id": "600253", "revid": "1131", "url": "https://gl.wikipedia.org/wiki?curid=600253", "title": "(314) Rosalia", "text": "(314) Rosalia \u00e9 un asteroide do cinto de asteroides. Descubriuno o 1 de setembro de 1891 o astr\u00f3nomo franc\u00e9s Auguste Honor\u00e9 Charlois no seu observatorio de Niza. Non se sabe o porqu\u00e9 do seu nome.\n\u00d3rbita.\nA s\u00faa distancia orbital media \u00f3 Sol \u00e9 de 3,153 UA, sendo o seu perihelio a 2,595 UA, cunha excentricidade de 0,1771. A s\u00faa inclinaci\u00f3n en relaci\u00f3n \u00e1 ecl\u00edptica \u00e9 de 12,56 \u00ba, empregando 2045 d\u00edas en dar unha volta \u00e1 estrela.\nRotaci\u00f3n.\nAs observaci\u00f3ns fotom\u00e9tricas recollidas no 2006 do asteroide amosan un per\u00edodo de rotaci\u00f3n de 20,43 \u00b1 0,02 horas cunha variaci\u00f3n de brillo de magnitude 0,21 \u00b1 0,02."}
{"id": "600254", "revid": "23204", "url": "https://gl.wikipedia.org/wiki?curid=600254", "title": "Wikipedia en pidgin ghan\u00e9s", "text": "A Wikipedia en pidgin ghan\u00e9s \u00e9 a edici\u00f3n da enciclopedia libre Wikipedia en pidgin ghan\u00e9s. Foi creada o 5 de xullo\u00a0de 2023.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "600256", "revid": "85894", "url": "https://gl.wikipedia.org/wiki?curid=600256", "title": "O Coto, O Leboreiro, Melide", "text": "O Coto \u00e9 un lugar da parroquia do Leboreiro, no concello coru\u00f1\u00e9s de Melide, na comarca da Terra de Melide.\nPor esta aldea discorre o Cami\u00f1o Franc\u00e9s."}
{"id": "600257", "revid": "89787", "url": "https://gl.wikipedia.org/wiki?curid=600257", "title": "Embraer C-390 Millennium", "text": "O Embraer C-390 Millennium \u00e9 un transporte militar bimotor de tama\u00f1o medio dese\u00f1ado e fabricado pola compa\u00f1\u00eda brasileira Embraer. Tr\u00e1tase do avi\u00f3n m\u00e1is pesado constru\u00eddo polo fabricante ata a data.\nOs traballos no proxecto comezaron a mediados da d\u00e9cada de 2000, centrando os esforzos nun derivado conceptual do avi\u00f3n de pasaxeiros E190 cun tama\u00f1o semellante ao do Lockheed C-130 Hercules. A compa\u00f1\u00eda estaba interesada en utilizar reactores puros, en lugar de motores turboh\u00e9lice. A empresa recibiu apoio tanto do goberno do Brasil como da Forza A\u00e9rea Brasileira; en maio de 2008, o goberno investiu 800 mill\u00f3ns de reais no desenvolvemento do proxecto. O 14 de abril de 2009, Embraer recibiu un contrato de 1 500 mill\u00f3ns de d\u00f3lares por dous prototipos. No Paris Air Show de 2011, Embraer annunciou plans para lanzar unha versi\u00f3n alongada do avi\u00f3n como cargueiro civil. Ao pouco tempo form\u00e1ronse asociaci\u00f3ns con outras empresas aeroespaciais para o programa, como ENAER, OGMA, e Boeing. Entre os principais subcontratistas na fabricaci\u00f3n da aeronave est\u00e1n Aero Vodochody, BAE Systems, e Rockwell Collins.\nO 3 de febreiro de 2015 o primeiro dos seus dous prototipos realizou o seu voo de estrea. O 4 de setembro de 2019 entregouse o primeiro avi\u00f3n de produci\u00f3n \u00e1 Forza A\u00e9rea Brasileira. O 18 de novembro de 2019, durante o Dubai Airshow, Embraer anunciou o novo nome do aparelllo para o mercado global, C-390 Millennium. Embraer asegurou varios clientes de exportaci\u00f3n para o C-390, como a Forza A\u00e9rea de Portugal, a Forza A\u00e9rea de Hungr\u00eda, e a Real Forza A\u00e9rea dos Pa\u00edses Baixos. Cunha capacidade de carga de 26 toneladas, o avi\u00f3n pode configurarse para realizar distintos tipos de operaci\u00f3ns convencionais como transporte de tropas, de carga ou VIP, ou outras m\u00e1is especializadas como repostaxe a\u00e9rea. Tam\u00e9n pode levar dous veh\u00edculos blindados de transporte de persoal M113, un veh\u00edculo blindado Boxer, un helic\u00f3ptero Sikorsky H-60, 74 padiolas con equipo de soporte vital, ata 80 soldados ou 66 paracaidista completamente equipados, e ata 19 toneladas de carga para ser lanzada."}
{"id": "600258", "revid": "89787", "url": "https://gl.wikipedia.org/wiki?curid=600258", "title": "Colonia del Sacramento", "text": "Colonia del Sacramento () \u00e9 unha cidade no suroeste de Uruguai, polo R\u00edo da Prata, fronte a Bos Aires, Arxentina. \u00c9 unha das cidades m\u00e1is antigas do Uruguai e a capital do Departamento de Colonia. Ten unha poboaci\u00f3n de arredor de 27.000 habitantes.\nO seu casco hist\u00f3rico \u00e9 Patrimonio da Humanidade da UNESCO. A Moderna Colonia del Sacramento produce t\u00e9xt\u00eds e ten unha zona de libre comercio, ademais dun centro polit\u00e9cnico e varios edificios gobernamentais.\nHistoria.\nDespois da restauraci\u00f3n da coroa portuguesa, o Rei Pedro II buscou a resoluci\u00f3n da fronteira sur do Brasil. Manuel Lobo con 5 barcos con preto de 400 soldados, artes\u00e1ns, carpinteiros e canteiros, e 18 can\u00f3ns, chegou \u00e1 illa de San Gabriel o 20 de xaneiro de 1680. O 28 de xaneiro comezaron a establecer un posto.\nJos\u00e9 de Garro enviou esp\u00edas desde Santo Domingo de Soriano o 22 de febreiro de 1680, despois de recibir unha resposta negativa o 10 de febreiro ao seu ultimato para abandonar o lugar. Garro enviou unha forza de 3.400 homes ao mando de Antonio de Vera Mujica, capturando a cidade asediada na noite do 6 ao 7 de agosto de 1680. Lobo foi levado prisioneiro a Bos Aires, onde morreu o 7 de xaneiro de 1683. Un tratado entre Espa\u00f1a e Portugal asinado en 1681 devolveu Colonia a Portugal.\nO mariscal de campo Duarte Teixeira Chaves chegou \u00e1s illas San Gabriel o 25 de xaneiro de 1683 e comezou a reconstru\u00edr o asentamento. O mariscal de campo Crist\u00f3v\u00e3o Dornelas Abreu foi o seu gobernador ata 1690, cando asumiu dom Francisco Naper de Lencastre. O contrabando, e a caza de gando da Banda Oriental, foron os principais compo\u00f1entes da econom\u00eda da colonia. Lencastre ordenou a construci\u00f3n de casas de pedra e barro con tellados de tella, a ampliaci\u00f3n das murallas da cidade e a incorporaci\u00f3n dunha torre fortificada. Os colonos cultivaban trigo, li\u00f1o de c\u00e1\u00f1amo e vides, e exportaban peles de gando a R\u00edo de Xaneiro, mentres importaban madeira e produtos alimenticios. Sebasti\u00e3o da Veiga Cabral asumiu o cargo de gobernador en 1699.\nComo consecuencia da Guerra de Sucesi\u00f3n Espa\u00f1ola, o gobernador de Bos Aires, Vald\u00e9s Incian, iniciou o Asedio da Colonia del Sacramento. As forzas do gobernador espa\u00f1ol estiveron comandadas por Baltazar Garc\u00eda Ros desde o 18 de outubro de 1704 ata o 14 de marzo de 1705, cando os colonos foron evacuados por barcos portugueses. S\u00f3 as igrexas e a ponte quedaron sen destru\u00edr.\nA colonia devolveuse a Portugal no Tratado de Utrecht. Manuel Gomes Barbosa tomou posesi\u00f3n o 10 de febreiro de 1718 con 1.040 colonos. En 1721 chegaron m\u00e1is colonos. Antonio Pedro de Vasconcellos asumiu o cargo de gobernador o 14 de marzo de 1722 e transformouna na cidade m\u00e1is rica e mellor defendida da rexi\u00f3n do R\u00edo da Prata. Isto inclu\u00eda os basti\u00f3ns costeiros de S\u00e3o Pedro de Alc\u00e2ntara, S\u00e3o Miguel, Santo Ant\u00f3nio, S\u00e3o Jo\u00e3o, Carmo e Santa Rita.\nOutro ataque durante a Guerra hispano-portuguesa (1735\u20131737) fracasou. Don Luis Garc\u00eda de Bivar asumiu o cargo de gobernador en 1749, pero morreu o 5 de marzo de 1760. Durante ese tempo, o Tratado de Madrid (13 de xaneiro de 1750) nunca se cumpriu e finalmente foi considerado nulo de pleno dereito. O brigadier Vicente da Silva da Fonseca asumiu ent\u00f3n o cargo de gobernador. Fonseca viuse obrigado a entregar a colonia a Pedro Antonio de Cevallos o 11 de outubro de 1762. Espa\u00f1a devolveu a colonia no Tratado de Fontainebleau de 1762, e Dom Jos\u00e9 Pedro de Figueiredo Sarmento asumiu o cargo de gobernador o 27 de decembro de 1763, substitu\u00eddo por Francisco Jos\u00e9 da Rocha o 15 de marzo de 1777.\nCo Tratado de San Ildefonso en 1777, a colonia volveu ser unha posesi\u00f3n espa\u00f1ola.\nDespois pasou de novo ao control portugu\u00e9s, sendo m\u00e1is tarde incorporado a Brasil despois de 1816, cando toda a \"Banda Oriental\" (Uruguai) foi tomada polo goberno do Reino Unido de Portugal, Brasil e Algarves e renomeouse como provincia de Cisplatina.\nO 10 de xaneiro de 1809, antes da independencia do Uruguai, foi designada como \"Vila\" (\"cidade\" en portugu\u00e9s do s\u00e9culo XIX) e desde ent\u00f3n foi elevada ao status de \"Cidade\" (\"ciudad\" en espa\u00f1ol).\nDesde a independencia, Colonia del Sacramento expandiuse cara ao norte e ao leste, pero o Barrio Hist\u00f3rico orixinal (barrio hist\u00f3rico en portugu\u00e9s ou \"Barrio Hist\u00f3rico\", graf\u00eda actual espa\u00f1ola) conserva a s\u00faa planta irregular e axustada ao terreo constru\u00eddo polos portugueses, contrastando coas \"calles\" m\u00e1is amplas e ortogonais da zona espa\u00f1ola m\u00e1is nova.\nEn 2022, confirmouse que Colonia \u00eda facer un Silicon Valley en Colonia chamado 'Colonia Ala Este' para traer m\u00e1is inmigrantes arxentinos debido \u00e1 mala econom\u00eda de Arxentina duplicando a s\u00faa poboaci\u00f3n facendo o seu obxectivo chegar a preto de 60.000 persoas en total en Colonia. Cun investimento inicial de m\u00e1is de 100 mill\u00f3ns de d\u00f3lares, planificouse constru\u00edr unha cidade sostible aberta \u00e1 comunidade para xerar un centro para a industria da econom\u00eda do co\u00f1ecemento nun lugar de 500 hect\u00e1reas, que incl\u00fae bosques e sete quil\u00f3metros de costa. con praias como Calabr\u00e9s e Fernando.\nCronolox\u00eda de dominio.\nO dominio desde 1680 ata a actualidade (con bandeira do per\u00edodo) \u00e9:\nPoboaci\u00f3nn.\nEn 2011 Colonia del Sacramento ti\u00f1a unha poboaci\u00f3n de 26.231.\nFonte: \"Instituto Nacional de Estad\u00edstica de Uruguay\"\nXeograf\u00eda.\nClima.\nColonia del Sacramento ten un clima subtropical h\u00famido, descrito pola clasificaci\u00f3n clim\u00e1tica de K\u00f6ppen como \"Cfa\". Os ver\u00e1ns son c\u00e1lidos e os invernos frescos, con xeadas e n\u00e9boas relativamente frecuentes. A precipitaci\u00f3n distrib\u00faese uniformemente ao longo do ano, cunha media de 1.039\u00a0mm, e a temperatura media anual \u00e9 de 17\u00a0\u00b0C.\nTecido urbano.\nA cidade desenvolveuse nunha pen\u00ednsula que sobresae no R\u00edo da Prata. O \"Barrio Hist\u00f3rico\", ou Cidade Vella portuguesa, de 16 hect\u00e1reas, estaba pechado por un muro de fortificaci\u00f3n ao longo da pen\u00ednsula no lugar da actual r\u00faa Ituzaing\u00f3. A maior parte do muro de fortificaci\u00f3n eliminouse en 1777 e algunhas partes restantes de novo en 1859. A parte portuguesa da cidade ten unha rede de r\u00faas irregular.\nF\u00f3ra da muralla, a parte hist\u00f3rica da cidade planificouse ao estilo colonial espa\u00f1ol e no caracter\u00edstico trazado de xadrez.\nDeporte.\nO equipo local de f\u00fatbol profesional \u00e9 o Plaza Colonia, fundado en 1917, xoga no Estadio Profesor Alberto Suppici.\nGa\u00f1aron a Clausura 2016, o seu maior \u00e9xito ata a data.\nO Deportivo Colonia fundado en 1999 perdeu a s\u00faa condici\u00f3n profesional en 2007. Xoga no Estadio Miguel Campomar.\nO Club Atl\u00e9tico Plaza ten secci\u00f3ns de f\u00fatbol sala, voleibol e baloncesto, as\u00ed como unha secci\u00f3n de f\u00fatbol baseada no Estadio N\u00e9stor Naviliat.\nA Praza de Touros Real de San Carlos \u00e9 unha praza de touros en desuso que foi renovada e reutilizada como lugar de artes esc\u00e9nicas.\nPuntos de interese.\nA secci\u00f3n \"Barrio Hist\u00f3rico\" de Colonia del Sacramento est\u00e1 designada como Patrimonio da Humanidade pola UNESCO. Ten algunhas r\u00faas empedradas constru\u00eddas polos portugueses no s\u00e9culo XVII, e est\u00e1 a pouca distancia da terminal de transbordadores da cidade. Entre os atractivos tur\u00edsticos que rodean a \"Plaza Maior\" arborada est\u00e1n:"}
{"id": "600259", "revid": "89787", "url": "https://gl.wikipedia.org/wiki?curid=600259", "title": "Embraer Phenom 100", "text": "O Embraer EMB-500 Phenom 100 \u00e9 un reactor executivo lixeiro dese\u00f1ado e fabricado pola construtora brasileira Embraer. O proxecto anunciouse en novembro de 2005, e o 26 de xullo de 2007 o aparello realizou o seu voo de estrea. Recibiu a s\u00faa certificaci\u00f3n de tipo en devembro de 2008 e o primeiro exemplar entregouse ese mesmo mes. Foi alongado para desenvolver o Embraer Phenom 300. Phenom 100 pode transportar de 4 a 7 pasaxeiros e est\u00e1 impulsado por dous turboventiladores Pratt &amp; Whitney Canada PW600 montados na cola. Ten un alcance de 2 182 km con catro ocupantes. A finais do ano 2022 foran entregadas 399 unidades."}
{"id": "600261", "revid": "5132", "url": "https://gl.wikipedia.org/wiki?curid=600261", "title": "Mouhamet Diouf", "text": "Mouhamet Diouf, nado o 21 de xu\u00f1o de 1997 en Dakar, Senegal, \u00e9 un xogador de baloncesto profesional internacional italiano. Formado na canteira do Pallacanestro Reggiana, actualmente xoga no R\u00edo Breog\u00e1n da Liga ACB. Cunha altura de 2,06 m, pode ocupar a posici\u00f3ns de ala-pivote e pivote.\nTraxectoria.\nNado en Dakar, capital do Senegal, Diouf formouse como xogador na canteira do Pallacanestro Reggiana, equipo co que debutou na con 17 anos na Lega Basket Serie A, m\u00e1xima categor\u00eda do baloncesto italiano, o 11 de novembro de 2018 ante o Olimpia Milano. Na temporada 2020\u221221 comeza a ser habitual no primeiro equipo, xogando 24 encontros da Serie A e 3 da FIBA Europe Cup. As s\u00faas prestaci\u00f3ns foron mellorando temporada a temporada at\u00e9 que na 2022\u221223 fixo unha media de 6 puntos e 3,2 rebotes por encontro, destacando o seu final de temporada onde fixo unha media de 12 puntos e 5 rebotes por xogo. Ap\u00f3s finalizar a temporada e rexeitar a renovaci\u00f3n pola Reggiana, o 6 de xullo an\u00fanciase a s\u00faa incorporaci\u00f3n ao R\u00edo Breog\u00e1n da Liga ACB. A nivel internacional debutou coa selecci\u00f3n absoluta de Italia o 26 de febreiro de 2023 ante , onde conseguiu facer 2 puntos en 5 minutos de xogo.\nClubs.\nAo longo da s\u00faa carreira, Diouf ten xogado para os seguintes equipos profesionais:"}
{"id": "600262", "revid": "65337", "url": "https://gl.wikipedia.org/wiki?curid=600262", "title": "Premio Clemy", "text": "O Premio Clemy \u00e9 un galard\u00f3n numism\u00e1tico outorgado anualmente desde 1968 polo \"Numismatic Lireray Guild\" (\"Gremio Literario Numism\u00e1tico\") dos Estados Unidos.\nTr\u00e1tase da m\u00e1is alta honra concedida por esta entidade, e out\u00f3rgase a un dos seus membros en reco\u00f1ecemento da s\u00faa habilidade como escritor, polas s\u00faas contribuci\u00f3ns \u00e1 numism\u00e1tica, polo seu sentido do humor e pola s\u00faa dedicaci\u00f3n ao \"Numismatic Lireray Guild\".\nAs candidaturas son presentadas polos membros da xunta directiva da entidade ao ga\u00f1ador do ano anterior, que \u00e9 quen finalmente fai a elecci\u00f3n.\nGalardoados.\nEstes son os numism\u00e1ticos reco\u00f1ecidos co premio Clemy desde a s\u00faa instituci\u00f3n en 1968:"}
{"id": "600264", "revid": "5863", "url": "https://gl.wikipedia.org/wiki?curid=600264", "title": "Mikhail Jurjevi\u010d Lermontov", "text": ""}
{"id": "600265", "revid": "98629", "url": "https://gl.wikipedia.org/wiki?curid=600265", "title": "Amaranthus hybridus", "text": "Amaranthus hybridus \u00e9 unha especie herb\u00e1cea pertencente \u00e1 familia Amaranthaceae.\nDescrici\u00f3n.\n\u00c9 unha herba anual, con talos erectos, glabros abaixo, torn\u00e1ndose subglabros ou escasamente pubescentes cara a arriba con tricomas de at\u00e9 1 mm de longo, moi delgados e irregularmente dobrados; monoicas. Follas acuminadas ou agudas cara ao \u00e1pice coa punta obtusa, glabras, escasamente pubescentes s\u00f3 nos nervios, con tricomas delgados e irregularmente dobrados. Cimas frecuentemente cun n\u00famero reducido de poli\u00f1as, inflorescencia compacta, partes espiciformes terminais no talo, nas ramas e nas axilas das follas superiores caulinares, as terminais con moitas ramas laterais con cimas densamente agregadas, cimas superiores das partes compactas con 1\u20134 flores estaminadas, br\u00e1ctea angostamente triangular ou angostamente ovada, 2.5\u20133 mm de longo, case hialina, nervio principal longamente excurrente, bract\u00e9olas m\u00e1is longas que as flores, as 2 inferiores angostamente ovadas co nervio principal forte, as superiores similares; flores estaminadas con 5 t\u00e9palos desiguais, amplamente lanceolados, algo cimbiformes, o m\u00e1is longo 2.5\u20132.9 mm de longo, os outros 2\u20132.3 mm de longo, m\u00e1is anchos preto da metade, acuminados no \u00e1pice, filamentos 0.7\u20131.4 mm de longo, anteras 0.8\u20131 mm de longo; flores pistiladas con 5 t\u00e9palos desiguais, membran\u00e1ceos; estigmas (2) 3, 0.5\u20130.7 mm de longo. Utr\u00edculo escarioso e delgado, frecuentemente liso ou algo rugulado s\u00f3 na metade superior, circunc\u00edsil; semente lenticular, 0.9\u20131.1 mm de di\u00e1metro, moi finamente reticulada, caf\u00e9 escuro lustroso.\nDistribuci\u00f3n e h\u00e1bitat.\nEsta especie distrib\u00faese nas rexi\u00f3ns tropicais e subtropicais e parte das rexi\u00f3ns t\u00e9pedas do mundo. Consta de d\u00faas subespecies, unha das cales \u00e9 cultivada.\nTaxonom\u00eda.\n\"Amaranthus hybridus\" foi descrita por Carl von Linn\u00e9 e publicada en \"Species Plantarum\" 2: 990. 1753.\nN\u00famero de cromosomas de \"Amaranthus hybridus\" (Fam. Amaranthaceae) e tax\u00f3ns infraespec\u00edficos: 2n=32\namaranthus: nome xen\u00e9rico que procede do grego \"amaranthos\", que significa \"flor que non murcha\".\nhybridus: ep\u00edteto latino que significa \"h\u00edbrido\".\nNOTA: Os nomes que presentan ligaz\u00f3ns son sin\u00f3nimos noutras especies: "}
{"id": "600268", "revid": "27155", "url": "https://gl.wikipedia.org/wiki?curid=600268", "title": "Amaranthus muricatus", "text": "Amaranthus muricatus \u00e9 unha especie herb\u00e1cea cosmopolita pertencente \u00e1 familia Amaranthaceae.\nDescrici\u00f3n.\n\u00c9 unha herba perenne, rizomatosa, que crece prostrada sobre o chan, con talos esbrancuxados. Forma unha pan\u00edcula de flores terminais, pent\u00e1meras ou tetr\u00e1meras, raramente tr\u00edmeras. Froitos fortemente rugosos na madurez. Orixinaria de Am\u00e9rica do Sur.\nH\u00e1bitat e distribuci\u00f3n.\n\u00c9 nativa de Am\u00e9rica do Sur e foi introducida na rexi\u00f3n do mediterr\u00e1neo occidental. En Espa\u00f1a at\u00f3pase na metade este peninsular, onde \u00e9 relativamente frecuente como ruderal en lugares acedos e b\u00e1sicos. Escasa no centro e norte. \nTaxonom\u00eda.\n\"Amaranthus muricatus\" foi descrita por (Moq.) Hieron. e publicada en \"Bolet\u00edn de la Academia Nacional de Ciencias\", C\u00f3rdoba, Arxentina (2): 421. 1882.\namaranthus: nome xen\u00e9rico que procede do grego \"amaranthos\", que significa \"flor que non murcha\".\nmuricatus: ep\u00edteto que procede do lat\u00edn \"murex\", que \u00e9 o nome dun molusco con cuncha con moitos picos, aludindo aos froitos rugosos."}
{"id": "600269", "revid": "89787", "url": "https://gl.wikipedia.org/wiki?curid=600269", "title": "028", "text": "O Servizo 028 Arco da Vella (en ) m\u00e1is co\u00f1ecido como 028, \u00e9 un servizo de tel\u00e9fono de emerxencia, correo electr\u00f3nico e mensaxer\u00eda instant\u00e1nea en Espa\u00f1a para v\u00edtimas de delitos de odio e discriminaci\u00f3n por mor da LGTBIfobia. A s\u00faa implantaci\u00f3n foi anunciada para o ver\u00e1n de 2022 por parte da ministra de Igualdade, Irene Montero, nunha rolda de prensa o 17 de maio, d\u00eda internacional contra a homofobia, a transfobia e a bifobia. Entrou en funcionamento o 5 de xullo de 2023. O n\u00famero elixido fai referencia ao 28 de xu\u00f1o, D\u00eda Internacional do Orgullo LGTB.\nHistoria.\nEn novembro de 2022 o servizo sa\u00edu a licitaci\u00f3n p\u00fablica, baixo a denominaci\u00f3n de 028 Arco da Vella. Anunci\u00e1ronse algunhas caracter\u00edsticas do servizo, como a s\u00faa gratuidade, a s\u00faa operatividade as 24 horas do d\u00eda durante todo o ano, e que ser\u00eda complementado cun correo electr\u00f3nico e un servizo de mensaxer\u00eda instant\u00e1nea. O tel\u00e9fono atender\u00e1 v\u00edtimas de delitos de odio por orientaci\u00f3n sexual ou identidade de x\u00e9nero, as\u00ed como \u00e1s de violencia intrax\u00e9nero \u2014parellas do mesmo x\u00e9nero\u2014 ou nenos e adolescentes en risco de rexeitamento pola s\u00faa orientaci\u00f3n sexual. Ademais contar\u00e1 cun servizo de asesoramento emocional e psicol\u00f3xico, e acompa\u00f1amento e informaci\u00f3n sobre sa\u00fade sexual e reprodutiva. Ademais, estar\u00e1 dispo\u00f1ible en varia linguas e con accesibilidade para persoas con discapacidades. Os datos recollidos ser\u00e1n enviados \u00e1 Direcci\u00f3n Xeral de Diversidade Sexual e Dereitos LGTBI para a realizaci\u00f3n de informes sobre a situaci\u00f3n das persoas LGBTIQ+ usuarias.\nEn abril de 2023, o goberno adxudicou por 2,6 mill\u00f3ns de euros a xesti\u00f3n do tel\u00e9fono 028 a Servicios de Teleasistencia S.A. En maio, o goberno volveu anunciar que nos vindeiros meses o servizo estar\u00eda habilitado e entrar\u00eda en funcionamento. O mes seguinte, en xu\u00f1o, o Ministerio de Igualdade lanzou a campa\u00f1a \u00abEspa\u00f1a es orgullosamente diferente\u00bb polo d\u00eda internacional do Orgullo na que tam\u00e9n presentou o servizo 028, denominado Li\u00f1a Arco da vella de informaci\u00f3n e atenci\u00f3n integral contra a LGBTIfobia.\nO 5 de xullo de 2023, poucos d\u00edas despois do segundo aniversario do asasinato de Samuel Luiz, o servizo de balde entrou en funcionamento para todo o territorio do estado, accesible a persoas con discapacidade auditiva e da fala, e con atenci\u00f3n en castel\u00e1n, catal\u00e1n, galego, \u00e9uscaro, ingl\u00e9s e franc\u00e9s."}
{"id": "600270", "revid": "23204", "url": "https://gl.wikipedia.org/wiki?curid=600270", "title": "Servizo 028 Arco da Vella", "text": ""}
{"id": "600273", "revid": "23204", "url": "https://gl.wikipedia.org/wiki?curid=600273", "title": "Transfobia", "text": "A transfobia \u00e9 un neoloxismo que fai referencia ao conxunto de ideas e fen\u00f3menos que abranguen actitudes, sentimentos ou acci\u00f3ns negativas cara \u00e1s persoas transx\u00e9nero ou a transexualidade en xeral. A transfobia pode inclu\u00edr o medo, a aversi\u00f3n, o odio, a violencia, a ira ou o malestar que sente ou se expresa cara \u00e1s persoas cuxa identidade de x\u00e9nero non corresponde coas normas de x\u00e9nero que a sociedade estabelece para as persoas do sexo que se lles foi asignado ao nacer ou que se saen do binarismo de x\u00e9nero, enebefobia. A mi\u00fado expr\u00e9sase xunto coas opini\u00f3ns hom\u00f3fobas e, por tanto, adoita considerarse un aspecto da homofobia. A transfobia \u00e9 un tipo de prexu\u00edzo e discriminaci\u00f3n.\nA rapazada transx\u00e9nero poden sufrir acoso sexual, acoso escolar e violencia na escola, nos programas de acollida e de asistencia social, as\u00ed como posibles abusos por parte da s\u00faa familia. As v\u00edtimas adultas experimentan o rid\u00edculo en p\u00fablico, o acoso, inclu\u00eddo o uso dun x\u00e9nero err\u00f3neo, as burlas, as ameazas de violencia, os roubos e as falsas detenci\u00f3ns; moitas s\u00e9ntense inseguras en p\u00fablico. Unha alta porcentaxe afirma ser v\u00edtima de violencia sexual. A algunhas persoas transx\u00e9nero n\u00e9gaselles a asistencia sanitaria ou sofren discriminaci\u00f3n no lugar de traballo, inclu\u00eddo o despedimento por ser transx\u00e9nero, ou s\u00e9ntense asediados por grupos pol\u00edticos ou relixiosos conservadores que se opo\u00f1en \u00e1s leis sobre dereitos das persoas LGTB. Tam\u00e9n sofren a discriminaci\u00f3n dalgunhas persoas dentro dos movementos sociais LGTB e dalgunhas feministas.\nAdemais do maior risco de violencia e outras ameazas, a tensi\u00f3n creada pola transfobia pode provocar consecuencias emocionais negativas que poden conducir a trastornos por consumo de substancias, fugas de casa (en menores) e un maior \u00edndice de suicidio."}
{"id": "600275", "revid": "98629", "url": "https://gl.wikipedia.org/wiki?curid=600275", "title": "Patrimonio da Humanidade na Arxentina", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Esta \u00e9 unha lista do Patrimonio da Humanidade na Arxentina, especificamente clasificada pola UNESCO e elaborada de acordo con dez criterios principais, cuxos puntos son xulgados por especialistas na \u00e1rea. A Arxentina aceptou a convenci\u00f3n o 23 de agosto de 1978, convertendo os seus lugares en elix\u00edbeis para a s\u00faa inclusi\u00f3n na lista.\nHai once sitios Patrimonio da Humanidade na Arxentina, e outros dez na lista tentativa. O primeiro sitio na lista foi o Parque Nacional Los Glaciares, na quinta sesi\u00f3n do Comit\u00e9 do Patrimonio Mundial, celebrada en Sydney, Australia, en outubro de 1981. O sitio m\u00e1is recente enumerado foi o Parque Nacional Los Alerces, en 2017. Cinco sitios na Arxentina est\u00e1n catalogados polos seus bens naturais e seis por bens culturais. Comp\u00e1rtense tres sitios con outros pa\u00edses: as misi\u00f3ns xesu\u00edtas comp\u00e1rtense co Brasil, os sitios do sistema viario incaico comp\u00e1rtense con cinco pa\u00edses e obras de Le Corbusier con seis pa\u00edses.\nLista provisional.\nAdemais dos sitios inscritos na Lista do Patrimonio Mundial, os estados membros poden manter unha lista de sitios provisionais que poden considerar para ser nomeados. S\u00f3 se aceptan candidaturas para a Lista do Patrimonio Mundial se o sitio figuraba previamente na lista provisional. A Arxentina ten dez sitios na s\u00faa lista provisional."}
{"id": "600276", "revid": "23204", "url": "https://gl.wikipedia.org/wiki?curid=600276", "title": "Orgullo LGBT", "text": ""}
{"id": "600280", "revid": "5132", "url": "https://gl.wikipedia.org/wiki?curid=600280", "title": "Dar\u00fc\u015f\u015fafaka Lassa", "text": ""}
{"id": "600282", "revid": "5132", "url": "https://gl.wikipedia.org/wiki?curid=600282", "title": "Basketball Champions League 2023-24", "text": "A edici\u00f3n 2023\u201324 da Basketball Champions League \u00e9 a oitiva edici\u00f3n da Basketball Champions League (BCL) principal competici\u00f3n de clubs de baloncesto organizada pola FIBA. Nesta edici\u00f3n compiten 32 equipos, mantendo o formato de competici\u00f3n da edici\u00f3n anterior. O torneo comezar\u00e1 o 17 de outubro de 2023.\nEquipos.\nOs equipos participantes na edici\u00f3n 2023\u221224 son:"}
{"id": "600287", "revid": "101399", "url": "https://gl.wikipedia.org/wiki?curid=600287", "title": "Xulipedia", "text": "Xulipedia \u00e9 unha base de datos organizada por orde cronol\u00f3xica, con informaci\u00f3n da literatura galega e as outras literaturas rom\u00e1nicas peninsulares e mais da literatura universal, recollida por Xulio Sim\u00f3n e convertida en formato wiki da man de Javier Prado, Laura Goldar, Tono Barros, Francisco Becerra e Lu\u00eds Losada. Abrangue desde 1851 (ano de nacemento de Manuel Curros Enr\u00edquez) ata 2004 (data do falecemento de Manuel Mar\u00eda e Lu\u00edsa Villalta), se ben do 2004 \u00e1 actualidade recolle os palmar\u00e9s dos premios literarios de cada ano, e remata cun repositorio web que recolle enlaces significativos na actualidade.\nCaracter\u00edsticas.\nEsta ferramenta que aposta polo multiculturalismo e ten como cerna a lingua galega, comezou\na elaborarse cando a\u00ednda non exist\u00eda internet, partindo por tanto da recollida de informaci\u00f3n\nen libros e revistas como por exemplo: \u00a8Gran Enciclopedia Galega \u00a8, \u201c A Nosa Terra \u201d, \u201c N\u00f3s \u201d\n\u201c Grial \u201d, \u201c O Tio Marcos d'a Portela \u201d, \u201cA Monteira\u201d, \u201c Diccionario de escritores en lingua galega\u201d de Fdez del Riego\u201d (Edici\u00f3s do Castro),\u201cDiccionario de autores da literatura galega\u201d de Galaxia, \u201cDiccionario de publicaci\u00f3ns peri\u00f3dicas da literatura galega\u201d tam\u00e9n de Galaxia, \u201cHistoria da literatura galega contempor\u00e1nea \u201d de Carballo Calero (Galaxia); \u201cA prensa galega de Cuba\u201d de Neira Vilas\n(Edici\u00f3s do Castro),\u201cC\u00e9ltiga\u201d e \u201cLar\", e moitos outros libros e publicaci\u00f3ns.\nInt\u00e9ntase relacionar sobre todo as literaturas ib\u00e9ricas facendo referencia a autores que tiveron\nrelaci\u00f3n coas nosas letras: Tom\u00e0s Garc\u00e9s , Carles Riba, Joan Maragall, Rodrigues Lapa, Teixeira de Pascoaes, Salvador Espriu, Jorge Amado (Brasil), Gabriel Aresti, Joan Perucho... e a revistas\ncomo \u201cLa Campana de Gracia\u201d, \u201cCamp de l\u2019Arpa\u201d, \u201cQuatro ventos\u201d, \u201cSeara Nova\u201d \u201cA Aguia\u201d...\nTr\u00e1tase dunha p\u00e1xina wiki que se constr\u00fae coas colaboraci\u00f3ns de todas aquelas persoas que\npoidan e queiran achegar contidos. Funciona exactamente igual que a Wikipedia no mesmo\nformato e est\u00e1 conectada con ela nas s\u00faas linguas romances orixinais.\nEst\u00e1 composta de varias secci\u00f3ns: nunha aparecen os nacementos e falecementos dese ano no\neido da literatura e tam\u00e9n de persoas relevantes noutros campos. Noutro apartado faise\nreferencia a publicaci\u00f3ns que houbo en Galicia e relacionadas con Galicia no ano\ncorrespondente. Secci\u00f3n de \u201cAcontecementos\u201d, cos feitos culturais salientables ese ano en Galicia. No apartado \u201cPremios\u201d, refl\u00edctense os ga\u00f1adores dos certames literarios que se convocaron ese ano.\nNa denominada secci\u00f3n \u201cEpistolar\u201d, rec\u00f3llese a correspondencia entre persoeiros cando se fai\nreferencia a alg\u00fan feito importante relacionado coa nosa cultura.Rec\u00f3llese a correspondencia coa Galicia da di\u00e1spora cando nela se fai referencia \u00e1 nosa cultura: Luis Seoane con D\u00edaz Pardo e Francisco F. del Riego, de Neira Vilas con Xos\u00e9_Ram\u00f3n_Fern\u00e1ndez-Oxea, con Ant\u00f3n Beiras, Ram\u00f3n Pi\u00f1eiro, con Sebasti\u00e1n_Mart\u00ednez-Risco, con Leandro Carr\u00e9, con Celso Emilio, con Manuel Mar\u00eda, con Salvador Espriu, con Valent\u00edn Paz Andrade, con Avil\u00e9s de Taramancos, con Xavier Alcal\u00e1\u2026; de Basilio Losada con Ram\u00f3n Pi\u00f1eiro, con M\u00e9ndez Ferr\u00edn, con Celso Emilio, con Alonso Montero\u2026; de Xos\u00e9_Mar\u00eda_\u00c1lvarez_Bl\u00e1zquez con Blanco Amor...\nEn \u201cSumarios\u201d especif\u00edcanse os temas tratados en revistas como \u201cN\u00f3s\u201d ou \u201cGrial\u201d.\nAlgunhas destas secci\u00f3ns aparecen paralelamente noutro apartado denominado \u201cOutras\nculturas\u201d, con alusi\u00f3n a pa\u00edses de lingua portuguesa, catal\u00e1, en castel\u00e1n e lit. universal.\nFinalmente na \u00faltima secci\u00f3n, \u201cTam\u00e9n sucedeu\u201d, figuran os feitos hist\u00f3ricos e culturais, sobranceiros dese ano. Figuran tam\u00e9n datos hist\u00f3ricos, recensi\u00f3ns bibliogr\u00e1ficas, cinema, etc. Todo en cronolox\u00eda coas outras literaturas e procurando relacionalas\u2026 Mantense as ortograf\u00edas orixinais dos documentos. "}
{"id": "600288", "revid": "5863", "url": "https://gl.wikipedia.org/wiki?curid=600288", "title": "Teatro Rosal\u00eda Castro", "text": ""}
{"id": "600289", "revid": "5863", "url": "https://gl.wikipedia.org/wiki?curid=600289", "title": "Jo\u00e3o Guisan Seixas", "text": ""}
{"id": "600291", "revid": "5863", "url": "https://gl.wikipedia.org/wiki?curid=600291", "title": "Premio Lu\u00edsa Villalta a Iniciativas Normalizadoras", "text": ""}
{"id": "600292", "revid": "98629", "url": "https://gl.wikipedia.org/wiki?curid=600292", "title": "Parque Nacional Los Glaciares", "text": "O Parque Nacional Los Glaciares \u00e9 unha \u00e1rea protexida federal na Provincia de Santa Cruz, na Arxentina. O parque ocupa unha superficie de 7.269\u00b427 km\u00b2, polo que \u00e9 o parque nacional m\u00e1is grande do pa\u00eds. Fundado o 11 de maio de 1937, alberga unha mostra representativa do bosque subpolar de Magallanes e da biodiversidade do deserto da Patagonia occidental en bo estado de conservaci\u00f3n. En 1981, declar\u00e1rono Patrimonio da Humanidade pola UNESCO.\nO nome do parque fai referencia ao campo de xeo xigante dos Andes, o m\u00e1is grande f\u00f3ra da Ant\u00e1rtida, Groenlandia e Islandia, que alimenta 47 grandes glaciares, dos que 13 desembocan cara ao Oc\u00e9ano Pac\u00edfico. Noutras partes do mundo, os glaciares comezan a unha altura de polo menos 2500 m. sobre o nivel medio do mar, pero debido ao tama\u00f1o do campo de xeo, estes glaciares comezan en s\u00f3 1500 m., deslizandose cara a abaixo ata 200 m.. Los Glaciares limita co Parque Nacional Torres del Paine ao sur en territorio Chileno.\nXeograf\u00eda.\nOs Glaciares, dos cales o 30% est\u00e1 cuberto de xeo, p\u00f3dese dividir en d\u00faas partes, cada unha delas correspondente a un dos dous grandes lagos alongados que cont\u00e9n parcialmente o parque. O lago Argentino, 1466 km\u00b2 e o m\u00e1is grande da Arxentina, est\u00e1 no sur, mentres que o Lago Viedma, 1100 km\u00b2, est\u00e1 no norte. Ambos lagos alimentan o R\u00edo Santa Cruz que baixa ata a parte baixa de Porto Santa Cruz no Atl\u00e1ntico. Entre as d\u00faas metades hai unha zona non tur\u00edstica e sen lagos chamada \"Zona Centro\".\nA metade norte est\u00e1 formada por parte do Lago Viedma, o Glaciar Viedma e alg\u00fans glaciares menores, e unha serie de monta\u00f1as moi populares entre os afeccionados \u00e1 escalada e ao sendeirismo, inclu\u00edndo o Monte Fitz Roy e Cerro Torre.\nA parte sur ten, as\u00ed como unha serie doutros m\u00e1is pequenos, os principais glaciares que desembocan no lago Argentino: Glaciar Perito Moreno, Glaciar Upsala e Glaciar Spegazzini. Os barcos de excursi\u00f3n t\u00edpicos viaxan entre os icebergs para visitar a Ba\u00eda de Onelli, e os inaccesibles Spegazzini e Upsala. O Perito Moreno \u00e9 accesible por terra.\nClima.\nO parque ten un clima temperado fresco e h\u00famido. As temperaturas medias oscilan entre 0,6\u00a0\u00b0C no inverno a 13,4\u00a0\u00b0C no ver\u00e1n a\u00ednda que en altitudes m\u00e1is altas, a temperatura media anual pode roldar os -3\u00a0\u00b0C. O parque recibe unhas precipitaci\u00f3ns medias anuais de 500 mm. no oeste e de 900 mm. no leste que se distrib\u00faen uniformemente ao longo do ano. As nevadas son com\u00fans durante os meses m\u00e1is fr\u00edos.\nEcolox\u00eda.\nAs monta\u00f1as rete\u00f1en a maior parte da humidade do Oc\u00e9ano Pac\u00edfico, deixando pasar s\u00f3 a friaxe do xeo (media anual de 7\u00b45\u00a0\u00b0C e creando a \u00e1rida estepa patag\u00f3nica no lado arxentino do cordal. Esta \u00e1rea \u00e9 o h\u00e1bitat do \u00f1andu, guanaco, puma e Raposo gris de Am\u00e9rica do Sur, este \u00faltimo sufriu a invasi\u00f3n da industria gandeira e est\u00e1n en perigo de extinci\u00f3n. O guanaco, a\u00ednda que non est\u00e1 en perigo de extinci\u00f3n, tivo un descenso dram\u00e1tico da poboaci\u00f3n hist\u00f3rica debido ao pastoreo a grande escala do gando en gran parte da Patagonia. Hai m\u00e1is de 100 especies de aves na zona (c\u00f3ndors, aguias e outros). Entre o xeo e a estepa patag\u00f3nica hai unha zona f\u00e9rtil de bosques subpolares de Magallanes compostos principalmente por lengas e guindos, pero tam\u00e9n \u00f1ires. Dentro destas zonas m\u00e1is hospitalarias tam\u00e9n viven cervos huemul e patos dos torrentes.\nProblemas.\nO Parque Nacional Los Glaciares enfr\u00f3ntase a moitos problemas relacionados co turismo, o sobrepastoreo, os incendios forestais e moito m\u00e1is. Hai zonas do parque onde o sobrepastoreo \u00e9 un problema e cont\u00e9n moitas especies ex\u00f3ticas/invasoras e asilvestradas como gando vac\u00fan, lebres europeas e certos tipos de troitas. Os incendios forestais tiveron un forte impacto no lugar e tam\u00e9n degradaron e destru\u00edron partes do mesmo.\nUso humano.\nLos Glaciares \u00e9 unha gran atracci\u00f3n para os turistas internacionais. Os puntos de partida dos percorridos son a cidade de El Calafate, \u00e1 beira do lago Argentino pero f\u00f3ra do parque, onde a administraci\u00f3n do parque ten a s\u00faa sede, e El Chalt\u00e9n aldea na parte norte do parque, ao p\u00e9 do Fitz Roy. Outros puntos tur\u00edsticos do parque incl\u00faen Lago del Desierto e Lago Roca.\nTam\u00e9n se utilizou como un dos lugares de rodaxe de \"Return of the Ice\", o segundo episodio da serie documental de ciencia especulativa \"The Future is Wild\"."}
{"id": "600293", "revid": "4817", "url": "https://gl.wikipedia.org/wiki?curid=600293", "title": "Mars Orbiter Mission", "text": "Mars Orbiter Mission, tam\u00e9n co\u00f1ecida polo seu acr\u00f3nimo, MOM, e apodada como Mangalyaan (que pode traducirse como \"ve\u00edculo marciano\" en sanscrito), \u00e9 unha sonda espacial da India lanzada o 5 de novembro de 2013 mediante un foguete PSLV XL desde o Centro Espacial Satish Dhawan cara Marte.\nCaracter\u00edsticas.\nMars Orbiter Mission \u00e9 a primeira sonda india enviada a Marte. A s\u00faa misi\u00f3n \u00e9 principalmente de demostraci\u00f3n tecnol\u00f3xica e dirixida a desenvolver as t\u00e9cnicas para enviar unha sonda a Marte ou outros planetas de maneira segura, a\u00ednda que a nave leva a bordo tam\u00e9n instrumentaci\u00f3n cient\u00edfica. MOM est\u00e1 baseada na estrutura do orbitador lunar Chandrayaan 1, usando un bus I-1K. Ten forma aproximada de cubo de aluminio e fibras compostas de 1,5 m de lado, reforzado con [[pl\u00e1stico]. A masa total da sonda ao lanzamento era de 1340 kg, dos cales 852 kg eran propelente. A enerx\u00eda el\u00e9ctrica \u00e9 proporcionada por un [[panel solar]] de 1,4 x 1,8 m composto por tres secci\u00f3ns que alimenta unha [[Bater\u00eda (electricidade)|bater\u00eda]] de i\u00f3n litio de 36 Amperios-hora. O panel xera 800 [[Vatio|W]] de [[potencia]] \u00e1 distancia de Marte. A propulsi\u00f3n corre a cargo dun [[Motor foguete|motor]] de 440 [[Newton (unidade)|N]] de [[pulo]] que consome [[monometilhidracina]] e [[tetr\u00f3xido de nitr\u00f3xeno]] almacenados en tanques de propelente cunha capacidade de 390 litros. O control de actitude l\u00e9vano catro [[volante de inercia|volantes de inercia]] e oito pequenos propulsores, coa orientaci\u00f3n da nave determinada por dous sensores estelares e un sensor solar. As comunicaci\u00f3ns te\u00f1en lugar mediante unha [[antena]] de alta ganancia de 2,2 m en [[banda S]], unha antena de media ganancia e outra de baixa ganancia.\nMOM leva a bordo cinco instrumentos:\nPerfil da misi\u00f3n.\nMOM foi lanzada mediante un PSLV XL a unha \u00f3rbita terrestre o 5 de novembro de 2013. Para aforrar propelente e facer un uso m\u00e1is eficiente do mesmo foi elevando o seu [[apoxeo]] en seis acendidos ao longo de catro semanas. A sonda deixou a Terra o 1 de decembro, chegando a Marte o 24 de setembro de 2014, insert\u00e1ndose nunha [[\u00f3rbita]] de 366 km de [[periapse]] e 80\u00a0000 km de [[apoapse]], cunha [[inclinaci\u00f3n orbital]] de 150\u00b0 e un [[per\u00edodo orbital|per\u00edodo]] de 76,7 horas, dando comezo \u00e1 misi\u00f3n principal.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Sondas espaciais]]"}
{"id": "600294", "revid": "4817", "url": "https://gl.wikipedia.org/wiki?curid=600294", "title": "MOM", "text": ""}
{"id": "600295", "revid": "4817", "url": "https://gl.wikipedia.org/wiki?curid=600295", "title": "Mangalyaan", "text": ""}
{"id": "600296", "revid": "23204", "url": "https://gl.wikipedia.org/wiki?curid=600296", "title": "Quebrada de Humahuaca", "text": "A Quebrada de Humahuaca \u00e9 un estreito val monta\u00f1oso situado na provincia da Jujuy no noroeste da Arxentina, 1649 km. ao norte de Bos Aires (). Ten uns 155 km. de lonxitude, orientado norte-sur, limita co Altiplano ao oeste e ao norte, cos outeiros sub-Andinos no leste, e polos vales c\u00e1lidos (\"Valles Templados\") no sur.\nO nome \"quebrada\" (literalmente \"roto\") trad\u00facese como un val profundo ou barranco. Recibe o seu nome de Humahuaca, unha pequena cidade de 11.000 habitantes. O r\u00edo Grande (\"R\u00edo Grande\"), que queda seco no inverno, discorre abundantemente pola Quebrada no ver\u00e1n.\nA comarca sempre foi unha encrucillada de comunicaci\u00f3n econ\u00f3mica, social e cultural. Leva poboado polo menos 10.000 anos, desde o asentamento dos primeiros cazadores-recolectores, o que se evidencia por substanciais restos prehist\u00f3ricos. En particular, moitas socalcos agr\u00edcolas con muros de pedra, que se pensa que se orixinaron hai m\u00e1is de 1.500 anos, at\u00f3panse en toda a rexi\u00f3n e a\u00ednda est\u00e1n en uso na actualidade. O sistema de campo une unha serie de cidades fortificadas chamadas \"pucaras\". O val foi despois un cami\u00f1o de caravanas para o Imperio Inca no s\u00e9culo XV, ent\u00f3n un importante enlace entre o Vicerreinado do R\u00edo da Prata e o Vicerreinado do Per\u00fa, as\u00ed como escenario de moitas batallas da Guerra de Independencia Espa\u00f1ola.\nA Quebrada de Humahuaca designouse paisaxe protexida no 2000. Declarouse Patrimonio da Humanidade da UNESCO o 2 de xullo de 2003."}
{"id": "600297", "revid": "4817", "url": "https://gl.wikipedia.org/wiki?curid=600297", "title": "MATS", "text": "MATS, acr\u00f3nimo de Mesospheric Airglow/Aerosol Tomography and Spectroscopy, \u00e9 un sat\u00e9lite artificial de Suecia lanzado o 4 de novembro de 2023 mediante un foguete Electron desde Mahia (Nova Zelandia).\nCaracter\u00edsticas.\nMATS foi dese\u00f1ado para estudar a mesosfera terrestre e as nubes noctilocuentes mediante a medici\u00f3n das emisi\u00f3ns do os\u00edxeno atmosf\u00e9rica na banda do infravermello pr\u00f3ximo, en lonxitudes de onda entre 759 e 767 nm, as\u00ed como medindo a luz solar dispersada polas nubes noctilocuentes no ultravioleta (lonxitudes de onda entre 270 e 300 nm). O sat\u00e9lite leva dous instrumentos a bordo: a c\u00e1mara para a observaci\u00f3n do limbo e a c\u00e1mara para a observaci\u00f3n do nadir."}
{"id": "600298", "revid": "4817", "url": "https://gl.wikipedia.org/wiki?curid=600298", "title": "Mesospheric Airglow/Aerosol Tomography and Spectroscopy", "text": ""}
{"id": "600299", "revid": "4817", "url": "https://gl.wikipedia.org/wiki?curid=600299", "title": "MB-3-1", "text": "MB-3-1 foi un motor foguete bipropelente dos Estados Unidos utilizado por varios foguetes.\nCaracter\u00edsticas.\nOs motores MB-3-1 eran fabricados e comercializados por Rocketdyne para o seu uso como motor principal en diferentes foguetes, como o Delta A, o Thor Ablestar, o Delta B e o Delta C. Foi usado por primeira vez en 1960, constru\u00edndose 43 unidades."}
{"id": "600300", "revid": "25871", "url": "https://gl.wikipedia.org/wiki?curid=600300", "title": "MB-3-3", "text": "MB-3-3 foi un motor foguete bipropelente dos Estados Unidos e fabricado en Xap\u00f3n baixo licenza para ser utilizado no foguete H-1.\nCaracter\u00edsticas.\nOs motores MB-3-3 eran fabricados no Xap\u00f3n baixo lienza de Rocketdyne para o seu uso como motor principal no foguete H-1. Foi usado por primeira vez en 1964, constru\u00edndose 96 unidades."}
{"id": "600305", "revid": "16180", "url": "https://gl.wikipedia.org/wiki?curid=600305", "title": "Zoe Saldana", "text": ""}
{"id": "600307", "revid": "15490", "url": "https://gl.wikipedia.org/wiki?curid=600307", "title": "Miguel Pato Cabanas", "text": "Miguel Pato Cabanas, nado na Coru\u00f1a en 1975, \u00e9 un cantante e escritor galego.\nTraxectoria.\nVocalista e letrista dun grupo de m\u00fasica. En 2012 participou na publicaci\u00f3n colectiva \"Cerrado por pinturas\" da galer\u00eda Monty4. O seu primeiro poemario, \"Arquip\u00e9lago\", apareceu en 2015."}
{"id": "600308", "revid": "1131", "url": "https://gl.wikipedia.org/wiki?curid=600308", "title": "Mercedes Goycoa Fern\u00e1ndez", "text": ""}
{"id": "600309", "revid": "1131", "url": "https://gl.wikipedia.org/wiki?curid=600309", "title": "Mercedes Goicoa Fern\u00e1ndez", "text": ""}
{"id": "600310", "revid": "5863", "url": "https://gl.wikipedia.org/wiki?curid=600310", "title": "O Covo, Mera de Arriba, Ortigueira", "text": "O Covo \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Segndo o IGE est\u00e1 deshabitado."}
{"id": "600312", "revid": "5132", "url": "https://gl.wikipedia.org/wiki?curid=600312", "title": "Tofa\u015f Bursa", "text": ""}
{"id": "600313", "revid": "5863", "url": "https://gl.wikipedia.org/wiki?curid=600313", "title": "Bursaspor Basketbol", "text": "O Bursaspor Basketbol \u00e9 un club profesional de baloncesto turco con sede na cidade de Bursa. Actualmente xoga na Basketbol S\u00fcper Ligi (BSL), a m\u00e1xima categor\u00eda do baloncesto turco, e na Basketball Champions League. Fundado en 2014, o club \u00e9 a secci\u00f3n de baloncesto do club polideportivo Bursaspor. O equipo xoga os seus partidos como local no Tofa\u015f Spor Salonu, recinto con capacidade para 7\u00a0500 espectadores.\nHistoria.\nA secci\u00f3n de baloncesto do Bursaspor foi fundada no ano 2014, comezando a s\u00faa andaina na terceira divisi\u00f3n turca. Na temporada 2018\u221219 consegue o ascenso \u00e1 m\u00e1xima categor\u00eda, a Basketbol S\u00fcper Ligi (BSL) apos ga\u00f1aren o campionato da segunda divisi\u00f3n, a T\u00fcrkiye Basketbol Ligi (TBL). Este fito produciuse despois de teren ga\u00f1ado 25 xogos e perderen tan s\u00f3 5. Na temporada 2019\u221220, o club tivo un rendemento destac\u00e1bel a pesar de ser un equipo debutante, ocupando o noveno lugar antes da cancelaci\u00f3n da liga por mor da pandemia de COVID-19. Na temporada 2020\u221221 o equipo finaliza de novo en noveno lugar, conseguindo clasificarse para xogar a EuroCup. Ao ano seguinte o club consegue un dos seus principais fitos ao chegar \u00e1 final da EuroCup, onde perderon ante a Virtus Bologna por 80\u201367 nun encontro disputado na propia Bolo\u00f1a. Unha vitoria neste partido ter\u00edalles permitido disputar na seguinte temporada a Euroliga. A nivel dom\u00e9stico o seu mellor posto foi na temporada 2022\u221223, cando o equipo conseguiu finalizar en quinto lugar despois de teren ga\u00f1ado 17 encontros.\nPatrocinadores.\nPor motivos de patrocinio o club tivo diversos nomes ao longo da s\u00faa historia:"}
{"id": "600314", "revid": "5132", "url": "https://gl.wikipedia.org/wiki?curid=600314", "title": "Bursaspor (baloncesto)", "text": ""}
{"id": "600315", "revid": "5132", "url": "https://gl.wikipedia.org/wiki?curid=600315", "title": "Peristeri bwin", "text": ""}
{"id": "600316", "revid": "1505", "url": "https://gl.wikipedia.org/wiki?curid=600316", "title": "Hedera hibernica", "text": "Hedera hibernica \u00e9 unha das especies do x\u00e9nero \"Hedera\" nativa das costas atl\u00e1nticas de Europa\nDescrici\u00f3n.\nPlanta perenne moi vigorosa, non rizomatosa de h\u00e1bito rastreiro ou trepador, adh\u00edrese \u00e1s superficies por medio de ra\u00edces a\u00e9reas. Como todas as especies de \"Hedera\", ten d\u00faas formas de follas. As das ramas novas son est\u00e9riles, xeralmente cordiformes ou palmadas; poden ser tam\u00e9n puntiagudas, con 3 a 5 l\u00f3bulos \u2014o central m\u00e1is longo que os laterais\u2014, con base truncada, de cor avermellada a verdoso e tricomas estrelados. As das ramas f\u00e9rtiles son enteiras \u2014\u00e1s veces tam\u00e9n trilobuladas\u2014, xeralmente el\u00edpticas ou ovadas, ou mesmo lanceoladas, separadas por entren\u00f3s. Todas son de cor verde pardo a intenso, con nervios verdosos pouco prominentes. As inflorescencias terminais xorden en umbelas con 10-35 flores diminutas de cor amarela verdosa, con p\u00e9talos deltoideos e s\u00e9palos triangulares de cor casta\u00f1a. Os froitos son pequenas bagas negro azuladas, \u00e1s veces dun verde escuro. Conte\u00f1en de 2 a 5 sementes. \nTen un n\u00famero de cromosomas de 2n = 96.\nDistribuci\u00f3n e h\u00e1bitat.\nOrixinaria das costas atl\u00e1nticas europeas, tanto noroccidentais como suroccidentais. At\u00f3pase naturalizada en Norteam\u00e9rica.\nO seu h\u00e1bitat natural son os bosques h\u00famidos e os t\u00e9pedos caducifolios.\nCultivo e usos.\nCult\u00edvase amplamente como ornamental. Debido ao seu r\u00e1pido e vigoroso crecemento, do mesmo xeito que o seu parente \"Hedera helix\" (a hedra com\u00fan), consid\u00e9rase especie invasora nas zonas de Norteam\u00e9rica que te\u00f1en invernos suaves e tende a invadir amplas zonas e mesmo afogar as plantas \u00e1s que se adhire para rubir.\nTaxonom\u00eda.\n\"Hedera hibernica\" foi descrita por (G.Kirchn.) Carri\u00e8re e publicada en \"Revue Horticole\" 62: 163. 1890.\nHedera: nome xen\u00e9rico dado \u00e1 hedra.\nhibernica: ep\u00edteto do grego antigo que significa \"do inverno\"."}
{"id": "600317", "revid": "1505", "url": "https://gl.wikipedia.org/wiki?curid=600317", "title": "Amaranthus powellii", "text": "Amaranthus powellii \u00e9 unha especie herb\u00e1cea cosmopolita pertencente \u00e1 familia Amaranthaceae.\nDescrici\u00f3n.\n\"Amaranthus powellii\" \u00e9 unha planta herb\u00e1cea monoica e anual, xeralmente glabra, de 1 m de altura (at\u00e9 1,5 m), con talos xeralmente verticais verdes, \u00e1s veces avermellados ou p\u00farpuras, e bastante ramificados. As follas, alternas, te\u00f1en un pec\u00edolo substancialmente tan longo como a extremidade. A l\u00e1mina da folla, cunha marxe completa, rombo-ovada a lanceolada, ten de 4 a 8 cm de longo e de 2 a 3 cm de ancho.\nAs inflorescencias (similares \u00e1s de \"Amaranthus hybridus\", pero m\u00e1is grosas) adoitan ser terminais e consisten en espigas terminais ou axilares, erectas e r\u00edxidas, de at\u00e9 15 cm de longo, de cor verde prata, algunhas veces tinguidas de vermello, que son sustentadas por varias br\u00e1cteas lanceoladas lineais de 2.5 a 5 mm de longo, incl\u00faen moitas flores femininas (pistiladas) e masculinas (estaminadas). As flores pistiladas te\u00f1en de 3 a 5 t\u00e9palos desiguais (ou s\u00e9palos), os t\u00e9palos exteriores son aproximadamente el\u00edpticos, de 1.5 a 3.5 mm. O estilo ten tres estigmas. Os froitos secos son subglobulares ou ovoides comprimidos, de 2 a 3 mm de longo, con c\u00e1psula de dehiscencia circuncisa regularmente, cada un dos cales cont\u00e9n unha soa semente. Sementes, lisas, brillantes, negras, subglobosas a lenticulares, te\u00f1en un di\u00e1metro de 1 a 1.4 mm.\nDistribuci\u00f3n.\nNativa de Norteam\u00e9rica. \u00c9 unha herba anual que medra en terreos bald\u00edos e cultivos. Sae como malezas en cultivos, particularmente de millo e soia, cuxas poboaci\u00f3ns resistentes aos herbicidas xurdiron desde finais dos anos 70 en Am\u00e9rica do Norte e Europa.\nH\u00e1bitat.\nComunidades nitr\u00f3filas, especialmente arvenses.\nTaxonom\u00eda.\n\"Amaranthus powellii\" foi descrita por Sereno Watson e publicada en: \"Proceedings of the American Academy of Arts and Sciences\" vol. 10 p\u00e1x.347, no ano 1875.\nUsos.\nA etnia mestiza (M\u00e9xico) \u00fasaa como condimento para os alimentos"}
{"id": "600318", "revid": "1505", "url": "https://gl.wikipedia.org/wiki?curid=600318", "title": "Amaranthus retroflexus", "text": "Amaranthus retroflexus \u00e9 unha especie planta faner\u00f3gama da familia Amaranthaceae.\nEn Galicia est\u00e1 catalogada como especie ex\u00f3tica invasora.\nDescrici\u00f3n.\n\u00c9 unha herba anual erecta que alcanza unha altura m\u00e1xima de preto de 3 metros. As follas son de case 15 cm de longo nas grandes plantas, as m\u00e1is altas no talo cunha forma de lanza e as m\u00e1is baixas da planta de forma oval ou de diamantes. A planta \u00e9 monoica, con plantas que levan tanto flores masculinas como femininas. A inflorescencia \u00e9 un grande e denso acio de flores intercaladas con br\u00e1cteas espi\u00f1entas de cor verde. O froito \u00e9 unha c\u00e1psula de menos de 2 mil\u00edmetros de longo cunha \"tapa\" que se abre para revelar un pequeno n\u00famero de sementes negras.\nDistribuci\u00f3n e h\u00e1bitat.\n\u00c9 nativa da Am\u00e9rica tropical, pero est\u00e1 moi estendida como unha especie introducida na maior\u00eda dos continentes nun gran n\u00famero de h\u00e1bitats.\nTaxonom\u00eda.\n\"Amaranthus retroflexus\" foi descrita por Carl von Linn\u00e9 e publicada en \"Species Plantarum\" 2: 991. 1753.\nAmaranthus: nome xen\u00e9rico que procede do grego \"amaranthos\", que significa \"flor que non murcha\".\nretroflexus: ep\u00edteto xeogr\u00e1fico"}
{"id": "600321", "revid": "27155", "url": "https://gl.wikipedia.org/wiki?curid=600321", "title": "CD32", "text": "O CD32 (grupo ou \"cluster\" de diferenciaci\u00f3n 32), tam\u00e9n co\u00f1ecido como Fc\u03b3RII (FcgammaRII) ou FCGR2, \u00e9 unha glicoprote\u00edna receptora da superficie celular pertencente \u00e1 familia x\u00e9nica das inmunoglobulinas. O CD32 pode encontrarse na superficie de diversas c\u00e9lulas inmunitarias. Ten unha baixa afinidade polo rexi\u00f3n Fc dos anticorpos IgG en forma mon\u00f3mera, pero unha alta afinidade polos complexos inmunes IgG. O CD32 ten d\u00faas funci\u00f3ns principais: regulaci\u00f3n da resposta celular e captaci\u00f3n de complexos inmunes. As respostas celulares reguladas polo CD32 incl\u00faen a fagocitose, a estimulaci\u00f3n de citocinas e o transporte endoc\u00edtico. A desregulaci\u00f3n do CD32 est\u00e1 asociada con diferentes formas de autoinmunidade, como o lupus eritematoso sist\u00e9mico. En humanos, hai tres grandes subtipos de CD32: CD32A, CD32B e CD32C. Mentres que o CD32A e CD32C est\u00e1n implicados en respostas de activaci\u00f3n celular, o CD32B \u00e9 inhibitorio.\nEstrutura e sinalizaci\u00f3n.\nO CD32 \u00e9 unha prote\u00edna transmembrana de tipo I cunha rexi\u00f3n transmembrana helicoidal. Mentres que a rexi\u00f3n extracelular consta de tres dominios de inmunoglobulina (duns 100 amino\u00e1cidos de lonxitude), a rexi\u00f3n citos\u00f3lica var\u00eda segundo o subtipo. O CD32A e o CD32C pos\u00faen un motivo de activaci\u00f3n baseado na tirosina inmunorreceptor (ITAM), mentres que CD32B ten un motivo inhibidor baseado na tirosina inmunorreceptor (ITIM). Ambos os tipos de motivos dependen de interacci\u00f3ns con prote\u00ednas que conte\u00f1en o dominio SH2 para transducir sinais despois de un\u00edrense a un complexo inmune IgG. Cando un ITIM \u00e9 fosforilado, activa as prote\u00ednas efectoras que desfosforilan dianas augas abaixo do cadoiro de sinalizaci\u00f3n de ITAM, como as quinases MAP.\nOs receptores CD32 \u00fanense \u00e1 rexi\u00f3n bisagra inferior da IgG por medio dun dominio extracelular. Ademais, todos os subtipos de CD32 \u00fanense doadamente a complexos inmunes IgG1 e IgG3, pero difiren nas s\u00faas afinidades de uni\u00f3n a IgG2 e IgG4. O CD32A \u00fanese a complexos inmunes IgG2, pero non IgG4. O CD32B e CD32C \u00fanense a complexos inmunes IgG4, pero non IgG2. O uso de anticorpos monoclonais pode distinguir entre CD32A e CD32B; por\u00e9n, o alto grao de homolox\u00eda entre os dominios extracelular de CD32A e CD32C fai que sexa dif\u00edcil diferencialos.\nFunci\u00f3ns e localizaci\u00f3n.\n\"CD32A\".\nO CD32A \u00e9 un subtipo activador do CD32 que se pode encontrar en diversas c\u00e9lulas inmunes, especialmente en plaquetas, neutr\u00f3filos, macr\u00f3fagos e c\u00e9lulas dendr\u00edticas. Nas plaquetas, axuda \u00e1 internalizaci\u00f3n de c\u00e9lulas de \"Escherichia coli\" opsonizadas por IgG, e est\u00e1 m\u00e1is xeralmente implicada na mediaci\u00f3n de respostas das plaquetas activadas por bacterias. O CD32A tam\u00e9n desempe\u00f1a un importante papel na activaci\u00f3n de plaquetas, adhesi\u00f3n e agregaci\u00f3n en resposta a danos nos vasos sangu\u00edneos. Cando se une a complexos inmunes IgG, o ITAM citos\u00f3lico pode promover a actividade fagoc\u00edtica e a secreci\u00f3n de citocinas en neutr\u00f3filos e macr\u00f3fagos. O CD32A tam\u00e9n axuda \u00e1 activaci\u00f3n da endocitose mediada por recubrimento de clatrina en varios tipos de c\u00e9lulas. En c\u00e9lulas dendr\u00edticas, o CD32A xoga un importante papel na maduraci\u00f3n e a regulaci\u00f3n \u00e1 alza de mol\u00e9culas coestimuladoras na superficie celular, reforzando a capacidade das c\u00e9lulas dendr\u00edticas de presentar ant\u00edxenos a c\u00e9lulas T. A activaci\u00f3n do CD32A \u00e9 necesaria e suficiente para producir inmunidade celular de c\u00e9lulas T antitumoral. O CD32A est\u00e1 tam\u00e9n ligado \u00e1 autoinmunidade; por exemplo, a produci\u00f3n de anticorpos contra o factor plaquetario 4 (PF4) unido a CD32A est\u00e1 ligada ao desenvolvemento de trombocitopenia inducida por heparina.\nO CD32A tam\u00e9n se encontra en c\u00e9lulas de Langerhans, mastocitos, bas\u00f3filos, eosin\u00f3filos, monocitos, megacariocitos e unha subpoboaci\u00f3n de c\u00e9lulas T CD4+ activadas. \u00c9 exclusivo dos primates.\n\"CD32B\".\nO CD32B \u00e9 un receptor de superficie inhibitorio que forma parte dunha gran poboaci\u00f3n de correceptores de c\u00e9lula B, que act\u00faan modulando o sinal. O CD32B activado ten a capacidade de establecer ligaz\u00f3ns cruzadas con receptores de c\u00e9lula B (BCRs), o cal incrementa o limiar para a activaci\u00f3n da c\u00e9lula B e regula \u00e1 baixa a produci\u00f3n de anticorpos en presenza de IgG. Este bucle de retroalimentaci\u00f3n fai diminu\u00edr a produci\u00f3n de IgG polas c\u00e9lulas B cando hai un exceso de IgG no corpo. O CD32B tam\u00e9n se encontra na superficie de c\u00e9lulas dendr\u00edticas foliculares, que utilizan o CD32B para a retenci\u00f3n e reciclaxe de complexos inmunes que posteriormente presentan \u00e1s c\u00e9lulas B. As\u00ed, o CD32B xoga un importante papel na resposta de anticorpos e na memoria inmunol\u00f3xica.\nO balance entre o CD32B e as s\u00faas mol\u00e9culas activadoras \u00e9 crucuial para un axeitado funcionamento celular. Ter pouco CD32B foi asociado co funcionamento desregulado da produci\u00f3n de anticorpos, as\u00ed como cun incremento de respostas celulares inflamatorias dependentes de anticorpos. Alg\u00fans individuos que herdan xenes de CD32B mutados inactivos te\u00f1en un menor risco de contraer a malaria; isto atrib\u00faese a unha potenciaci\u00f3n das funci\u00f3ns fagoc\u00edticas. A falta de balance do CD32B est\u00e1 tam\u00e9n asociada coa autoinmunidade. Os ratos deficientes en CD32B son m\u00e1is susceptibles \u00e1 autoinmunidade mediada por complexos inmunes. Igualmente, o lupus eritematoso sist\u00e9mico en humanos est\u00e1 asociado cunha diminuci\u00f3n do CD32B na superficie de c\u00e9lulas B de memoria. En pacientes de artrite reumatoide \u00e9 frecuente unha diminuci\u00f3n de c\u00e9lulas dendr\u00edticas. O uso terap\u00e9utico de anticorpos monoclonais contra o CD32B pode ser efectivo para inducir a citotoxicidade contra as c\u00e9lulas de linfoma de c\u00e9lulas B.\nO CD32B tam\u00e9n se encontra en bas\u00f3filos, neutr\u00f3filos, monocitos e macr\u00f3fagos.\nLocalizaci\u00f3ns f\u00f3ra do sistema inmunitario.\nO CD32B pode encontrarse en c\u00e9lulas musculares lisas das v\u00edas a\u00e9reas, en c\u00e9lulas endoteliais sinusoidais hep\u00e1ticas e en c\u00e9lulas epiteliais das gl\u00e1ndulas salivares.\n\"CD32C\".\nO CD32C expr\u00e9sase no ~20% da poboaci\u00f3n humana e non se comprende ben. Pode encontrarse en c\u00e9lulas B e c\u00e9lulas asasinas naturais (NK). Cando se expresa, exerce un importante papel na activaci\u00f3n da citotoxicidade celular dependente de anticorpo (CCDA ou, en ingl\u00e9s, ADCC). En estudos animais asociouse o CD32C co aumento de respostas inflamatorias patol\u00f3xicas."}
{"id": "600322", "revid": "27155", "url": "https://gl.wikipedia.org/wiki?curid=600322", "title": "FCGR2", "text": ""}
{"id": "600323", "revid": "27155", "url": "https://gl.wikipedia.org/wiki?curid=600323", "title": "Fc\u03b3RII", "text": ""}
{"id": "600324", "revid": "27155", "url": "https://gl.wikipedia.org/wiki?curid=600324", "title": "FcgammaRII", "text": ""}
{"id": "600325", "revid": "25871", "url": "https://gl.wikipedia.org/wiki?curid=600325", "title": "Parque Nacional Los Alerces", "text": "O Parque Nacional Los Alerces est\u00e1 situado nos Andes na Provincia de Chubut na rexi\u00f3n da Patagonia na Arxentina. O seu l\u00edmite occidental coincide coa fronteira chilena. As sucesivas glaciaci\u00f3ns moldearon a paisaxe da rexi\u00f3n creando caracter\u00edsticas espectaculares como morenas, circos glaciares e lagos de augas claras. A vexetaci\u00f3n est\u00e1 dominada por densos bosques temperados, que dan paso a prados alpinos m\u00e1is arriba baixo os cumes rochosos andinos. Un trazo moi distintivo e emblem\u00e1tico \u00e9 o seu bosque de alerces, a \u00e1rbore de alerce, ameazada a nivel mundial, \u00e9 a segunda especie de \u00e1rbore m\u00e1is lonxeva do mundo (&gt;3.600 anos). Os bosques de alerce do parque at\u00f3panse nun excelente estado de conservaci\u00f3n. O sitio \u00e9 vital para a protecci\u00f3n dalgunhas das \u00faltimas porci\u00f3ns do Bosque Patag\u00f3nico continuo nun estado case pr\u00edstino e \u00e9 o h\u00e1bitat de varias especies de flora e fauna end\u00e9micas e ameazadas.\nAlerces.\nDesignado Patrimonio da Humanidade en 2017, o parque creouse en 1937 para protexer os bosques de \u00e1rbores alerce, chamados \"lahu\u00e1n\" polo pobo Mapuche, e outros exemplos da flora da Patagonia andina. O Parque Nacional pos\u00fae o bosque de alerce m\u00e1is grande da Arxentina. Os alerces adoitan compararse en aparencia coas \u00e1rbores sequoia dos Estados Unidos, alcanzando un tama\u00f1o moi grande. \u00c9 unha das \u00e1rbores m\u00e1is lonxevas do mundo, alg\u00fans en Chile te\u00f1en 3.600 anos. O alerce medra moi lentamente e pertence \u00e1 familia Cupressaceae (cipreses). O alerce est\u00e1 restrinxido a un pequeno rango en Chile e a Arxentina e a especie est\u00e1 en perigo de extinci\u00f3n debido \u00e1 explotaci\u00f3n da \u00e1rbore para a madeira.\nO bosque de alerce m\u00e1is co\u00f1ecido do parque, accesible en barco e frecuentemente visitado polos turistas, at\u00f3pase nun peirao chamado Puerto Sagrario no extremo norte do Lago Men\u00e9ndez. Al\u00ed sit\u00faase a \u00e1rbore de alerce m\u00e1is grande co\u00f1ecida na Arxentina. Ten 57 m. de alto, 2,2 m. de di\u00e1metro e 2.600 anos de antig\u00fcidade. Visitas regulares visitan o bosque. Crese que existen \u00e1rbores de alerce m\u00e1is altas e grandes no brazo suroeste do lago Men\u00e9ndez, pero o acceso a esa zona est\u00e1 restrinxido.\nOs bosques virxes de alerce do parque ocupan unha superficie de nos dous brazos do lago Men\u00e9ndez e a parte alta do Encoro de Amutui Quimey, e ao longo dos regatos que alimentan eses lagos.\nDescrici\u00f3n.\nO Parque Nacional Los Alerces consta de d\u00faas partes: o parque nacional declarado formalmente de e a contigua Reserva Nacional Los Alerces de . Case todo o desenvolvemento do parque est\u00e1 na reserva nacional. Unha zona de amortiguamento de 10 km. de ancho rodea os tres lados do parque que non limitan con Chile.\nO Parque Nacional Los Alerces ten forma de rect\u00e1ngulo basto, que se estende aproximadamente 65 km. de norte a sur ao longo da fronteira con Chile e 45 km. de leste a oeste. Todo o Parque Nacional Los Alerces at\u00f3pase na cunca do r\u00edo Futaleuf\u00fa, a\u00ednda que o r\u00edo recibe varios nomes diferentes durante o seu curso na Arxentina. Unha cadea de lagos separados por cursos curtos de r\u00edo turbulento caracterizan o parque. O Lago Rivadavia \u00e9 o inicio da cadea. A sa\u00edda do lago Rivadavia ch\u00e1mase r\u00edo Rivadavia que desemboca no Lago Verde moito m\u00e1is pequeno. A sa\u00edda do Lago Verde ch\u00e1mase r\u00edo Arrayanes, que despois de recibir o caudal do Lago Men\u00e9ndez contin\u00faa ata o Lago Futalaufquen. Debaixo do lago Futalaufquen at\u00f3panse o lago Kruger e o r\u00edo Frey que desemboca no encoro de Amutui Quimey, un lago artificial. O r\u00edo co\u00f1ecido como Futaleuf\u00fa emerxe debaixo do encoro de Amutui Quimey e conv\u00e9rtese no l\u00edmite sur do Parque Nacional. Polas monta\u00f1as e vales do parque hai varios lagos e regatos m\u00e1is pequenos.\nO punto m\u00e1is alto do Parque Nacional Los Alerces \u00e9 o Cord\u00f3n das Pir\u00e1mides, de 2440 m. O punto m\u00e1is baixo do parque est\u00e1 a uns 330 m. onde o r\u00edo Futaleuf\u00fa cruza a Chile.\nClima.\nAs cotas m\u00e1is baixas do Parque Nacional Los Alerces clasif\u00edcanse como clima oce\u00e1nico, denominado Cfb, ou clima continental h\u00famido, Dfb, no sistema Clasificaci\u00f3n clim\u00e1tica de K\u00f6ppen. As nubes cargadas de humidade do Oc\u00e9ano Pac\u00edfico chocan contra os Andes na fronteira chileno-arxentina e producen ata 3000 mm. de precipitaci\u00f3n ao ano, principalmente en forma de choiva en altitudes m\u00e1is baixas e neve en cotas m\u00e1is altas. Ao leste desde a crista dos Andes, nunha sombra de choiva, a precipitaci\u00f3n dimin\u00fae rapidamente, caendo ata uns 800 mm. no bordo oriental do parque. As temperaturas no parque van de fr\u00edas a moderadas. As xeadas poden ocorrer en calquera mes do ano. Na sede do parque, nunha das cotas m\u00e1is baixas do parque, o mes m\u00e1is c\u00e1lido \u00e9 xaneiro con temperaturas m\u00e1ximas e m\u00ednimas diarias medias de 24\u00a0\u00b0C e 8\u00a0\u00b0C. As temperaturas medias de xullo, o mes m\u00e1is fr\u00edo, son de 7\u00b0 de m\u00e1xima e -1\u00b0 de m\u00ednima. As temperaturas medias dimin\u00faen coa altitude. Timberline at\u00f3pase a uns 1400 m. por riba do cal hai rochas espidas, campos de neve permanentes ou semipermanentes e o glaciar Torrecillas entre os dous brazos do lago Menendez.\nNo oeste do parque, hai altas precipitaci\u00f3ns e bosques pluviais templados valdivianos por debaixo das elevaci\u00f3ns m\u00e1is altas dos Andes. Gran parte do resto do parque \u00e9 un bosque patag\u00f3nico similar ao Lan\u00edn e Parque Nacional Nahuel Huapi, con coihues e lengas. P\u00f3dense ver \u00e1rbores Arrai\u00e1ns (\"Luma apiculata\") ao longo do r\u00edo Arrayanes.\nA\u00ednda que non hai verdadeira estaci\u00f3n seca, as precipitaci\u00f3ns son m\u00e1is intensas nos meses de inverno do hemisferio sur de xullo a agosto.\nDesenvolvemento e turismo.\nUn encoro hidroel\u00e9ctrico, que proporciona enerx\u00eda \u00e1 industria en Puerto Madryn, creou o gran Encoro de Amutui Quimey, que desemboca no r\u00edo Futaleuf\u00fa que desemboca en Chile.\nHai bos paseos e pesca no parque, e paseos en barco polos lagos. O glaciar de Torrecillas p\u00f3dese ver desde barcos tur\u00edsticos no lago Men\u00e9ndez."}
{"id": "600326", "revid": "27155", "url": "https://gl.wikipedia.org/wiki?curid=600326", "title": "Quinase Map", "text": ""}
{"id": "600327", "revid": "89787", "url": "https://gl.wikipedia.org/wiki?curid=600327", "title": "Ischigualasto", "text": "Parque Provincial Ischigualasto, tam\u00e9n chamado Valle de la Luna (\"Val da L\u00faa\"), debido ao seu aspecto de l\u00faa, \u00e9 unha \u00e1rea protexida no nord\u00e9s da Provincia de San Juan, noroeste da Arxentina, limitando ao norte co Parque Nacional Talampaya, na Provincia da Rioxa. Ambas \u00e1reas pertencen \u00e1 mesma formaci\u00f3n xeol\u00f3xica, a Formaci\u00f3n Ischigualasto (\u00e1s veces chamada Formaci\u00f3n Ischigualasto-Talampaya).\nCreado o 3 de novembro de 1971, o parque ten unha superficie de .\nEn 2000, a UNESCO inclu\u00edu Ischigualasto e o Parque Nacional Talampaya entre os seus Patrimonio da Humanidade.\nHistoria.\nO nome Ischigualasto deriva da extinta lingua cac\u00e1n, falada por un grupo ind\u00edxena denominado Diaguita polos conquistadores espa\u00f1ois e significa \"lugar onde se pon a l\u00faa\". Outra hip\u00f3tese d\u00e1 ao nome \"Ischigualasto\" unha orixe quechua, que significa \"terra morta\", a\u00ednda que alg\u00fans estudosos propuxeron ra\u00edces Huarpe.\nA primeira descrici\u00f3n paleontol\u00f3xica de Ischigualasto data de 1930. En 1941 a zona estudiouse con m\u00e1is detalle, o que levou ao descubrimento de 70 especies de plantas f\u00f3siles. A rexi\u00f3n recibiu por primeira vez o nome de \"Valle de la Luna\" en 1943, nunha publicaci\u00f3n editada polo Automobil Club Argentino. Ese ano, o doutor \u00c1ngel Cabrera da Universidade Nacional de La Plata describiu o traversodontidae \"Exaeretodon\", o primeiro Cynodontia atopado en Ischigualasto, tras mostras enviadas por un xe\u00f3logo de prospecci\u00f3n de carb\u00f3n por conta dunha empresa mineira arxentina.\nOs traballos acad\u00e9micos e a prospecci\u00f3n xeol\u00f3xica continuaron lentamente ata 1958, cando o doutor Alfred Sherwood Romer, un experto da Universidade de Harvard en antigos mam\u00edferos, descubriu varios ricos leitos de f\u00f3siles que describiu como \"extraordinarios\".\nDescrici\u00f3n.\nA maior parte do parque at\u00f3pase dentro do Departamento do Valle F\u00e9rtil, cunha pequena parte no Departamento de Jachal de San Juan, a unha altitude duns 1300 m. asnm. O parque forma parte do l\u00edmite occidental das Serras Centrais, e conta cunha vexetaci\u00f3n t\u00edpica des\u00e9rtica (arbustos, cactos e algunhas \u00e1rbores) que abarca entre o 10 e o 20% da superficie. O clima \u00e9 moi seco, con precipitaci\u00f3ns principalmente durante o ver\u00e1n, e temperaturas extremas (m\u00ednimas -10\u00a0\u00b0C, m\u00e1ximas 45\u00a0\u00b0C). Hai un vento constante do sur cunha velocidade de 20-40 km/h despois do mediod\u00eda e ata a noite, \u00e1s veces acompa\u00f1ado do vento de zonda.\nPaleontolox\u00eda.\nA Formaci\u00f3n Ischigualasto cont\u00e9n dep\u00f3sitos do Tri\u00e1sico (carnio) tard\u00edo (231,4 -225,9 mill\u00f3ns de anos antes do presente), con alg\u00fans dos m\u00e1is antigos restos de dinosauros co\u00f1ecidos, que son os m\u00e1is importantes do mundo en canto a calidade, n\u00famero e importancia.\nNo Carni\u00e1n esta zona era unha chaira inundable volcanicamente activa dominada por r\u00edos e ti\u00f1a fortes precipitaci\u00f3ns estacionais. Os troncos de \u00e1rbores petrificadas de \"Protojuniperoxylon ischigualastianus\" de m\u00e1is de 40 m. de altura dan fe dunha rica vexetaci\u00f3n nesa \u00e9poca. Tam\u00e9n atop\u00e1ronse f\u00f3siles de fentos e herba esta\u00f1eira.\nOs Rhinchosauros e cynodonts (especialmente rhinchosauro \"Hiperodapedon\" e cinodont \"Exaeretodon\") son os achados predominantes entre os f\u00f3siles de tetr\u00e1podos do parque. Un estudo de 1993 descubriu que os espec\u00edmes de dinosauros comprenden s\u00f3 o 6% da mostra total de tetr\u00e1podos, descubrimentos posteriores aumentaron este n\u00famero ata aproximadamente o 11% de todos os achados. Os dinosauros carn\u00edvoros son os carn\u00edvoros terrestres m\u00e1is com\u00fans da Formaci\u00f3n Ischigualasto, e os herreras\u00e1uridos comprenden o 72% de todos os carn\u00edvoros terrestres recuperados. Os dinosauros da formaci\u00f3n Ischigualasto incl\u00faen mostras temper\u00e1s das d\u00faas grandes li\u00f1axes de dinosauros (Ornithischias e Saurischias). O carn\u00edvoro arcosauros \"Herrerasaurus\" \u00e9 o m\u00e1is numeroso destes f\u00f3siles de dinosauro. Outro dinosauro putativo importante con caracter\u00edsticas primitivas \u00e9 o \"Eoraptor lunensis\", atopado en Ischigualasto a principios da d\u00e9cada de 1990."}
{"id": "600329", "revid": "5132", "url": "https://gl.wikipedia.org/wiki?curid=600329", "title": "Filou Oostende", "text": ""}
{"id": "600331", "revid": "785", "url": "https://gl.wikipedia.org/wiki?curid=600331", "title": "Santos Sacramentos", "text": ""}
{"id": "600333", "revid": "27155", "url": "https://gl.wikipedia.org/wiki?curid=600333", "title": "Aluminosilicato", "text": "Un aluminosilicato \u00e9 un mineral que cont\u00e9n \u00f3xido de aluminio (Al2O3) e s\u00edlice (SiO2). Os aluminosilicatos son feldespatos, cloritos, minerais de arxila, alg\u00fan tipo de puzolana, etc. Os aluminosilicatos acostuman ser considerados como derivados dos silicatos debido \u00e1 substituci\u00f3n dos i\u00f3ns Si 4+ por i\u00f3ns Al 3+ que, debido \u00e1 diferenza de cargas positivas, requiren cati\u00f3ns adicionais para conseguir a neutralidade el\u00e9ctrica.\nTerminolox\u00eda.\nO termo non est\u00e1 inclu\u00eddo no DRAG nin no bUSCatermos, e no DIGALEGO da Xunta est\u00e1 definido aluminosilicatos como \"\"\"Silicatos dobres de aluminio e doutro metal, monovalente ou divalente\".\nNo galego reintegrado e portugu\u00e9s escr\u00edbese aluminossilicato, en castel\u00e1n \u00e9 \"aluminosilicato\", en catal\u00e1n \u00e9 \"aluminosilicat,\" en franc\u00e9s \"aluminosilicate\", e o uso deste termo \u00e9 semellante ao das outras linguas rom\u00e1nicas.\nEn ingl\u00e9s existen d\u00faas formas de referirse a este tipo de compostos: \"aluminosilicate\" e \"aluminium silicate\" (silicatos de aluminio). A\u00ednda que estes termos son a mi\u00fado usados indistintamente, te\u00f1en diferenzas significativas segundo o contexto: \nCaracter\u00edsticas.\nAlg\u00fans aluminosilicatos, como os feldespatos, est\u00e1n entre os minerais m\u00e1is abundantes na codia terrestre. Entre eles, o aluminio substit\u00fae a un de cada catro \u00e1tomos de silicio, e mesmo a un de cada dous, como ocorre por exemplo na anortita (CaAl2Si2O8). Como consecuencia da erosi\u00f3n, os feldespatos adoitan transformarse en silicatos de tipo lamelar, que constit\u00faen as arxilas que est\u00e1n presentes nos solos. Clasif\u00edcanse en:\nPoden ser de orixe natural (en varios Estados de M\u00e9xico como Oaxaca, Veracruz e Sonora existen minas de aluminosilicatos e ceolitas) ou sint\u00e9tica.\nComposici\u00f3n.\nA composici\u00f3n qu\u00edmica dos aluminosilicatos \u00e9 variable, as\u00ed como a dos distintos tipos de micotoxinas, polo que a s\u00faa capacidade de uni\u00f3n de micotoxinas ser\u00e1 diferente en cada caso.\nAplicaci\u00f3ns.\nAlg\u00fans silicatos empr\u00e9ganse como materias primas na fabricaci\u00f3n de materiais de uso diario, como cemento, vidro, cer\u00e1mica, etc. Por outra banda, as ceolitas util\u00edzanse na agricultura desde os anos 60 debido \u00e1s s\u00faas propiedades de intercambio cati\u00f3nico, cribado molecular e adsorci\u00f3n. Os aluminosilicatos cristalinos est\u00e1n indicados para ba\u00f1os de po en cama de roedores e aves, como chinchillas, coellos, fur\u00f3ns, entre outros."}
{"id": "600335", "revid": "865", "url": "https://gl.wikipedia.org/wiki?curid=600335", "title": "Familia Embraer ERJ", "text": "A familia Embraer ERJ (de Embraer Regional Jet, nomes de modelo EMB-135, EMB-140 e EMB-145) son reactores rexionais dese\u00f1ados e producidos pola compa\u00f1\u00eda aeroespacial brasileira Embraer. A familia est\u00e1 formada polo ERJ135 de 37 pasaxeiros, o ERJ140 de 44 pasaxeiros, e o ERJ145 de 50, as\u00ed como o reactor de negocios Legacy 600 e a familia de avi\u00f3ns militares R-99, derivados dos modelos de pasaxe iniciais.\nO desenvolvemento do EMB145 lanzouse en 1989, e o seu dese\u00f1o inicial colleu a forma dunha versi\u00f3n alongada con turboventiladores do turboh\u00e9lice EMB 120 Brasilia. Despois de que o proxecto quedase temporalmente suspendido en 1990, traballouse sobre unha configuraci\u00f3n revisada a principios dos 90. A\u00f1inda que manti\u00f1a os tres asentos por fila do Brasilia, o birreactor ti\u00f1a unha nova \u00e1 en frecha e estaba impulsado por dous turboventiladores AE3007 montados na parte traseira da fuselaxe. O avi\u00f3n ti\u00f1a un alcance de 3 700 km. No momento do seu primeiro voo, o d\u00eda 11 de agosto de 1995, Embraer ti\u00f1a xa 18 pedidos en firme, 16 opci\u00f3ns e 127 cartas de intenci\u00f3n para o tipo. O 10 de decembro de 1996 o ERJ145 recibiu o seu certificado, e o modelo entrou en servizo con ExpressJet Airlines o 6 de abril de 1997.\nEmbraer priorizou a r\u00e1pida expansi\u00f3n da familia, levando \u00e1 introduci\u00f3n dos m\u00e1is pequenos ERJ135 e ERJ140 en 1999. Os principais competidores da serie ERJ son os reactores rexionais Bombardier CRJ100/200, dun tama\u00f1o moi semellante. En decembro de 2002, Embraer asociouse co fabricante aeroespacial chin\u00e9s Harbin Aircraft Industry Group para producir conxuntamente o ERJ145 en Harbin, China; esta li\u00f1a de produci\u00f3n pechouse en 2016 despois de fabricar tan s\u00f3 41 avi\u00f3ns. A produci\u00f3n do tipo rematou en 2020 tras fabricarse 1 231 unidades. Nese momento a familia ERJ xa fora eclipsada pola m\u00e1is nova e avanzada familia E-Jet."}
{"id": "600338", "revid": "865", "url": "https://gl.wikipedia.org/wiki?curid=600338", "title": "Embraer/FMA CBA 123 Vector", "text": "O Embraer/FMA CBA 123 Vector (orixinalmente EMB 123 para Embraer e IA 70 para FMA) foi un avi\u00f3n turboh\u00e9lice de 1990 dese\u00f1ado para voos rexionais cunha capacidade de ata 19 pasaxeiros. O programa xurdiu dunha colaboraci\u00f3n entre a compa\u00f1\u00eda brasileira Embraer e a arxentina FMA. O proxecto era un turboh\u00e9lice avanzado para o seu tempo, con tecnolox\u00f3a avanzada na avi\u00f3nica, aerodin\u00e1mica e propulsi\u00f3n."}
{"id": "600339", "revid": "23204", "url": "https://gl.wikipedia.org/wiki?curid=600339", "title": "Parque Nacional Talampaya", "text": "O Parque Nacional Talampaya \u00e9 un parque nacional situado no leste/centro da Provincia da Rioxa, na Arxentina. Foi designada reserva provincial en 1975, parque nacional en 1997 e Patrimonio da Humanidade da UNESCO en 2000.\nLocalizaci\u00f3n.\nO parque protexe unha \u00e1rea da ecorrexi\u00f3n Monte Alto. O parque abarca unha superficie de 2150 km\u00b2, a unha altitude de 1500 m. sobre o nivel medio do mar. A s\u00faa finalidade \u00e9 protexer importantes xacementos arqueol\u00f3xicos e paleontol\u00f3xicos atopados na zona. Pos\u00fae paisaxes de gran beleza, con flora e fauna propias do bioma de monta\u00f1a.\nO parque at\u00f3pase nunha conca entre o Cerro Los Colorados ao oeste e a serra de Sa\u00f1agasta ao leste. A paisaxe \u00e9 o resultado da erosi\u00f3n pola auga e o vento nun clima des\u00e9rtico, con grandes variaci\u00f3ns de temperatura: calor elevada durante o d\u00eda e baixa temperatura pola noite, con choiva torrencial no ver\u00e1n e vento forte na primavera.\nCaracter\u00edsticas.\nO parque incl\u00fae:"}
{"id": "600340", "revid": "104999", "url": "https://gl.wikipedia.org/wiki?curid=600340", "title": "Somnambulismo tecnol\u00f3xico", "text": "O somnambulismo tecnol\u00f3xico consiste na ignorancia que pos\u00fae a sociedade con respecto ao proceso de cambio que est\u00e1 sufrindo a humanidade debido \u00e1 tecnolox\u00eda. Foi creado por Langdon Winner e \u00e9 utilizado comunmente na filosof\u00eda da tecnolox\u00eda.\nOrixe.\nWinner relaciona esta falta de interese coa cultura tecnol\u00f3xica que pos\u00faen as persoas debido a que \u00e9 com\u00fan o non sopesar as consecuencias que traen os cambios que se van efectuando na contorna. Ademais de que, na maior\u00eda dos casos, a tecnolox\u00eda \u00e9 considerada como algo que se atopa presente na vida diaria do mesmo xeito que calquera elemento da natureza.\nDeterminismo tecnol\u00f3xico.\nAo falar de somnambulismo tecnol\u00f3xico p\u00f3dese relacionar en gran medida co determinismo tecnol\u00f3xico, onde este \u00faltimo consiste en considerar \u00e1 tecnolox\u00eda como un elemento capaz de afectar positivamente o desenvolvemento socioecon\u00f3mico dalg\u00fan grupo ou, noutras palabras, aceptar os progresos que esta vai realizando como inevitables.\nO determinismo tecnol\u00f3xico poder\u00edase considerar a etapa final do somnambulismo tecnol\u00f3xico, onde a persoa xa non simplemente estar\u00eda a durmir fronte ao cambio, ignor\u00e1ndoo voluntariamente, neste caso estar\u00eda totalmente convencida da naturalidade dos sucesos que ocorren debido a ela consider\u00e1ndoa non como un elemento creado e controlado polo home sen\u00f3n que, pola contra, a tecnolox\u00eda contr\u00f3lanos e cambia a n\u00f3s como sociedade de forma incontrolable.\nO somnambulismo tecnol\u00f3xico p\u00f3dese relacionar desta maneira cunha concepci\u00f3n fatalista da filosof\u00eda tecnol\u00f3xica derivada da concepci\u00f3n determinista, na que a autonom\u00eda da tecnolox\u00eda sup\u00f3n unha noci\u00f3n de inevitabilidad \u00e1 marxe de calquera vontade posible. Desde os seus inicios, en plena Revoluci\u00f3n Industrial do s\u00e9culo xix e co materialismo sociol\u00f3xico de Karl Marx, (1818-1883), no que a tecnolox\u00eda \u2014e as s\u00faas relaci\u00f3ns de produci\u00f3n\u2014 \u00e9 exposta por primeira vez como un factor determinante na construci\u00f3n do sistema social, a concepci\u00f3n da tecnolox\u00eda en relaci\u00f3n coa cultura e a sociedade foise reconstru\u00edndo seguindo diferentes li\u00f1as de pensamento; a Escola de Frankfurt (Dial\u00e9ctica da ilustraci\u00f3n) Martin Heidegger, Lewis Mumford, Jacques Ellul, Herbert Marcuse\u2026 Ata chegar a conclusi\u00f3ns determinantes como que a tecnolox\u00eda condiciona, sen ser os individuos conscientes diso, o tempo vivido ou as tendencias escollidas: \u00abA vida pasa a ter menos tempo e a tecnolox\u00eda substit\u00fae a reflexi\u00f3n polo reflexo\u00bb. [1]"}
{"id": "600343", "revid": "4817", "url": "https://gl.wikipedia.org/wiki?curid=600343", "title": "MDS-1", "text": "MDS 1, acr\u00f3nimo de Mission Demonstration Satellite 1, e nomeado Tsubasa despois do lanzamento, \u00e9 un sat\u00e9lite artificial xapon\u00e9s lanzado o 4 de febreiro de 2002 mediante un foguete H-IIA desde o Centro Espacial de Tanegashima.\nCaracter\u00edsticas.\nMDS 1 ten unha masa de 480 kg, estabil\u00edzase mediante xiro e foi lanzado para probar a durabilidade de varios compo\u00f1entes comerciais no espazo. Leva os seguintes experimentos a bordo:"}
{"id": "600344", "revid": "4817", "url": "https://gl.wikipedia.org/wiki?curid=600344", "title": "Mission Demonstration Satellite 1", "text": ""}
{"id": "600345", "revid": "4817", "url": "https://gl.wikipedia.org/wiki?curid=600345", "title": "Tsubasa", "text": ""}
{"id": "600346", "revid": "89787", "url": "https://gl.wikipedia.org/wiki?curid=600346", "title": "Estancias xesu\u00edticas", "text": "A Manzana e Estancias xesu\u00edticas de C\u00f3rdoba son unha antiga reduci\u00f3n Xesu\u00edta constru\u00edda por misioneiros na provincia de C\u00f3rdoba, Arxentina, nomeada Patrimonio da Humanidade en 2000.\nA \"Manzana xesu\u00edtica\" cont\u00e9n a Universidade de C\u00f3rdoba, unha das m\u00e1is antigas de Am\u00e9rica do Sur, a Escola Secundaria de Monserrat, unha igrexa e edificios residenciais. Para manter tal proxecto, os xesu\u00edtas operaron seis \"Estancias\" (residencias) ao redor das provincias de C\u00f3rdoba, chamada Caroya, Jes\u00fas Mar\u00eda, Santa Catalina, Alta Gracia, Candelaria e San Ignacio.\nA herdade e o complexo, iniciados en 1615, tiveron que abandonarse polos xesu\u00edtas, tras o decreto de supresi\u00f3n dos xesu\u00edtas de 1767 do rei Carlos III de Espa\u00f1a que os expulsou do continente. Despois foron dirixidos polos Franciscanos ata 1853, cando os xesu\u00edtas regresaron a As Am\u00e9ricas. Con todo, a universidade e o instituto foron nacionalizados un ano despois.\nCada Estancia ten a s\u00faa propia igrexa e conxunto de edificios, arredor dos cales creceron pobos, como Alta Gracia, a m\u00e1is pr\u00f3xima \u00e1 Manzana. A Manzana xesu\u00edta e as Estancias poden ser visitados polos turistas; o \"Cami\u00f1o das estancias xesu\u00edtas\" ten unha lonxitude aproximada de 250 km..\nAl\u00ed viviu Jorge Mario Bergoglio, que m\u00e1is tarde ser\u00eda o Papa Francisco."}
{"id": "600347", "revid": "4817", "url": "https://gl.wikipedia.org/wiki?curid=600347", "title": "MDS 1", "text": ""}
{"id": "600348", "revid": "4817", "url": "https://gl.wikipedia.org/wiki?curid=600348", "title": "Opportunity", "text": "Opportunity, orixinalmente co\u00f1ecido como Mars Exploration Rover B ou MER-1, foi un rover de exploraci\u00f3n marciana dos Estados Unidos lanzado o 8 de xullo de 2003 mediante un foguete Delta 7925H desde Cabo Ca\u00f1averal.\nCaracter\u00edsticas.\nOpportunity foi, xunto con Spirit, un dos rovers enviados en 2003 a Marte para explorar a s\u00faa atmosfera e superficie. Opportunity aterrou en Marte o 25 de xaneiro de 2004 en Meridiani Planum mediante un sistema de paraca\u00eddas, retrofoguetes e airbags, levando a bordo unha c\u00e1mara panor\u00e1mica, un espectr\u00f3metro de emisi\u00f3ns termais (Mini-TES), un espectr\u00f3metro de raios X (APXS), un espectr\u00f3metro Mossbauer, un microscopio e unha ferramenta de abrasi\u00f3n para rochas (RAT).\nO seu obxectivo era buscar e caracterizar os distintos tipos de rochas e solos na superficie marciana buscando sinais de actividade acu\u00e1tica no pasado, estudar a distribuci\u00f3n e composici\u00f3n dos minerais, rochas e solos arredor da zona de aterraxe, estudar os procesos xeol\u00f3xicos e qu\u00edmicos que moldearon o terreo local, contrastar con medici\u00f3ns a nivel de terra os datos obtidos polas sondas en \u00f3rbita, buscar minerais ricos en ferro e outros cunha posible orixe relacionada co auga e buscar sinais xeol\u00f3xicos das condici\u00f3ns ambientais no pasado que puideran estar relacionadas co auga l\u00edquida.\nO chasis do rover ti\u00f1a forma de caixa montada sobre seis rodas, contendo a electr\u00f3nica e sobre a cal se atopaba a cuberta triangular da que sobresa\u00eda o mastro da c\u00e1mara panor\u00e1mica, a antena de alta ganancia, a de baixa ganancia, as antenas UHF e o obxectivo de calibraci\u00f3n da c\u00e1mara. Nos laterais da cuberta triangular atop\u00e1banse os paneis solares que daban ata 140 W de potencia ao rover. Do frontal da caixa estend\u00edase un brazo rob\u00f3tico con varios instrumentos no seu extremo para estudar o terreo e as rochas. Cada roda do rover ti\u00f1a o seu propio motor, coas rodas frontais e traseiras podendo xirar de maneira independente. A velocidade m\u00e1xima do rover era de 3,75 cm/s, a\u00ednda que os protocolos de evitamento de riscos rebaixaban esa velocidade a 1 cm/s, podendo superar superficies de 45 graos de inclinaci\u00f3n."}
{"id": "600349", "revid": "4817", "url": "https://gl.wikipedia.org/wiki?curid=600349", "title": "MER B", "text": ""}
{"id": "600350", "revid": "25871", "url": "https://gl.wikipedia.org/wiki?curid=600350", "title": "Patrimonio da Humanidade en Cuba", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. A naci\u00f3n insular de Cuba no Caribe aceptou a convenci\u00f3n o 24 de marzo de 1981, facendo que os seus sitios hist\u00f3ricos fosen elixibles para ser inclu\u00eddos na lista en 2011, incl\u00faense nove sitios en Cuba.\nCuba inclu\u00edu o seu primeiro sitio na lista na 6\u00aa Sesi\u00f3n do Comit\u00e9 do Patrimonio Mundial, celebrada na sede da UNESCO en Par\u00eds, Francia, en decembro de 1982. Nesa sesi\u00f3n, \"A Habana vella e as s\u00faas fortificaci\u00f3ns\", un sitio que incl\u00fae a parte central e hist\u00f3rica da capital cubana A Habana, as\u00ed como as fortificaci\u00f3ns coloniais espa\u00f1olas, inscrib\u00eduse na lista.\nAs inclusi\u00f3ns de Cuba na lista incl\u00faen unha variedade de sitios. Seleccion\u00e1ronse dous sitios pola s\u00faa importancia natural: Parque Nacional Alejandro de Humboldt nas provincias orientais de Holgu\u00edn e Guant\u00e1namo, e Parque Nacional Desembarco del Granma, chamado as\u00ed polo iate que transportaba os membros do Movemento do 26 de xullo que iniciaron a Revoluci\u00f3n Cubana. As paisaxes da cidade incl\u00faen A Habana vella, Trinidad, e Camag\u00fcey, todas fundadas polos primeiros colonos espa\u00f1ois no s\u00e9culo XVI. Os sitios tam\u00e9n incl\u00faen rexi\u00f3ns agr\u00edcolas hist\u00f3ricas, inclu\u00edndo as plantaci\u00f3ns de caf\u00e9 do sueste de Cuba, e a rexi\u00f3n tabacaleira do Val de Vi\u00f1ales.\nLista provisional.\nAdemais dos sitios inscritos na Lista do Patrimonio Mundial, os estados membros poden manter unha lista de sitios provisionais que poden considerar para ser nomeados. S\u00f3 se aceptan candidaturas para a Lista do Patrimonio Mundial se o sitio figuraba previamente na lista provisional. Cuba ten tres sitios na lista provisional."}
{"id": "600356", "revid": "25871", "url": "https://gl.wikipedia.org/wiki?curid=600356", "title": "Trinidad, Cuba", "text": "Trinidad \u00e9 unha cidade da provincia de Sancti Sp\u00edritus, no centro de Cuba. Xunto co pr\u00f3ximo Valle de los Ingenios, \u00e9 Patrimonio da Humanidade da UNESCO desde 1988, pola s\u00faa importancia hist\u00f3rica como centro do comercio de azucre nos s\u00e9culos XVIII e XIX. Trinidad \u00e9 unha das cidades mellor conservadas do Caribe desde a \u00e9poca na que o comercio de azucre era o principal industria na comarca.\nHistoria.\nTrinidad fundouse o 23 de decembro de 1514 por Diego Vel\u00e1zquez de Cu\u00e9llar co nome de Villa de la Sant\u00edsima Trinidad.\nHern\u00e1n Cort\u00e9s recrutou homes para a s\u00faa expedici\u00f3n desde a casa de Juan de Grijalva en Trinidad, e Sancti Sp\u00edritus, ao comezo da s\u00faa expedici\u00f3n de 1518. Isto inclu\u00eda a Pedro de Alvarado e os seus cinco irm\u00e1ns. Despois de dez d\u00edas, Cort\u00e9s embarcou, o alcaide Francisco Verdugo non conseguiu impedir a sa\u00edda de Cort\u00e9s, a pesar das ordes de Diego Vel\u00e1zquez.\nA Expedici\u00f3n Narv\u00e1ez desembarcou en Trinidad en 1527 rumbo a Florida. Atrapada nun furac\u00e1n, a expedici\u00f3n perdeu dous barcos, vinte cabalos e sesenta homes pola violenta tormenta.\nFrancisco Iznaga, un terratenente vasco na parte sur de Cuba durante os primeiros 30 anos da colonizaci\u00f3n de Cuba, foi elixido alcalde de Bayamo en 1540. Iznaga foi o primeiro dunha poderosa li\u00f1axe que finalmente se instalou en Trinidad onde est\u00e1 a \"Torre Iznaga\". Os seus descendentes loitaron pola independencia de Cuba e pola anexi\u00f3n aos Estados Unidos, de 1820 a 1900.\nXeograf\u00eda.\nA cidade propiamente dita div\u00eddese nos \"barrios\" de Primero, Segundo e Tercero. Todo o concello conta con \"consejos populares\" (barrios) de Centro, Zona Monumento, Armando Mestre, La Pur\u00edsima, Casilda, Federaci\u00f3n Nacional de Trabajadores Azucareros (FNTA), Condado, Topes de Collante, San Pedro, Manacas - Iznaga, Algarrobo, Pitajones, e Caracusey.\nEconom\u00eda.\nHoxe en d\u00eda, a principal industria de Trinidad \u00e9 o procesamento de tabaco. As partes m\u00e1is antigas da cidade est\u00e1n ben conservadas, xa que a industria tur\u00edstica cubana benef\u00edciase dos grupos tur\u00edsticos. Pola contra, algunhas partes da cidade f\u00f3ra das zonas tur\u00edsticas est\u00e1n moi deterioradas e en mal estado, especialmente no centro. O turismo das naci\u00f3ns occidentais \u00e9 a principal fonte de ingresos da cidade.\nTurismo.\nA cidade est\u00e1 situada na costa do Caribe preto das Monta\u00f1as Escambray.\nCultura.\nCidade.\nA Praza Maior de Trinidad \u00e9 unha praza e un museo ao aire libre da arquitectura colonial espa\u00f1ola. A zona da praza hist\u00f3rica ten s\u00f3 uns poucos bloques cadrados de r\u00faas de lastra, casas de cores pastel con reixas de ferro forxado e edificios da \u00e9poca colonial como a \"Catedral da Sant\u00edsima Trinidad\" e \"Convento de San Francisco\". O Museo de Historia Municipal tam\u00e9n est\u00e1 na cidade.\nExisten varias \"casas de m\u00fasica\", entre elas unha \u00e1 beira da catedral na Praza Maior. Tam\u00e9n hai discotecas, inclu\u00edndo unha nas ru\u00ednas dunha igrexa, outra at\u00f3pase nunha gran cova antigamente utilizada como hospital de guerra.\nRexi\u00f3n.\nO Val dos Mu\u00ed\u00f1os de Azucre\u2014\"Valle de los Ingenios\", tam\u00e9n Patrimonio da Humanidade, ten uns 70 mu\u00ed\u00f1os de cana de azucre hist\u00f3ricos. Representan a importancia do azucre para a econom\u00eda cubana dende o s\u00e9culo XVIII.\nO val ten \"la Torre Iznaga\", unha torre de 45 m. constru\u00edda por Alejo Iznaga Borrell en 1816.\nA 20 km. da cidade at\u00f3pase Topes de Collantes, un dos principais centros de ecoturismo de Cuba. Outra atracci\u00f3n \u00e9 a Ba\u00eda Casilda, que atrae tanto a turismo de snorkel como a Scuba diving.\nUn illote pr\u00f3ximo ten praias pr\u00edstinas. A praia de Anc\u00f3n\u2014\"Praia Anc\u00f3n\", \u00e9 unha praia de area branca e foi un dos primeiros novos Recursos balnearios que se desenvolveron en Cuba tras a revoluci\u00f3n de 1959. Ao longo da pen\u00ednsula de Anc\u00f3n hai tres hoteis: Hotel Costa Sur, Hotel Anc\u00f3n e Brisas Trinidad del Mar.\nDemograf\u00eda.\nEn 2004, o municipio de Trinidad ti\u00f1a unha poboaci\u00f3n de 73.466 habitantes. Cun \u00e1rea total de 1155 km\u00b2, ten unha densidade de poboaci\u00f3n de 63\u00b46 hab./km\u00b2."}
{"id": "600357", "revid": "23204", "url": "https://gl.wikipedia.org/wiki?curid=600357", "title": "Valle de los Ingenios", "text": "O Valle de los Ingenios, tam\u00e9n chamado Val dos Mu\u00ed\u00f1os de Azucre ou Val dos Enxe\u00f1os, \u00e9 unha serie de tres vales interconectados arredor de 12 km. nas aforas de Trinidad, Cuba. Os tres vales, San Luis, Santa Rosa e Meyer, foron un centro de produci\u00f3n de azucre desde finais do s\u00e9culo XVIII ata finais do s\u00e9culo XIX. No cumio da industria en Cuba hab\u00eda m\u00e1is de cincuenta mu\u00ed\u00f1os de cana de azucre en funcionamento nos tres vales, con m\u00e1is de 30.000 escravos traballando nos mu\u00ed\u00f1os e nas plantaci\u00f3ns de cana de azucre que as rodeaban.\nEn 1988, Valle de los Ingenios e a veci\u00f1a Trinidad foron declarados Patrimonio da Humanidade pola UNESCO, polo seu testemu\u00f1o sobre a industria do comercio de azucre primitivo. Toda a \u00e1rea abrangue 270 km\u00b2 e incl\u00fae os sitios de m\u00e1is de 70 antigos mu\u00ed\u00f1os de azucre.\nDescrici\u00f3n xeral.\nA produci\u00f3n de azucre foi unha industria importante para Cuba desde o primeiro asentamento dos espa\u00f1ois, que introduciron a cana de azucre na illa en 1512, e o comercio desta mercador\u00eda enriqueceu Trinidad e os seus arredores. A illa converteuse no principal produtor mundial de azucre a finais dos s\u00e9culos XVIII e XIX, cando a produci\u00f3n de azucre era a principal industria. O clima e o solo eran perfectos para o cultivo da cana de azucre, e os bos portos e as conexi\u00f3ns interiores facilitaron o transporte e a exportaci\u00f3n do azucre refinado. Para evitar que o azucre se estropease, foi necesario un transporte r\u00e1pido e, para iso, estableceuse unha li\u00f1a ferroviaria especial polo val a finais da d\u00e9cada de 1880, que conectaba o Valle de los Ingenios con Trinidad e o porto. en Casilda, a 6 km. de Trinidad, na costa. Os vales est\u00e1n provistos de auga por varios r\u00edos, entre eles o r\u00edo Agabama, o r\u00edo Caracusey, o r\u00edo de Ay e o r\u00edo Tayaba.\nDebido \u00e1 virtual extinci\u00f3n dos cubanos nativos polo contacto coas enfermidades tra\u00eddas polos colonos europeos e o desgaste polo seu mal trato como escravos, os propietarios de plantaci\u00f3ns espa\u00f1ois decidiron importar africanos para traballar como escravos en Cuba. os campos de cana de azucre e nos mu\u00ed\u00f1os. A abolici\u00f3n da escravitude polos espa\u00f1ois en 1820 dificultou a pr\u00e1ctica da importaci\u00f3n de escravos, pero non foi ata as Guerras da Independencia do s\u00e9culo XIX cando o dominio econ\u00f3mico da zona chegou ao seu fin, xa que moitos dos mu\u00ed\u00f1o de azucre foron abandonados ou quedaron deteriorados.\nA\u00ednda que a maior\u00eda dos mu\u00ed\u00f1os de azucre est\u00e1n en ru\u00ednas, nalg\u00fans sitios perduran estruturas intactas, entre elas Guachinango, onde permanece a casa da plantaci\u00f3n, e a plantaci\u00f3n de Manaca Iznaga, onde se atopa a casa do propietario, unha torre e alg\u00fans \"barracones\", as vivendas orixinais dos escravos, seguen en p\u00e9. A\u00ednda que os \"barracones\" son hoxe utilizados como vivendas e est\u00e1n en mal estado, a casa (que foi reconvertida en restaurante) e a \"Torre Iznaga\" est\u00e1n ben conservadas.\nA torre de 45\u00a0metros constru\u00eduse nalg\u00fan momento en 1816 polo propietario, Alejo Mar\u00eda Iznaga y Borrell. Segundo os expertos, a camp\u00e1 que antes colgaba no alto da torre anunciaba o inicio e a fin da xornada de traballo dos escravos, as\u00ed como os horarios de oraci\u00f3n \u00e1 Santa Virxe pola ma\u00f1\u00e1, o mediod\u00eda e a tarde. Tam\u00e9n utiliz\u00e1base para facer sonar unha alarma en caso de incendio ou fuga de escravos. A altura e magnificencia da torre serviron para mostrar o poder de Iznaga sobre os seus escravos e a s\u00faa estatura na industria do azucre e na sociedade local, noutro tempo foi a estrutura m\u00e1is alta de Cuba. Un fito reco\u00f1ecido da rexi\u00f3n, a Torre Iznaga testemu\u00f1a a florecente cultura material da zona no per\u00edodo colonial espa\u00f1ol.\nA camp\u00e1 grande descansa agora ao p\u00e9 da torre."}
{"id": "600358", "revid": "98629", "url": "https://gl.wikipedia.org/wiki?curid=600358", "title": "Castelo de San Pedro de la Roca", "text": "O Castelo de San Pedro de la Roca (tam\u00e9n co\u00f1ecido polo t\u00edtulo menos formal de Castelo do Morro ou Castelo de San Pedro da Roca) \u00e9 unha fortaleza. na costa da cidade Cubana de Santiago de Cuba. A uns 10 km ao suroeste do centro da cidade, ten vistas \u00e1 ba\u00eda. A fortaleza declarouse Patrimonio da Humanidade pola UNESCO en 1997, citada como o exemplo mellor conservado e m\u00e1is completo da arquitectura militar hispanoamericana.\nHistoria.\nDese\u00f1o inicial.\nNo lugar constru\u00eduse un ravelin e unha bater\u00eda de artillar\u00eda entre 1590 e 1610, para protexer a cidade de Santiago de Cuba. Un forte m\u00e1is grande dese\u00f1ouse a principios do s\u00e9culo XVII por Battista Antonelli (tam\u00e9n co\u00f1ecido como Juan Battista Antonelli), membro dunha familia milanesa de enxe\u00f1eiros militares, en nome do gobernador da cidade, Pedro de la Roca de Borja, como defensa contra as incursi\u00f3ns dos piratas. O dese\u00f1o de Antonelli adaptouse \u00e1 localizaci\u00f3n da fortaleza nos lados empinados do promontorio (o \"morro\" do que recibe o nome da fortaleza) que chega \u00e1 ba\u00eda. Constru\u00eddo nunha serie de terrazas, hab\u00eda catro niveis principais e tres grandes baluartes para albergar a artillar\u00eda. As subministraci\u00f3ns entregar\u00edanse por mar e despois almacenados no grande almac\u00e9n, que se cortaba directamente na rocha, ou transportados ata o nivel superior que albergaba a cidadela. A construci\u00f3n da cidadela levou 62 anos, comezando en 1638 e rematando finalmente en 1700, a\u00ednda que os traballos na fortificaci\u00f3n foron espasm\u00f3dicos, e outros exemplos da s\u00faa obra p\u00f3dense ver al\u00ed nos castelos xemelgos de Fuerte del Cojimar e Torre\u00f3n de la Chorrera (Fuerte de Santa Doratea de Luna de Chorrera). Algunhas das estruturas da fortificaci\u00f3n anterior incorpor\u00e1ronse posteriormente \u00e1 estrutura principal.\nM\u00e1is construci\u00f3n.\nO medo aos ataques piratas estaba ben fundamentado. Mentres a fortaleza a\u00ednda se estaba constru\u00edndo en 1662, os piratas ingleses baixo a direcci\u00f3n de Christopher Myngs tomaron o control de Santiago durante d\u00faas semanas. Durante a s\u00faa estancia, destru\u00edron parte da fortificaci\u00f3n e capturaron a artillar\u00eda. Despois da s\u00faa marcha, o goberno espa\u00f1ol ordenou a reconstruci\u00f3n da parte danada da fortaleza e elevou a guarnici\u00f3n a 300 homes. Entre 1663 e 1669 os enxe\u00f1eiros Juan C\u00edscara Ib\u00e1\u00f1ez, Juan C\u00edscara Ramirez e Francisco P\u00e9rez traballaron na reparaci\u00f3n dos danos e na mellora das fortificaci\u00f3ns, reforzando os flancos e constru\u00edndo un nova plataforma de artillar\u00eda. En 1678 frustrou o ataque dun escuadr\u00f3n franc\u00e9s e en 1680 resolveu outro ataque de 800 homes dirixidos por Franquesma, o segundo ao mando dos filibusteiros das Antillas.\nEntre 1675 e 1692 a fortaleza foi danada por unha serie de terremotos e tivo que ser reconstru\u00edda baixo a direcci\u00f3n de Francisco P\u00e9rez entre 1693 e 1695. Entre 1738 e 1740, o enxe\u00f1eiro Antonio de Arredondo realizou m\u00e1is traballos, ampliou a cidadela e rematou algunhas das plataformas inacabadas, con Juan Mart\u00edn Cerme\u00f1o e Francisco Calder\u00edn realizando os \u00faltimos cambios na estrutura despois de que esta fose novamente danada polos terremotos entre 1757 e 1766.\nEn 1775, o medo aos ataques diminu\u00edu, e as partes da fortaleza co\u00f1ecidas como a Roca e a Estrela (\"la Estrella\") convert\u00e9ronse en prisi\u00f3n para presos pol\u00edticos, a\u00ednda que o resto da fortaleza continuou servindo como base militar. Foi de novo utilizada como fortaleza en 1898 cando a frota dos Estados Unidos atacou Santiago de Cuba durante a Guerra hispano-estadounidense.\nDurante o s\u00e9culo XX o castelo caeu en mal estado, pero restaurouse durante a d\u00e9cada de 1960 por Francisco Prat Puig."}
{"id": "600359", "revid": "23204", "url": "https://gl.wikipedia.org/wiki?curid=600359", "title": "Centro hist\u00f3rico de Cienfuegos", "text": "O Centro Hist\u00f3rico de Cienfuegos, est\u00e1 situado na cidade de Cienfuegos en Cuba. Foi declarada Patrimonio da Humanidade da UNESCO en 2005, debido \u00e1 s\u00faa destacada arquitectura neocl\u00e1sica e \u00e1 s\u00faa condici\u00f3n de mellor exemplo de urbanismo espa\u00f1ol de principios do s\u00e9culo XIX. O centro hist\u00f3rico cont\u00e9n seis edificios de 1819 a 1850, 327 edificios de 1851 a 1900 e 1188 edificios do s\u00e9culo XX.\nHistoria.\nVisitada por Col\u00f3n en 1494, a zona foi colonizada por primeira vez por piratas e saqueadores a partir do 1600. Os primeiros colonos, a mi\u00fado referidos como \"bucaneiros\", criaban gando e fac\u00edan charqui para abastecer aos corsarios e outros que buscaron refuxio na ba\u00eda. En 1740 tam\u00e9n cultivaban tabaco.\nEn 1742 o rei Filipe V de Espa\u00f1a constru\u00edu o Forte Jagua para suprimir o uso dos piratas da Ba\u00eda de Cienfuegos. A cidade fundouse formalmente o 22 de abril de 1819 por colonos franceses e espa\u00f1ois baixo o mando de don Luis De Clouet y Favrot. As r\u00faas foron distribu\u00eddas esencialmente norte-sur, leste-oeste, formando bloques cadrados. Hoxe, o centro da cidade a\u00ednda conserva arquitectura ecl\u00e9ctica dos s\u00e9culos XIX e principios do XX, en gran parte con decoraci\u00f3n de neocl\u00e1sica."}
{"id": "600360", "revid": "59564", "url": "https://gl.wikipedia.org/wiki?curid=600360", "title": "Beatriz Liz de Cea", "text": "Beatriz Liz de Cea, nada en Vigo en 1977, \u00e9 unha historiadora da arte galega.\nTraxectoria.\nLicenciouse en Historia da Arte pola Universidade de Santiago de Compostela, coa especialidade de Patrimonio Hist\u00f3rico-Art\u00edstico. \u00c9 investigadora e comisaria de exposici\u00f3ns, como a mostra \"Francisco Fern\u00e1ndez del Riego. Nos vieiros da arte galega\" (2021)."}
{"id": "600361", "revid": "1410", "url": "https://gl.wikipedia.org/wiki?curid=600361", "title": "Frente Obrero (Espa\u00f1a)", "text": "Frente Obrero \u00e9 un partido pol\u00edtico espa\u00f1ol, inscrito no rexistro de partidos do Ministerio do Interior coas siglas FO o 13 de marzo de 2019, de ideolox\u00eda republicana e federal. \nA s\u00faa ideolox\u00eda \u00e9 unha am\u00e1lgama de ideas na que se rexeita a dicotom\u00eda da esquerda e a dereita, adoptando o que se co\u00f1ece como terceira posici\u00f3n na que se mesturan elementos ideol\u00f3xicos da esquerda como o obreirismo ou antiimperialismo, con outros novidosos como o \"patriotismo revolucionario\".\nA pesar de que dende varios medios de comunicaci\u00f3n consid\u00e9raselles partidarios do comunismo, o partido rexeita esta ideolox\u00eda e opta por denominarse \"fronte de masas\", co fin de \u00abchegar a m\u00e1is sectores na s\u00faa loita pol\u00edtica\u00bb.\nUnha das organizaci\u00f3ns que forman parte da fronte, o Partido Marxista-Leninista (Reconstruci\u00f3n Comunista), autodenom\u00ednase antirrevisionista, a\u00ednda que no sentido hoxha\u00edsta do mesmo. Entre os grupos que o integran at\u00f3panse o citado partido, Mocidade Combativa (as s\u00faas mocidades), o sindicato Frente de Obreros en Lucha e Esperanza Obrera.\nA organizaci\u00f3n caracter\u00edzase polas s\u00faas acci\u00f3ns e escraches en contra de distintos partidos pol\u00edticos de esquerda socialdem\u00f3crata como Unidas Podemos, M\u00e9s per Mallorca entre outros.\nHistoria.\nFrente Obrero constit\u00faese o 14 de outubro do 2018 no Ateneo de Madrid como a \"fronte de masas\" do Partido Marxista-Leninista (RC). Durante o acto intervi\u00f1eron diversos representantes das organizaci\u00f3ns que conforman a agrupaci\u00f3n, pechando as intervenci\u00f3ns o secretario do PML (RC), Roberto Vaquero. Posteriormente, Frente Obrero expandiuse por varias cidades de Espa\u00f1a, como A Coru\u00f1a, Le\u00f3n, Ponferrada, Zaragoza ou C\u00e1diz.\nO 12 de xu\u00f1o do 2022 celebrouse o seu primeiro congreso no que se votou a decisi\u00f3n de se conformar como partido pol\u00edtico, proposta que foi aprobada pola militancia. Durante o congreso intervi\u00f1eron representantes doutras organizaci\u00f3ns, como a Fronte Polisario.\nNo seu programa defenden a soberan\u00eda nacional, a Hispanidade, a educaci\u00f3n universitaria gratu\u00edta, a nacionalizaci\u00f3n dos sectores estrat\u00e9xicos, a soberan\u00eda enerx\u00e9tica, a enerx\u00eda nuclear, a subida do salario m\u00ednimo, o sector rural, as axudas \u00e1 natalidade, a vivenda p\u00fablica, o control dos prezos do alugueiro ou limitar a inmigraci\u00f3n para evitar que se formen guetos. Tam\u00e9n se op\u00f3n aos fondos voitre, \u00e1 discriminaci\u00f3n positiva, aos ventres de alugueiro, \u00e1 Uni\u00f3n Europea, \u00e1 OTAN, ao capitalismo, ao feminismo, a desindustrializaci\u00f3n, \u00e1 ideolox\u00eda queer e a Lei Trans, ao cosmopolitismo, ao posmodernismo e \u00e1 correcci\u00f3n pol\u00edtica.\nO programa presentado polo Frente Obrero de cara \u00e1s Elecci\u00f3ns Xerais de Espa\u00f1a de 2023 foi amplamente criticado pola semellanza das s\u00faas propostas con ideolox\u00edas de extrema dereita coma o falanxismo e o nacionalsocialismo.\nElecci\u00f3ns.\nNas elecci\u00f3ns municipais de Espa\u00f1a de 2023 presentou candidaturas en Villalba de los Arcos, Santa Margarita, Mislata e Mandayona, obtendo un concelleiro neste \u00faltimo municipio. Tam\u00e9n se presentou na elecci\u00f3ns xerais de 2023, obtendo algo m\u00e1is de 45.000 votos en total.\nA pesar de concorrer en elecci\u00f3ns institucionais, o partido declara que non busca participar do sistema, sen\u00f3n unicamente ga\u00f1ar visibilidade.\nEscraches a pol\u00edticos.\nO d\u00eda 19 de febreiro de 2019, varios membros do Frente Obrero e das s\u00faas mocidades increparon \u00f3 pol\u00edtico de M\u00e1s Madrid, \u00cd\u00f1igo Errej\u00f3n, durante un acto de campa\u00f1a no barrio da Hortaleza, no marco da celebraci\u00f3n das elecci\u00f3ns rexionais da Comunidade de Madrid.\nM\u00e1is dun ano despois, en marzo de 2020, militantes do partido concentr\u00e1ronse ante a celebraci\u00f3n dun acto na Universidade Complutense de Madrid que \u00eda contar cunha ponencia do por ent\u00f3n vicepresidente do Goberno espa\u00f1ol, Pablo Iglesias.\nCr\u00edticas.\nO partido fai gala dun pretendido antiposmodernismo como forma de diferenciarse das forzas comunistas e da esquerda espa\u00f1ola. Isto motivou que recibiran cr\u00edticas dende sectores progresistas e de esquerdas polo cariz tr\u00e1nsfobo de varias das s\u00faas acci\u00f3ns, sendo habitual o apelativo de \"rojipardos\" para se referiren aos membros da organizaci\u00f3n. Ademais diso, o partido \"matriz\" da Fronte Obreira, o PML (RC), foi criticado polo comportamento de varios dos seus militantes, contando coa condena penal dunha delas por agredir a outra exmilitante."}
{"id": "600362", "revid": "137547", "url": "https://gl.wikipedia.org/wiki?curid=600362", "title": "Alexander (Gianniris)", "text": ""}
{"id": "600363", "revid": "137547", "url": "https://gl.wikipedia.org/wiki?curid=600363", "title": "Alexandros (Gianniris)", "text": ""}
{"id": "600364", "revid": "137547", "url": "https://gl.wikipedia.org/wiki?curid=600364", "title": "Alexander Gianniris", "text": ""}
{"id": "600365", "revid": "27155", "url": "https://gl.wikipedia.org/wiki?curid=600365", "title": "Microscopia de forza at\u00f3mica", "text": ""}
{"id": "600366", "revid": "27155", "url": "https://gl.wikipedia.org/wiki?curid=600366", "title": "Iter\u00f3n", "text": "Os iter\u00f3ns son secuencias de ADN repetidas seguidas que xogan un importante papel na regulaci\u00f3n do n\u00famero de copias de pl\u00e1smidos en c\u00e9lulas bacterianas. Os iter\u00f3ns son un dos tres elementos regulatorios negativos atopados en pl\u00e1smidos que controlan o seu n\u00famero de copias. Os outros son os ARNs antisentido e os ARN contratranscritos (ARNct ou ctRNA). Aos iter\u00f3ns \u00fanense unhas prote\u00ednas iniciadoras de replicaci\u00f3n (Rep) espec\u00edficas dos pl\u00e1smidos, que forman un complexo con eles para conseguir o requirido efecto regulatorio, promovendo ou inhibindo a replicaci\u00f3n do pl\u00e1smido.\nRegulaci\u00f3n da replicaci\u00f3n.\nOs iter\u00f3ns exercen un importante papel na replicaci\u00f3n dos pl\u00e1smidos. A orixe de replicaci\u00f3n dun pl\u00e1smido que cont\u00e9n iter\u00f3ns pode conter uns cinco iter\u00f3ns dunhas 20 pares de bases de lonxitude total. Estes iter\u00f3ns proporcionan un sitio de saturaci\u00f3n para prote\u00ednas receptoras iniciadoras e promoven a replicaci\u00f3n, incrementando as\u00ed o n\u00famero de copias do pl\u00e1smido nunha determinada c\u00e9lula.\nFactores limitantes da iniciaci\u00f3n.\nHai catro factores limitantes principais que causan que se impida a iniciaci\u00f3n da replicaci\u00f3n nos iter\u00f3ns:\nOutra limitaci\u00f3n menos frecuente nos iter\u00f3ns \u00e9 a presenza de repetici\u00f3ns extra. Se un pl\u00e1smido cont\u00e9n unha cantidade extra de iter\u00f3ns f\u00f3ra do sitio de saturaci\u00f3n isto pode diminu\u00edr o n\u00famero de copias do pl\u00e1smido. En contraste, eliminar estes iter\u00f3ns extra incrementa o n\u00famero de copias.\nEstrutura do replic\u00f3n.\nOs pl\u00e1smidos te\u00f1en unha estrutura moi similar cando est\u00e1n baixo o control de iter\u00f3ns. Esta estrutura consiste nunha orixe de replicaci\u00f3n augas arriba dun xene que codifica a a prote\u00edna iniciadora da replicaci\u00f3n. Os propios iter\u00f3ns cobren a metade da orixe de replicaci\u00f3n. Xeralmente, os iter\u00f3ns do mesmo pl\u00e1smido est\u00e1n altamente conservados, mentres que se comparamos iter\u00f3ns de diferentes pl\u00e1smidos a\u00ednda mostran homolox\u00eda, pero non est\u00e1n tan conservados. Isto suxire que os iter\u00f3ns poden estar evolutivamente relacionados.\nProte\u00ednas iniciadoras da replicaci\u00f3n.\nA prote\u00edna iniciadora da replicaci\u00f3n (Rep) xoga un papel clave na iniciaci\u00f3n da replicaci\u00f3n en pl\u00e1smidos. Na s\u00faa forma mon\u00f3mera, a Rep \u00fanese a un iter\u00f3n e promove a replicaci\u00f3n. A propia prote\u00edna cont\u00e9n dous dominios globulares independentes N-terminal e C-terminal que se unen a dous dominios do iter\u00f3n. Ao contrario, a versi\u00f3n d\u00edmera da prote\u00edna \u00e9 xeralmente inactiva \u00e1 hora de unirse ao iter\u00f3n; por\u00e9n, \u00fanese ao operador repE. Este operador cont\u00e9n a metade da secuencia do iter\u00f3n, o que o capacita para unirse ao d\u00edmero e promover a expresi\u00f3n x\u00e9nica.\nOs pl\u00e1smidos que conte\u00f1en iter\u00f3ns est\u00e1n todos organizados estruturalmente de maneira moi similar. O xene para as prote\u00ednas Rep adoita atoparse augas abaixo da orixe de replicaci\u00f3n. Isto significa que os propios iter\u00f3ns regulan a s\u00edntese das prote\u00ednas Rep."}
{"id": "600367", "revid": "1888", "url": "https://gl.wikipedia.org/wiki?curid=600367", "title": "Ricardo Gonz\u00e1lez G\u00f3mez", "text": "Ricardo Gonz\u00e1lez G\u00f3mez, nado en Ourense o 11 de novembro de 1975, \u00e9 un pol\u00edtico galego do PPdeG.\nTraxectoria.\nEstudos de Biolox\u00eda e un MBA. Director comercial. Foi elixido concelleiro de To\u00e9n polo PPdeG nas elecci\u00f3ns municipais de 2015 e foi primeiro tenente alcalde. Nas elecci\u00f3ns municipais de 2019 encabezou a candidatura do PPdeG \u00e1 alcald\u00eda e foi elixido alcalde con maior\u00eda absoluta, que mantivo nas municipais de 2023."}
{"id": "600368", "revid": "98629", "url": "https://gl.wikipedia.org/wiki?curid=600368", "title": "Paisaxe arqueol\u00f3xica das primeiras plantaci\u00f3ns de caf\u00e9 do sueste de Cuba", "text": "A Paisaxe arqueol\u00f3xica das primeiras plantaci\u00f3ns de caf\u00e9 do sueste de Cuba son os restos de varias plantaci\u00f3ns de caf\u00e9 do s\u00e9culo XIX situadas nos contrafortes da Serra Maestra. Durante os s\u00e9culos XIX e principios do XX, o leste de Cuba estivo principalmente involucrado co cultivo do \"caf\u00e9\". Os restos das plantaci\u00f3ns mostran as t\u00e9cnicas empregadas no dif\u00edcil terreo, as\u00ed como a importancia econ\u00f3mica e social do sistema de plantaci\u00f3ns en Cuba e no Caribe.\nNo ano 2000, a Paisaxe Arqueol\u00f3xica das Primeiras Plantaci\u00f3ns de Caf\u00e9 do Sueste de Cuba engad\u00eduse \u00e1 lista de Patrimonio da Humanidade da UNESCO.\nDescrici\u00f3n.\nO sitio Patrimonio da Humanidade incl\u00fae 171 plantaci\u00f3ns de caf\u00e9 do s\u00e9culo XIX e principios do XX ('cafetais') no sueste de Cuba, agrupados en sete lugares distintos:\nAs plantaci\u00f3ns at\u00f3panse en diferentes estados de conservaci\u00f3n, dende o Cafetal Isabelica, que est\u00e1 totalmente restaurado, a algunhas que est\u00e1n totalmente arruinadas. Non obstante, todas seguen un esquema similar. No centro da plantaci\u00f3n at\u00f3pase a residencia do propietario, constru\u00edda xeralmente ao estilo de arquitectura vasca, adaptada a un clima tropical. Rodeando a casa do dono estaban os barrac\u00f3ns dos escravos, feitos de madeira fr\u00e1xil e cubertos con p\u00f3las e follas. Cada plantaci\u00f3n tam\u00e9n incl\u00fae un secadero en socalcos para a preparaci\u00f3n do gran de caf\u00e9 e outros edificios para moenda e tueste.\nHistoria.\nOs colonizadores franceses estableceron plantaci\u00f3ns de caf\u00e9 no s\u00e9culo XVIII na illa da Hispaniola, pero a independencia de Hait\u00ed en 1804 fixo que fuxisen a Cuba, que ent\u00f3n estaba baixo dominio espa\u00f1ol. Durante o s\u00e9culo XIX, establec\u00e9ronse moitas plantaci\u00f3ns de caf\u00e9 en toda a Serra Maestra, pero non foron capaces de competir coas plantaci\u00f3ns de caf\u00e9 do Brasil, Colombia e Costa Rica a comezos do s\u00e9culo XX, e declinaron gradualmente. Hoxe , s\u00f3 unhas poucas plantaci\u00f3ns de caf\u00e9 seguen en funcionamento."}
{"id": "600369", "revid": "27155", "url": "https://gl.wikipedia.org/wiki?curid=600369", "title": "Hip\u00f3tese de Lyon", "text": ""}
{"id": "600370", "revid": "25871", "url": "https://gl.wikipedia.org/wiki?curid=600370", "title": "Parque Nacional Alejandro de Humboldt", "text": "O Parque Nacional Alejandro de Humboldt \u00e9 un parque nacional nas provincias cubanas de Holgu\u00edn e Guant\u00e1namo. Leva o nome do cient\u00edfico alem\u00e1n Alexander von Humboldt que visitou a illa en 1800 e 1801. O parque inscrib\u00eduse como Patrimonio da Humanidade da UNESCO en 2001 polo seu tama\u00f1o, rango de altitude, litolox\u00eda complexa, diversidade de relevos e riqueza end\u00e9mica de flora e fauna.\nXeograf\u00eda.\nOs r\u00edos que fluen desde os cumios do parque son alg\u00fans dos m\u00e1is grandes do Caribe insular. Dise que o parque \u00e9 o lugar m\u00e1is h\u00famido de Cuba e isto provoca unha gran diversidade biol\u00f3xica. O parque ten unha superficie de 711,38 km\u00b2, dos cales 685,72 km\u00b2 son de superficie terrestre e 22,63 km\u00b2 de zona mari\u00f1a. A altitude var\u00eda desde o nivel do mar ata os 1168 m. no pico \"El Toldo\".\nA rexi\u00f3n ao redor do Parque Nacional Alejandro de Humboldt \u00e9 xeoloxicamente complexa e cont\u00e9n paisaxes Carso orixinados da codia oce\u00e1nica no per\u00edodo cret\u00e1ceo. \u00danica nesta rexi\u00f3n, a paisaxe \u00e9 ultrab\u00e1sica, dominada por solos serpentinos e peridotitas.\nVida salvaxe.\nA \u00e1rea que comprende o parque nacional foi un refuxio Plistoceno, mantendo un clima relativamente estable a trav\u00e9s dos repetidos eventos de glaciaci\u00f3n. Este permitiu taxas notablemente altas de endemismo e biodiversidade no parque. Ademais, as rochas ultrab\u00e1sicas son relativamente t\u00f3xicas para as plantas, provocando unha r\u00e1pida especiaci\u00f3n. 16 das 28 especies de plantas end\u00e9micas de Cuba est\u00e1n protexidas no parque, inclu\u00edndo flora como \"Dracaena cubensis\" e \"Podocarpus ekman\". A fauna presente no parque incl\u00fae varias especies de papagaio, lagartos, colibr\u00ed, o solenodon cubano en perigo de extinci\u00f3n (end\u00e9mico), hutias e caracois.\nNo parque rexistr\u00e1ronse m\u00e1is de 900 especies vexetais en total, xunto con 45 especies de r\u00e9ptiles, 21 especies de anfibios e 10 especies de mam\u00edferos.\nHistoria.\nO Parque Nacional Alexander von Humboldt foi historicamente unha zona de terra pouco utilizada polo home, co que s\u00f3 se co\u00f1ece un sitio arqueol\u00f3xico do per\u00edodo precolombiano, este est\u00e1 situado na zona costeira de Augas Verdes. Durante os s\u00e9culos XVIII e XIX alg\u00fans lugares perif\u00e9ricos utiliz\u00e1ronse como refuxios ou campamentos polos cimarr\u00f3ns.\nO parque comezou a trazarse na d\u00e9cada de 1960, coa declaraci\u00f3n das reservas naturais de Jaguani e Cupeyal del Norte. Isto continuou na d\u00e9cada dos 80 coa proposta do Refuxio Ojito del Agua, asociado ao \u00faltimo avistamento do paxaro carpinteiro real, \u00faltimo resto desta especie que xa estaba extinguida nos seus outros h\u00e1bitats nos Estados Unidos e M\u00e9xico. En 1996 estas \u00e1reas protexidas un\u00edronse para formar un parque nacional que recibiu o nome de Alexander von Humboldt. Sendo unha das reservas da biosfera m\u00e1is importantes da conca do Caribe, o parque nacional, xunto con Cuchillas del Toa, foi declarado Patrimonio Natural da Humanidade da UNESCO en 2001.\nHai elementos \u00fanicos de flora e fauna neste ecosistema \u00fanico, con alg\u00fans dos \u00edndices de endemicidade m\u00e1is altos do arquip\u00e9lago."}
{"id": "600371", "revid": "89787", "url": "https://gl.wikipedia.org/wiki?curid=600371", "title": "Variegaci\u00f3n por efecto de posici\u00f3n", "text": "A variegaci\u00f3n por efecto de posici\u00f3n (VEP) (en ingl\u00e9s \"position-effect variegation\", PEV) \u00e9 un tipo de variegaci\u00f3n causada polo silenciamento dun xene nalgunhas c\u00e9lulas debido a quedar colocado anormalmente preto dunha rexi\u00f3n de heterocromatina por medio da rearranxos no cromosoma ou transposici\u00f3n. Est\u00e1 tam\u00e9n asociada con cambios na conformaci\u00f3n da cromatina.\nIntroduci\u00f3n.\nO exemplo cl\u00e1sico \u00e9 a translocaci\u00f3n wm4 (\"white-mottled-4\") de \"Drosophila\". Nesta mutaci\u00f3n unha inversi\u00f3n no cromosoma X situou o xene \"white\" preto da heterocromatina peric\u00e9ntrica ou dunha secuencia de repetici\u00f3ns que se fai heterocrom\u00e1tica. Normalmente, o xene \"white\" expr\u00e9sase en cada c\u00e9lula do ollo adulto de \"Drosophila\" orixinando un fenotipo de ollo vermello. No mutante w[m4], a cor do ollo era variegado (coloreado en mosaico vermello e branco), e o xene \"white\" expres\u00e1base nalgunhas c\u00e9lulas nos ollos e non noutros. A mutaci\u00f3n describiuna primeiramente Hermann Muller en 1930. A variegaci\u00f3n por efecto de posici\u00f3n \u00e9 unha \"inactivaci\u00f3n de xenes inducida pola heterocromatina\". Os fen\u00f3menos de silenciamento de xenes similares a este tam\u00e9n se observaron en \"S. cerevisiae\" e \"S. pombe.\"\nTipicamente, as secuencias de ADN barreira impide que a rexi\u00f3n heterocrom\u00e1tica se espalle na eucromatina, pero xa non est\u00e1 presente nas moscas que herdan certos rearranxos cromos\u00f3micos.\nEtimolox\u00eda.\nA variegaci\u00f3n por efecto de posici\u00f3n \u00e9 un efecto de posici\u00f3n porque o cambio de posici\u00f3n dun xene desde a s\u00faa posici\u00f3n orixinal a algunha outra preto dunha rexi\u00f3n heterocrom\u00e1tica ten un efecto sobre a s\u00faa expresi\u00f3n. O efecto \u00e9 a variegaci\u00f3n nun determinado fenotipo, \u00e9 dicir, a aparencia de manchas irregulares de diferentes cores, debido \u00e1 expresi\u00f3n do xene orixinal de tipo silvestre nalgunhas c\u00e9lulas do tecido, pero non noutras, como se observa no ollo mutado de \"Drosophila melanogaster.\"\nPor\u00e9n, \u00e9 posible que o efecto do xene silenciado non sexa visible fenotipicamente nalg\u00fans casos. A variegaci\u00f3n por efecto de posici\u00f3n detectouse por primeira vez en \"Drosophila\" porque era un dos primeiros organismos nos cales se utilizou a irradiaci\u00f3n con raios X como indutor de mutaci\u00f3ns. Os raios X poden causar rearranxos cromos\u00f3micos que poden orixinar variegaci\u00f3n por efecto de posici\u00f3n.\nMecanismos.\nEntre varios modelos hai dous modelos epixen\u00e9ticos moi populares. Un \u00e9 o espallamento \"cis da heterocromatina al\u00e9n do punto de rotura do rearranxo. As interacci\u00f3ns \"trans poden ser unha explicaci\u00f3n cando o modelo de espallamento \"cis\" \u00e9 incapaz de explicar certos fen\u00f3menos.\nEspallamento \"cis\".\nDe acordo co modelo do espallamento \"cis\" (\"cis-spreading\") a heterocromatina forza unha conformaci\u00f3n alterada da cromatina na rexi\u00f3n eucrom\u00e1tica. Debido a isto, a maquinaria transcricional non pode acceder ao xene que causa a inhibici\u00f3n da transcrici\u00f3n. Noutras palabras, a heterocromatina esp\u00e1llase e causa o silenciamento de xenes empaquetando a rexi\u00f3n normalmente eucrom\u00e1tica. Pero este modelo falla cando quere explicar alg\u00fans aspectos da variegaci\u00f3n por efecto de posici\u00f3n. Por exemplo, a variegaci\u00f3n pode ser inducida nun xene localizado a varias megabases do punto de separaci\u00f3n da heterocromoatina coa eucromatina debido a rearranxos nese punto. Ademais, a intensidade do fenotipo variegado pode ser alterada pola distancia da rexi\u00f3n heterocrom\u00e1tica ao punto de separaci\u00f3n.\nIsto suxire que as interacci\u00f3ns \"trans\" son cruciais para a variegaci\u00f3n por efecto de posici\u00f3n.\nInteracci\u00f3ns \"trans\".\nEstas son interacci\u00f3ns entre as diferentes rexi\u00f3ns heterocrom\u00e1ticas e a organizaci\u00f3n cromos\u00f3mica global no n\u00facleo en interfase. Os rearranxos debidos \u00e1 variegaci\u00f3n por efecto de posici\u00f3n sit\u00faan o xene reporteiro nun novo compartimento do n\u00facleo onde a maquinaria transcricional necesaria non est\u00e1 dispo\u00f1ible, silenciando as\u00ed o xene e modificando a estrutura da cromoatina.\nEstes dous mecanismos af\u00e9ctanse un ao outro tam\u00e9n. O mecanismo que domine para influ\u00edr no fenotipo depende do tipo de heterocromatina e do complicado que sexa o rearranxo.\nSupresi\u00f3n en \"Drosophila melanogaster\".\nAs mutaci\u00f3ns nos xenes \"mus\" son candidatas a ser modificadores da variegaci\u00f3n por efecto de posici\u00f3n, xa que estes xenes est\u00e1n implicados no mantemento e reparaci\u00f3n do cromosoma. A estrutura do cromosoma nas proximidades do punto de rotura parece ser un determinante importante do proceso de inactivaci\u00f3n de xenes. Ill\u00e1ronse seis segundas mutaci\u00f3ns \"mus\" cromos\u00f3micas con wm4. Situouse unha copia de xenes \"white\" de tipo silvestre en posici\u00f3n adxacente \u00e1 heterocromatina. Os diferentes mutantes \"mus\" eran: \"mus\"201D1, \"mus\"205B1, \"mus\"208B1, \"mus\"209B1, \"mus\"210B1 e \"mus\"211B1. Constru\u00eduse unha li\u00f1axe coa substituci\u00f3n do cromosoma X est\u00e1ndar polo wm4. Observouse que a supresi\u00f3n da variegaci\u00f3n por efecto de posici\u00f3n non \u00e9 caracter\u00edstica das mutaci\u00f3ns \"mus\" en xeral. S\u00f3 nos homocigotos \"mus\"209B1, a variegaci\u00f3n era suprimida sinificativamente. Ademais, cando est\u00e1n en homocigose, a 2735 e D-1368 e todas as combinaci\u00f3ns heteroal\u00e9licas das s\u00faas mutaci\u00f3ns Pcna suprimen fortemente a variegaci\u00f3n por efecto de posici\u00f3n.\nNoutros organismos.\nEn ratos.\nEn ratos, observouse unha cor da pelame variegada. Cando unha rexi\u00f3n autos\u00f3mica que porta un xene para a cor do pelo \u00e9 inserida no croomosoma X, obs\u00e9rvase un silenciamento variable do alelo. Por\u00e9n, a variegaci\u00f3n obs\u00e9rvase s\u00f3 na femia que ten esta inserci\u00f3n xunto cunha mutaci\u00f3n homocigota no xene da cor da pelame orixinal. O alelo de tipo silvestre queda inactivado debido \u00e1 heterocromatinizaci\u00f3n.\nEn plantas.\nEn plantas, a variegaci\u00f3n por efecto de posici\u00f3n observouse en \"Oenothera blandina\". O silecnciamento de xenes eucrom\u00e1ticos ocorre cando os xenes est\u00e1n situados na veci\u00f1anza dunha nova zona heterocrom\u00e1tica."}
{"id": "600372", "revid": "89787", "url": "https://gl.wikipedia.org/wiki?curid=600372", "title": "Ahaggar", "text": "O Ahaggar (tamazight: ' ou ', \u2d5c\u2d30\u2d59\u2d59\u2d49\u2d4d\u2d49 \u2d4f \u2d61\u2d30\u2d4f \u2d30\u2d40\u2d30\u2d33\u2d30\u2d54; en \u00e1rabe: ) ou Hoggar \u00e9 un macizo monta\u00f1oso situado no sur de Alxeria, no coraz\u00f3n do deserto do S\u00e1hara.\nToponimia.\nA palabra \u00abHoggar\u00bb \u00e9 unha transcrici\u00f3n francesa do termo \u00e1rabe (djebel Haqar). Este prov\u00e9n do tuareg \u00ab\u00bb, que en plural (\u00ab\u00bb) designa a clase nobre entre os tuareg de Ahaggar.\nXeograf\u00eda.\nAtravesado polo Tr\u00f3pico de C\u00e1ncer a 80\u00a0km ao norte da comuna de Tamanrasset (Alxeria), o Ahaggar ocupa unha superficie de aproximadamente 50\u00a0000 km\u00b2.\nAo leste de Tamanrasset \u00e9rguese a m\u00e1is de 2.000\u00a0m de altitude unha meseta erosionada de 250\u00a0km de di\u00e1metro. Est\u00e1 composta por escoadas l\u00e1vicas, o campo volc\u00e1nico de Atakor, sobre o que se alzan volc\u00e1ns cunha altitude duns 3.000\u00a0m. O cumio m\u00e1is alto do macizo, o monte Tahat, con 2.918\u00a0m, \u00e9 tam\u00e9n a monta\u00f1a m\u00e1is alta do pa\u00eds. O seu terreo escarpado, formado por picos e cant\u00eds de basalto e p\u00f3rfiro, \u00e9 un lugar popular para a escalada.\nO Ahaggar nace da ensamblaxe dos distintos crat\u00f3ns na orixe da orox\u00e9nese panafricana, en concreto na marxe do metacrat\u00f3n do S\u00e1hara, no Proterozoico.\nAs altas temperaturas do ver\u00e1n contrastan coas do inverno, cando pode xear, e as choivas son escasas. Por\u00e9n, estas condici\u00f3ns clim\u00e1ticas son menos extremas ca no resto do S\u00e1hara. O Ahaggar constit\u00fae, as\u00ed, o h\u00e1bitat de certas especies animais e vexetais.\nHistoria.\nNa meseta de Assekrem, a 80\u00a0km en li\u00f1a recta de Tamanrasset, est\u00e1 a ermida de Charles de Foucauld, un dos moitos eremitas cristi\u00e1ns que viviron no Ahaggar. Foucauld estabeleceuse al\u00ed en 1911.\nO Ahaggar \u00e9 tam\u00e9n a terra ancestral da confederaci\u00f3n tuareg \"Kel Ahaggar\". Preto da cidade de Tamanrasset, no oasis de Abalessa, at\u00f3pase a tumba de Tin Hinan, unha matriarca que se cre que era antepasada dos tuaregs de Ahaggar.\nEntre novembro de 1961 e febreiro de 1966 o ex\u00e9rcito franc\u00e9s realizou trece probas nucleares subterr\u00e1neas no macizo gran\u00edtico de Tan Afella, no lugar de In Eker.\nVexetaci\u00f3n.\nO macizo de Ahaggar alberga a oliveira Laperrinei, da que a\u00ednda hai alg\u00fans exemplares na rexi\u00f3n do monte Akerakar. Esta especie ameazada at\u00f3pase pr\u00f3xima \u00e1 oliveira europea e refuxiouse nas profundidades dos uadis (vales de torrentes m\u00e1is ou menos secos)."}
{"id": "600373", "revid": "4817", "url": "https://gl.wikipedia.org/wiki?curid=600373", "title": "MICROSCOPE", "text": "MICROSCOPE, acr\u00f3nimo de Microsatellite \u00e0 tra\u00een\u00e9e Compens\u00e9e pour l'Observation du Principe d'Equivalence, foi un sat\u00e9lite artificial do CNES franc\u00e9s lanzado o 25 de abril de 2016 mediante un foguete Soiuz-ST-A Fregat-M desde o Centro Espacial de Kourou.\nCaracter\u00edsticas.\nMICROSCOPE ti\u00f1a nunha masa de 303 kg e base\u00e1base no bus Myriade. A s\u00faa misi\u00f3n era comprobar o principio de equivalencia cunha precisi\u00f3n dunha parte sobre 1015, para o cal usaba o experimento T-SAGE, consistente en d\u00faas masas cil\u00edndricas conc\u00e9ntricas, unha de titanio e outra de platino e rodio. As masas quedaban suspendidas no interior do sat\u00e9lite, que manobraba coidadosamente mediante propulsores de nitr\u00f3xeno, sendo monitorizadas e controladas por aceler\u00f3metros electrost\u00e1ticos. Se o principio de equivalencia se cumpre, as d\u00faas masas sentir\u00edan a mesma aceleraci\u00f3n e non ser\u00eda necesario axustalas para que permaneceran conc\u00e9ntricas. Se, polo contrario, non se cumprira, os aceler\u00f3metros ter\u00edan que axustar as masas. O non cumprimento do principio de equivalencia supor\u00eda unha revoluci\u00f3n na f\u00edsica, xa que est\u00e1 na base da relatividade xeral de Einstein.\nResultados.\nMICROSCOPE finalizou a s\u00faas misi\u00f3n en outubro de 2018 ao agotarse as reservas de nitr\u00f3xeno para manobrar. O sat\u00e9lite vai usar un sistema innovador para acelerar a s\u00faa reentrada, consistente en dous mastros inflables de 4,5 m de longo que despregou ao final da misi\u00f3n e que provocar\u00e1n a s\u00faa reentrada en 25 anos en lugar dos 73 que tardar\u00eda sen usar os mastros. MICROSCOPE finalmente confirmou o principio de equivalencia coa precisi\u00f3n esperada."}
{"id": "600374", "revid": "98629", "url": "https://gl.wikipedia.org/wiki?curid=600374", "title": "Parque Nacional Desembarco del Granma", "text": "O Parque Nacional Desembarco del Granma \u00e9 un parque nacional no suroeste de Cuba, que se estende polos concellos de Niquero e Pil\u00f3n na que hoxe \u00e9 a Provincia de Granma. O nome do parque ref\u00edrese ao iate no que Fidel Castro, Che Guevara, Ra\u00fal Castro e 79 dos seus seguidores navegaron desde M\u00e9xico a Cuba en 1956 e incitaron \u00e1 Revoluci\u00f3n Cubana. O Parque Nacional \u00e9 moi co\u00f1ecido pola s\u00faa topograf\u00eda Carso e os seus cant\u00eds costeiros.\nO parque nacional ten unha superficie total de 32.576 ha, das cales 26.180 ha son terrestres e 6.396 ha son mari\u00f1as. En 1999, foi catalogado pola UNESCO como sitio Patrimonio da Humanidade debido \u00e1s s\u00faas terrazas costeiras e os seus cant\u00eds pr\u00edstinos.\nDescrici\u00f3n.\nO Parque Nacional Desembarco del Granma est\u00e1 situado no extremo occidental da Serra Maestra, ao longo da zona tectonicamente activa entre a Placa Norteamericana e a Placa do Caribe. Conserva unha serie de terrazas de pedra calc\u00e1rea que oscilan entre os 180 metros baixo o nivel do mar e os 360 metros por riba. Estas terrazas probablemente form\u00e1ronse debido ao levantamento tect\u00f3nico e \u00e1s flutuaci\u00f3ns do nivel do mar debido ao cambio clim\u00e1tico pasado e aos eventos de glaciaci\u00f3n durante o Mioceno, o Plioceno e o Plistoceno. Estas terrazas est\u00e1n entre as m\u00e1is grandes e mellor conservadas do mundo. Ademais, o parque protexe moitas outras caracter\u00edsticas k\u00e1rsticas, como fervenzas, cant\u00eds, dolinas e covas.\nO parque est\u00e1 situado nun clima c\u00e1lido e semi\u00e1rido, recibindo entre 300 e 1200 mm de choiva ao ano e cunha media de 26\u00a0\u00b0C. Isto fai que sexa unha das zonas m\u00e1is c\u00e1lidas e secas de Cuba.\nBiodiversidade.\nO parque nacional cont\u00e9n unha biodiversidade e un [[endemismo] relativamente altos. No parque observ\u00e1ronse m\u00e1is de 512 especies vexetais, das cales o 60% son end\u00e9micas de Cuba. Doce destas especies s\u00f3 se atoparon dentro dos l\u00edmites do parque. Tam\u00e9n protexe o h\u00e1bitat de 6 especies de [[Polymita picta|caracois pintados]] ('Polymita' spp.), inclu\u00edndo varias li\u00f1axes evolutivas distintas. No parque observ\u00e1ronse trece mam\u00edferos, 110 aves, 44 r\u00e9ptiles e 17 anfibios. M\u00e1is do 90% das especies de anfibios e r\u00e9ptiles que se atopan no parque son end\u00e9micas de Cuba, inclu\u00edndo as especies en perigo de extinci\u00f3n [[Lagarto nocturno cubano]]. As especies de aves residentes incl\u00faen o papagaio [[Amazona leucocephala]] e a [[Starnoenas cyanocephala|pomba de paspall\u00e1s de cabeza azul]], e as especies de mam\u00edferos que viven no parque incl\u00faen o [[Manat\u00ed do Caribe]] e o [[Phyllonycteris poeyi|morcego de flores cubano]], que est\u00e1 adaptado a covas quentes.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Patrimonio da Humanidade en Cuba]]\n[[Categor\u00eda:Parques nacionais de Cuba]]"}
{"id": "600375", "revid": "4817", "url": "https://gl.wikipedia.org/wiki?curid=600375", "title": "MightySat-2", "text": "MightySat-2 ou MightySat-2.1 foi un sat\u00e9lite artificial da Forza A\u00e9rea dos Estados Unidos usado para facer diversos experimentos no espazo, continuando a misi\u00f3n de MightySat-1. Foi lanzado o 19 de xullo de 2000 mediante un foguete Minotaur 1 desde a base Vandenberg da Forza A\u00e9rea.\nCaracter\u00edsticas.\nMightySat-2 foi orixinalmente denominado MightySat-2.1 ao ser o primeiro membro da serie de sat\u00e9lites MightySat-2, antes de que os demais sat\u00e9lites fosen cancelados. Cunha masa de 130 kg, levaba a bordo varios experimentos para demostrar novas tecnolox\u00edas:\nO sat\u00e9lite usou o bus [[SA-200B]] e reentrou na [[atmosfera]] o 12 de novembro de [[2002]].\nNotas.\nOutros artigos.\n[[Categor\u00eda:Sat\u00e9lites artificiais]]"}
{"id": "600376", "revid": "4817", "url": "https://gl.wikipedia.org/wiki?curid=600376", "title": "MightySat-2.1", "text": ""}
{"id": "600377", "revid": "23204", "url": "https://gl.wikipedia.org/wiki?curid=600377", "title": "Patrimonio da Humanidade en Costa Rica", "text": "O Patrimonio da Humanidade da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) componse de lugares de importancia para o patrimonio cultural ou natural descritos na Convenci\u00f3n do Patrimonio Mundial da UNESCO, estabelecida en 1972. O patrimonio cultural est\u00e1 formado por monumentos (como obras arquitect\u00f3nicas, esculturas monumentais ou inscrici\u00f3ns), grupos de edificios e ru\u00ednas (inclu\u00edndo sitios arqueol\u00f3xicos). As paisaxes naturais (constitu\u00eddas por formaci\u00f3ns f\u00edsicas e biol\u00f3xicas), as formaci\u00f3ns xeol\u00f3xicas e fisiogr\u00e1ficas (inclu\u00edndo os h\u00e1bitats de especies de animais e plantas ameazadas) e os lugares naturais que son importantes dende o punto de vista da ciencia, a conservaci\u00f3n ou a beleza natural, def\u00ednense como patrimonio natural. Costa Rica aceptou a convenci\u00f3n o 23 de agosto de 1977. Ten catro sitios Patrimonio da Humanidade e un sitio na lista provisional.\nO primeiro sitio en Costa Rica catalogado foi o Reservas Talamanca-La Amistad/Parque Nacional La Amistad, en 1983. En 1990, o sitio ampliouse para inclu\u00edr os sitios que cruzan a fronteira en Panam\u00e1. O sitio m\u00e1is recente enumerado foi os Asentamentos de xefatura precolombiana con esferas de pedra dos diqu\u00eds, en 2014. Este \u00e9 o \u00fanico sitio cultural de Costa Rica, os outros tres est\u00e1n catalogados polas s\u00faas propiedades naturais. Hai un sitio na lista tentativa.\nLista provisional.\nAdemais dos sitios inscritos na Lista do Patrimonio Mundial, os estados membros poden manter unha lista de sitios provisionais que poden considerar para ser nomeados. S\u00f3 se aceptan candidaturas para a Lista do Patrimonio Mundial se o sitio figuraba previamente na lista provisional. Costa Rica ten un sitio na lista provisional."}
{"id": "600378", "revid": "98629", "url": "https://gl.wikipedia.org/wiki?curid=600378", "title": "Vasili Mishin", "text": "Vasili Pavlovich Mishin (en ruso, \u0412\u0430\u0441\u0438\u0301\u043b\u0438\u0439 \u041f\u0430\u0301\u0432\u043b\u043e\u0432\u0438\u0447 \u041c\u0438\u0301\u0448\u0438\u043d), nado o 18 de xaneiro de 1917 e finado o 10 de outubro de 2001, foi un enxe\u00f1eiro que traballou no programa espacial sovi\u00e9tico.\nBiograf\u00eda.\nMishin graduouse como enxe\u00f1eiro no Instituto de Aviaci\u00f3n de Moscova en 1941. Comezou a s\u00faa carreira na enxe\u00f1ar\u00eda astron\u00e1utica traballando no instituto de investigaci\u00f3n NII-1, o primeiro instituto do mundo orientado \u00e1 investigaci\u00f3n sobre foguetes. Mishin formou parte do grupo de enxe\u00f1eiros do NII-1 que viaxou a Alema\u00f1a ao final da segunda guerra mundial para estudar os m\u00edsiles V-2 usados polos nazis e entrevistar aos enxe\u00f1eiros alem\u00e1s que traballaron sobre eles. Foi en Alema\u00f1a onde fixo amizade con outro enxe\u00f1eiro do NII-1, Sergei Koroliov, que acabar\u00eda sendo o fundador do programa espacial sovi\u00e9tico a trav\u00e9s da formaci\u00f3n da oficina de dese\u00f1o OKB-1 en 1946 e da que Mishin ser\u00eda director adxunto ao lado de Koroliov.\nMishin supervisou e axudou a desenvolver varios m\u00edsiles e foguetes, entre eles o R-7, que acabar\u00eda sendo o foguete que enviar\u00eda ao Sputnik 1 ao espazo o 4 de outubro de 1957, o primeiro sat\u00e9lite artificial da Historia, e que acabar\u00eda dando lugar \u00e1 familia de lanzadores orbitais Soiuz. A principios dos anos 1960 Mishin foi clave no desenvolvemento do foguete pesado N1, no que Koroliov basear\u00eda o a s\u00faa estratexia de programa lunar. Koroliov faleceu inesperadamente en 1966, co que Mishin quedou \u00e1 fronte do proxecto, xa ent\u00f3n cheo de problemas t\u00e9cnicos e carente da financiamento adecuado. A pesar dos seus esforzos, t\u00f3dalas probas co N1 finalizaron en fracaso. Sumado aos problemas iniciais coas primeiras c\u00e1psulas Soiuz, inclu\u00eddo o falecemento de catro cosmonautas, Mishin foi apartado do seu posto en 1974, sendo substitu\u00eddo por Valentin Glushko, que finalizou os esforzos por po\u00f1er un cosmonauta sovi\u00e9tico na L\u00faa.\nMishin adicouse a dar clases no Instituto de Aviaci\u00f3n de Moscova. Finou o 10 de outubro de 2001, sendo enterrado no cemeterio Traekurovskoe en Moscova."}
{"id": "600379", "revid": "111586", "url": "https://gl.wikipedia.org/wiki?curid=600379", "title": "Nervio plantar medial", "text": "O nervio plantar medial \u00e9 unha rama do nervio tibial, que \u00e9 unha rama do nervio ci\u00e1tico, o nervio mais longo do corpo humano. Xunto co nervio plantar lateral, \u00e9 respons\u00e1bel da innervaci\u00f3n cut\u00e1nea e muscular da maior parte do p\u00e9. Innerva a pel da planta do p\u00e9 e os m\u00fasculos adxacentes ao dedo gordo.\nFunci\u00f3ns.\nO nervio plantar medial \u00e9 particularmente importante para a flexi\u00f3n do dedo gordo. A s\u00faa innervaci\u00f3n dos m\u00fasculos da \u00e1rea permite a movemento esencial do dedo, inclu\u00edndo a habilidade de agarrar obxectos co p\u00e9. Tam\u00e9n contrib\u00fae \u00e1 sensibilidade t\u00e1ctil da planta do p\u00e9, proporcionando sensaci\u00f3ns de presi\u00f3n, temperatura e dor.\nOs danos ao nervio plantar medial poden resultar en perda de sensibilidade ou debilidade na \u00e1rea innervada. Isto pode ser causado por varias condici\u00f3ns, como lesi\u00f3ns traum\u00e1ticas, enfermidades neurol\u00f3xicas, ou condici\u00f3ns que afecten o fluxo sangu\u00edneo ao nervio."}
{"id": "600380", "revid": "4817", "url": "https://gl.wikipedia.org/wiki?curid=600380", "title": "MSTI", "text": ""}
{"id": "600381", "revid": "25871", "url": "https://gl.wikipedia.org/wiki?curid=600381", "title": "MVL-300", "text": "MVL-300, acr\u00f3nimo de Mikhail Vasilyevich Lomonosov 300, foi un observatorio espacial ruso lanzado o 28 de abril de 2016 mediante un foguete Soiuz 2-1a Volga desde o cosm\u00f3dromo de Vostochni.\nCaracter\u00edsticas.\nMVL-300 foi nomeado polo 300 aniversario do cient\u00edfico ruso Mikhail Lomonosov. Foi dese\u00f1ado pola Universidade Estatal M. V. Lomonosov de Moscova e por NPO VNIIEM para o estudo dos gromo de raios gamma e para o estudo dos fen\u00f3menos transitorios na atmosfera superior terrestre.\nMVL-300 foi constru\u00eddo usando o bus Kanopus. Ti\u00f1a unha masa de 645 kg e os seguintes instrumentos:\nMVL-300 foi dese\u00f1ado para durar tres anos, pero aos dez meses do comezo da misi\u00f3n o sistema de transmisi\u00f3n de datos fallou, finalizando as operaci\u00f3ns."}
{"id": "600382", "revid": "4817", "url": "https://gl.wikipedia.org/wiki?curid=600382", "title": "Mikhail Vasilyevich Lomonosov 300", "text": ""}
{"id": "600383", "revid": "111586", "url": "https://gl.wikipedia.org/wiki?curid=600383", "title": "Asentamento (estrutural)", "text": "O asento ou asentamento nunha estrutura ref\u00edrese \u00e1 distorsi\u00f3n ou disrupci\u00f3n de partes dun edificio debido a \nNon se debe confundir o asentamento coa subsidencia do afundimento que resulta da reduci\u00f3n do nivel do terreo de carga sobre o que se asenta un edificio, por exemplo nas \u00e1reas de explotaci\u00f3n mineira onde os pozos colapsan baixo terra.\nAlg\u00fans asentamentos son bastante normais despois de rematar a construci\u00f3n, pero un asentamento diferencial ou desigual ou pode causar problemas significativos aos edificios. Os edificios tradicionais con estrutura de carballo verde est\u00e1n dese\u00f1ados para asentar co tempo a medida que o carballo se estaciona e se deforma, utiliz\u00e1ndose morteiro ou argamasa de cal en vez de cemento Portland polas s\u00faas propiedades el\u00e1sticas, e a vidraza emprega frecuentemente luces de chumbo (pezas pequenas de vidro unidas por perf\u00eds de chumbo, unha t\u00e9cnica com\u00fan na vidraza tradicional) que poden aceptar movementos m\u00e1is facilmente que os vidros de maior tama\u00f1o."}
{"id": "600385", "revid": "865", "url": "https://gl.wikipedia.org/wiki?curid=600385", "title": "Forza A\u00e9rea do Brasil", "text": ""}
{"id": "600386", "revid": "98629", "url": "https://gl.wikipedia.org/wiki?curid=600386", "title": "Fundaci\u00f3n Heydar Aliyev", "text": "A Fundaci\u00f3n Heydar Aliyev () \u00e9 unha organizaci\u00f3n social e p\u00fablica sen \u00e1nimo de lucro en Acerbaix\u00e1n. O presidente da Fundaci\u00f3n Heydar Aliyev \u00e9 Mehriban Aliyeva, que \u00e9 a nora de Heydar Aliyev e a actual primeira dama de Acerbaix\u00e1n.\nHistoria.\nA inauguraci\u00f3n oficial da Fundaci\u00f3n foi o 10 de maio de 2004.\nObxectivos da Fundaci\u00f3n:\nActividad.\nEn 2016 as catacumbas de San Marcelino e San Pedro foron restauradas pola Fundaci\u00f3n Heydar Aliyev en base a un acordo asinado en 2012.\nA Fundaci\u00f3n Heydar Aliyev \u00e9 a iniciadora e patrocinadora principal do Festival Internacional \u201cMundo de Mugam\u201d."}
{"id": "600388", "revid": "23204", "url": "https://gl.wikipedia.org/wiki?curid=600388", "title": "\u00c1rea de conservaci\u00f3n Guanacaste", "text": "A \u00c1rea de conservaci\u00f3n Guanacaste \u00e9 unha rede de \u00e1reas protexidas e Patrimonio da Humanidade da UNESCO na Provincia de Guanacaste, no noroeste de Costa Rica. O Patrimonio da Humanidade cont\u00e9n unha extensi\u00f3n ininterrompida de bosque tropical seco e un h\u00e1bitat importante para varias especies vulnerables, inclu\u00edndo o Tapir de Baird, o Colibr\u00ed do mangleiral e o Gran guacamaio verde. No parque localiz\u00e1ronse m\u00e1is de 7.000 especies de plantas e 900 de vertebrados.\nXeograf\u00eda.\nA superficie dos parques nacionais combinados suma 1470 km\u00b2 desde 2004. Isto reflicte un proceso de crecemento a longo prazo, que comezou co establecemento do Parque Nacional de Santa Rosa en 1971. Durante varias d\u00e9cadas, compr\u00e1ronse terras circundantes e os parques nacionais pr\u00f3ximos conectaronse \u00e1 crecente \u00e1rea protexida, polo que a \u00c1rea de Conservaci\u00f3n de Guanacaste chegou a abarcar unha gran diversidade de bosque seco tropical, selva tropical, bosque nubrado e h\u00e1bitats mari\u00f1os. O parque cont\u00e9n preto de dous terzos dos animais en perigo de extinci\u00f3n de Costa Rica.\nFormalmente pasou a formar parte do Sistema Nacional de \u00c1reas de Conservaci\u00f3n\u2014SINAC en 1994, e do Patrimonio da Humanidade en 1999. En 2004, o Patrimonio da Humanidade ampliouse cunha propiedade privada que mide 15.000 ha na selva tropical de Santa Elena.\nElementos.\nO Patrimonio da Humanidade incl\u00fae:"}
{"id": "600389", "revid": "23204", "url": "https://gl.wikipedia.org/wiki?curid=600389", "title": "Esferas de pedra de Costa Rica", "text": "As esferas de pedra de Costa Rica son unha variedade de m\u00e1is de 300 petroesferas en Costa Rica, no delta do Diqu\u00eds e na Illa do Ca\u00f1o. Localmente, tam\u00e9n se co\u00f1ecen como b\u00f3las de piedra (literalmente b\u00f3las de pedra). As esferas son comunmente atribu\u00eddas \u00e1 extinta cultura Diqu\u00eds, e \u00e1s veces denom\u00ednanse Esferas do Diqu\u00eds. Son as esculturas de pedra m\u00e1is co\u00f1ecidas da zona istmocolombiana.\nP\u00e9nsase que foron colocados en li\u00f1as ao longo do achegamento \u00e1s casas dos xefes, pero o seu significado exacto segue sendo incerto.\nAs Escavaci\u00f3ns Arqueol\u00f3xicas de Palma Sur son unha serie de escavaci\u00f3ns dun xacemento situado na parte sur do pa\u00eds, co\u00f1ecido como o Delta do Diqu\u00eds, e centr\u00e1ronse nun xacemento co\u00f1ecido como \"Finca 6\". Os achados arqueol\u00f3xicos rem\u00f3ntanse ao per\u00edodo de Aguas Buenas (300\u2013800 EC) e ao per\u00edodo Chiriqu\u00ed (800\u20131550 d.C.).\nEn xu\u00f1o de 2014, os asentamentos do cacicado precolombiano con esferas de pedra do Diqu\u00eds foron engadidos \u00e1 lista da UNESCO do Patrimonio da Humanidade. En xullo de 2014, aprobouse un proxecto, que fora proposto en 2011, para declarar as esferas un s\u00edmbolo nacional do pa\u00eds.\nSegundo a hip\u00f3tese dalg\u00fans arque\u00f3logos, as esferas poder\u00edan representar sistemas solares ou simplemente estar inspiradas en varias etapas do sol e da l\u00faa vista a simple vista, inclu\u00eddos o nacemento e posta do sol e medias l\u00faas.\nDescrici\u00f3n.\nAs esferas var\u00edan de tama\u00f1o desde uns poucos cent\u00edmetros ata m\u00e1is de 2 m. de di\u00e1metro e pesan ata 15 toneladas. A maior\u00eda est\u00e1 esculpida a partir de gabro, o equivalente en gran groso do basalto. Hai unha ducia m\u00e1is ou menos feitas con pedra calc\u00e1rea rica en cunchas e outra ducia feita con arenisca.\nParece que es fixeron martelando pedras naturais con outras rochas e despois pul\u00edndoas con area. O grao de acabado e precisi\u00f3n de traballo var\u00eda considerablemente. O gabro proced\u00eda de sitios nos outeiros, a varios quil\u00f3metros de distancia de onde se atopan as esferas rematadas, a\u00ednda que algunhas esferas inacabadas quedan nos outeiros. \u00dasanse para decoraci\u00f3n.\nConfiguraci\u00f3n xeogr\u00e1fica e localizaci\u00f3n.\nO sitio arqueol\u00f3xico de Palmar Sur at\u00f3pase na parte sur de Costa Rica, co\u00f1ecida como Delta do Diqu\u00eds, e na parte m\u00e1is meridional da provincia de Puntarenas. O Delta do Diqu\u00eds def\u00ednese como a chaira aluvial cos l\u00edmites xeogr\u00e1ficos da Fila Grisera ao norte e ao leste, o Oc\u00e9ano Pac\u00edfico ao oeste e as monta\u00f1as de Osa que comprenden o l\u00edmite sur.\nO sitio est\u00e1 situado en Palmar Sur, ao sur de Costa Rica. O xacemento est\u00e1 situado nunhas 10 hect\u00e1reas de propiedade que antes era propiedade da United Fruit Company na chaira aluvial do r\u00edo T\u00e9rraba.\nDescrici\u00f3n do sitio.\nO xacemento arqueol\u00f3xico da Leira 6 datouse no per\u00edodo Aguas Buenas (300-800 d.C.) e no per\u00edodo Chiriqu\u00ed (800-1550 d.C.). Era un recinto multifuncional que albergaba un asentamento e un cemiterio, e no lugar tam\u00e9n se atopan restos de arquitectura e escultura monumentais. A arquitectura monumental consta de dous t\u00famulos constru\u00eddos con muros de contenci\u00f3n feitos de pelouras e recheos de terra. O xacemento cont\u00e9n varios lugares onde se atopan grandes esferas de pedra \"in situ\". Ademais, dado que moitas das esferas de pedra da rexi\u00f3n retir\u00e1ronse dos seus lugares orixinais e serven de decoraci\u00f3n paisax\u00edstica, o sitio converteuse nun lugar de almacenamento para as esferas que foron devoltas ao Museo Nacional. Un dos pobos lim\u00edtrofes \u00e1 leira 6 tam\u00e9n ti\u00f1a esferas. Cham\u00e1banse \"zanahoriagas\", pola s\u00faa forma m\u00e1is ovalada.\nHistoria precolombiana.\nCrese que as pedras cre\u00e1ronse por primeira vez ao redor do ano 600, a maior\u00eda datan despois do ano 1000, pero antes da conquista espa\u00f1ola. O \u00fanico m\u00e9todo dispo\u00f1ible para datar as pedras esculpidas \u00e9 a estratigraf\u00eda, pero a maior\u00eda das pedras xa non est\u00e1n nos seus lugares orixinais. A cultura das persoas que as fixo desapareceu despois da conquista espa\u00f1ola.\nHistoria posterior ao contacto.\nAs esferas descubr\u00edronse na d\u00e9cada de 1930 cando a United Fruit Company estaba despexando a selva para as plantaci\u00f3ns de pl\u00e1tanos. Os obreiros apart\u00e1ronas con excavadoras e equipos pesados, danando algunhas esferas. Ademais, inspirados en historias de ouro escondido, os obreiros comezaron a perforar buratos nas esferas e abrirlas con cartuchos de dinamita. Varias das esferas foron destru\u00eddas antes de que intervi\u00f1esen as autoridades. Algunhas das esferas dinamitadas foron reensambladas e actualmente est\u00e1n expostas no Museo Nacional de Costa Rica en San Jos\u00e9. A colecci\u00f3n do Museo Nacional de Costa Rica est\u00e1 formada por seis das esferas. Moitas esferas tam\u00e9n acabaron como decoraci\u00f3n do c\u00e9spede para moitos cidad\u00e1ns ticos.\nA primeira investigaci\u00f3n cient\u00edfica das esferas levouse a cabo pouco despois do seu descubrimento por Doris Stone, filla dun executivo de United Fruit. Esta publicouse en 1943 en \"American Antiquity\", atraendo a atenci\u00f3n de Samuel Kirkland Lothrop do Museo Peabody na Universidade de Harvard. En 1948, el e a s\u00faa muller intentaron escavar un xacemento arqueol\u00f3xico non relacionado na rexi\u00f3n norte de Costa Rica. En San Jos\u00e9 co\u00f1eceu a Doris Stone, que dirix\u00eda o grupo cara \u00e1 rexi\u00f3n do Delta do Diqu\u00eds, no suroeste (\"Val do Diqu\u00eds\" ref\u00edrese ao val do baixo R\u00edo Grande de T\u00e9rraba, inclu\u00edndo as cidades do Cant\u00f3n de Osa de Porto Cort\u00e9s, Palmar Norte, e Sierpe) e proporcionoulles valiosos sitios de escavaci\u00f3n e contactos persoais. Os achados de Lothrop public\u00e1ronse en \"Arqueolox\u00eda do Delta do Diqu\u00eds, Costa Rica 1963\".\nEn 2010, o investigador da Universidade de Kansas John Hoopes visitou o sitio das Esferas de Pedra para avaliar a s\u00faa elexibilidade para a protecci\u00f3n como Patrimonio da Humanidade da Unesco.\nAntecedentes hist\u00f3ricos.\nAntes da chegada da Compa\u00f1\u00eda Bananera de Costa Rica, unha sucursal da United Fruit Company, e das plantaci\u00f3ns de pl\u00e1tanos na d\u00e9cada de 1930, nesta zona hab\u00eda unha densa vexetaci\u00f3n. Os recursos dispo\u00f1ibles para os habitantes precolombianos nesta chaira aluvial consist\u00edan en recursos fluviais e oce\u00e1nicos, inclu\u00edndo bosques de mangleiral situados nos r\u00edos Terraba e Sierpe.\nOs ricos solos aluviais desta rexi\u00f3n facilitaron a agricultura dende a d\u00e9cada de 1930. A United Fruit Company dominaba esta rexi\u00f3n do sur con plantaci\u00f3ns de pl\u00e1tanos xa nos anos 20 en Parrita e Quepos. A UFCO entrou en Palmar Sur na d\u00e9cada de 1930 baixo o nome de Compa\u00f1\u00eda Bananera de Costa Rica nun esforzo por evitar a lexislatura antimonopolio. Hoxe a\u00ednda hai campos agr\u00edcolas en toda a paisaxe que son propiedade de cooperativas e consisten en plantaci\u00f3ns de pl\u00e1tano, banana e palma.\nPrimeiros investigadores da rexi\u00f3n.\nA investigaci\u00f3n cient\u00edfica na chaira aluvial, particularmente nas propiedades da United Fruit Company, comezou na d\u00e9cada de 1940 co traballo de Doris Zemurray Stone e Samuel Lothrop. O traballo de Lothrop centrouse na escavaci\u00f3n nun pu\u00f1ado de xacementos, sendo un deles a Leira 4. O seu traballo ti\u00f1a como obxectivo documentar todos os xacementos arqueol\u00f3xicos que conte\u00f1an esferas de pedra \"in situ\", rexistrar o n\u00famero de esferas e as s\u00faas dimensi\u00f3ns e elaborar mapas detallados que ilustrasen tanto ordenaci\u00f3n como as ali\u00f1aci\u00f3ns.\nDespois do traballo de Lothrop e Stone, a investigaci\u00f3n na zona tivo un par\u00f3n durante case cincuenta anos. Na d\u00e9cada de 1990, Claude Baudez e un equipo de investigadores propux\u00e9ronse establecer unha cronolox\u00eda cer\u00e1mica da rexi\u00f3n observando o cambio nos estilos cer\u00e1micos ao longo do tempo. Isto conseguiuse examinando as cunetas de drenaxe que foron cortadas na paisaxe pola UFCO. A investigaci\u00f3n realizada por Ifigenia Quintanilla, baixo a direcci\u00f3n do MNCR de 1991 a 1996 realizouse na comarca baixo o proxecto \"Home e Medio Ambiente en Sierpe-Terraba\" centrado nos patr\u00f3ns de asentamento, secuencias ocupacionais e recursos empregados. na comarca.\nFrancisco Corrales e Adrian Badilla, arque\u00f3logos do Museo Nacional de Costa Rica, levan a cabo investigaci\u00f3ns continuas na rexi\u00f3n desde 2002. As s\u00faas investigaci\u00f3ns comezaron en 2002 e centr\u00e1ronse en catro xacementos arqueol\u00f3xicos da rexi\u00f3n que conte\u00f1en esferas de pedra e dos que forman un \"circu\u00edto\". Estes sitios incl\u00faen Grijalba, Batambal, El Silencio e \"Finca 6\". O prop\u00f3sito do proxecto era avaliar a importancia cultural dos sitios, protexer o patrimonio cultural, ademais de iniciar investigaci\u00f3ns e estudos nos xacementos. Corrales e Badilla elaboraron un folleto titulado \"El Paisaje Cultural del Delta del Diqu\u00eds\" que ofrece unha r\u00e1pida visi\u00f3n xeral da historia do Delta do Diqu\u00eds, a historia das plantaci\u00f3ns de banano e do UFCO, o medio natural, os xacementos arqueol\u00f3xicos da rexi\u00f3n e a importancia da rexi\u00f3n de Diqu\u00eds como Patrimonio da Humanidade da UNESCO. Continuou a investigaci\u00f3n na rexi\u00f3n de Corrales e Badilla centr\u00e1ndose na arqueolox\u00eda e na estrutura pol\u00edtica precolombiana no Delta do Diqu\u00eds. A \u00e9nfase da investigaci\u00f3n estivo nos xefes e os seus indicadores arqueol\u00f3xicos asociados. Os seus obxectivos eran estudar os xacementos arqueol\u00f3xicos que conte\u00f1en esferas de pedra na subrexi\u00f3n de Diqu\u00eds para co\u00f1ecer a configuraci\u00f3n da comunidade, as \u00e1reas de actividade, as secuencias de ocupaci\u00f3n e o rexistro da arquitectura monumental.\nInvestigaci\u00f3n actual.\nA investigaci\u00f3n est\u00e1 en curso no xacemento \"Finca 6\" baixo a direcci\u00f3n de arque\u00f3logos do Museo Nacional de Costa Rica. A primeira tempada de campo na que se levaron a cabo escavaci\u00f3ns arqueol\u00f3xicas foi en 2005. Os obxectivos desta tempada de campo inclu\u00edron definir a zona na que se localizaron dous t\u00famulos, ali\u00f1aci\u00f3ns de esferas e varias escavaci\u00f3ns asociadas ao t\u00famulo 2. En 2007, acometeuse a segunda tempada de campo, centr\u00e1ndose nas escavaci\u00f3ns arqueol\u00f3xicas do t\u00famulo 1. Durante esta tempada de campo, descubriuse \"in situ\" unha esfera de pedra en asociaci\u00f3n co t\u00famulo.\nTurismo.\nO turismo arqueol\u00f3xico \u00e9 un concepto que a\u00ednda \u00e9 relativamente novo en Costa Rica. Ata a data, o monumento nacional de Guayabo de Turrialba \u00e9 principalmente o \u00fanico sitio arqueol\u00f3xico aberto ao turismo. O turismo a menor escala est\u00e1 a producirse no lugar da Leira 6 e est\u00e1 aberto aos visitantes que pagan unha taxa nominal para percorrer a exposici\u00f3n do museo e despois percorrer os terreos, vendo alg\u00fans dos sitios de descubrimento. Xa non \u00e9 necesario ter cita previa. Os plans futuros do MNCR son abrir o sitio ao turismo a maior escala e inclu\u00edr outros sitios pr\u00f3ximos na rexi\u00f3n.\nIdentidade cultural.\nAs esferas de pedra son consideradas como un s\u00edmbolo nacional e parte do ethos cultural de Costa Rica, polo que \u00e9 com\u00fan velas instaladas en edificios gobernamentais, como no edificio en construci\u00f3n da Asemblea Lexislativa de Costa Rica, onde en outubro de 2019 instalaron no seu interior sete esferas cedidas polo Museo Nacional de Costa Rica.\nArte e arquitectura.\nAs esferas de pedra foron a inspiraci\u00f3n para escultores, como Ibo Bonilla e Jorge Jim\u00e9nez Deredia. Ademais, os seus s\u00edmbolos utiliz\u00e1ronse por alg\u00fans arquitectos.\nGaler\u00eda: Diqu\u00eds esferas de pedra na arte\nMitos.\nNumerosos mitos rodean as pedras, como que provi\u00f1an da Atl\u00e1ntida, ou que foron feitas como tales pola natureza. Algunhas lendas locais afirman que os habitantes nativos ti\u00f1an acceso a unha poci\u00f3n capaz de suavizar a rocha. A Calc\u00e1rea, por exemplo, p\u00f3dese disolver mediante soluci\u00f3ns \u00e1cidas obtidas das plantas. A investigaci\u00f3n dirixida por Joseph Davidovits do Geopolymer Institute en Francia ofreceuse para apoiar esta hip\u00f3tese. Non obstante, a maior\u00eda das esferas foron creadas a partir de gabro, unha rocha \u00edgnea resistente aos \u00e1cidos.\nNa cosmogon\u00eda dos bribri, que comparten os cabecares e outros grupos ancestrais americanos, as esferas de pedra son \"as balas de can\u00f3n de Tara\". Tara ou Tlatchque, o deus do trono, utilizaba unha cerbatana xigante para dispararlles as b\u00f3las aos Serkes, deuses dos ventos e dos furac\u00e1ns, co fin de expulsalos destas terras.\nAfirmouse que as esferas son perfectas, ou moi case perfectas en redondez, a\u00ednda que se sabe que algunhas esferas var\u00edan m\u00e1is de 5 cm de di\u00e1metro. Ademais, as pedras foron danadas e erosionadas co paso dos anos, polo que \u00e9 imposible co\u00f1ecer con exactitude a s\u00faa forma orixinal. Unha revisi\u00f3n da forma en que Lothrop mediron as pedras revela que as afirmaci\u00f3ns de precisi\u00f3n d\u00e9bense a interpretaci\u00f3ns err\u00f3neas dos m\u00e9todos utilizados na s\u00faa medici\u00f3n. A\u00ednda que Lothrop publicou t\u00e1boas de di\u00e1metros de b\u00f3las con cifras con tres cifras decimais, estas cifras eran en realidade medias de medidas tomadas con cintas que non eran tan precisas."}
{"id": "600390", "revid": "54334", "url": "https://gl.wikipedia.org/wiki?curid=600390", "title": "Olga Rubtsova", "text": "Olga Nikolaevna Rubtsova (), nada en Moscova o 20 de agosto de 1909 e finada na mesma cidade o 13 de decembro de 1994, foi unha xadrecista sovi\u00e9tica e a cuarta Campioa Mundial de xadrez. En 2015 foi inclu\u00edda no Sal\u00f3n Mundial da Fama do Xadrez.\nTraxectoria.\nRubtsova ga\u00f1ou o Campionato Feminino de Xadrez da URSS en catro ocasi\u00f3ns (1927, 1931, 1937 e 1948). Foi subcampioa do Mundial Feminino de Xadrez de 1949\u201350, s\u00f3 un punto por detr\u00e1s de Liudmila Rudenko. Logrou o t\u00edtulo en 1956, mais perdeuno ante Bikova en 1958.\nEn 1957 Rubtsova participou na 1\u00aa Olimp\u00edada Feminina de Xadrez en Emmen (Pa\u00edses Baixos) como membro do equipo da URSS, xunto con Kira Zvorikina. A URSS ga\u00f1ou a medalla de ouro.\nA FIDE outorgoulle os t\u00edtulos de Mestra Internacional Feminina (1950), Mestre Internacional (1956) e Gran Mestra Feminina (1976). En 1952 foi nomeada Mestra Honoraria de Deportes da URSS.\nRubtsova tam\u00e9n foi xadrecista por correspondencia. En 1972 converteuse na primeira campioa mundial nesta modalidade. Acabou en segundo lugar o ano seguinte, perdendo o t\u00edtulo no desempate ante Lora Iakovleva, e quinta un ano despois. \u00c9 a \u00fanica xadrecista que logrou tanto o t\u00edtulo mundial de xadrez sobre o taboleiro como por correspondencia.\nVida persoal.\nRubtsova graduouse na Universidade T\u00e9cnica Estatal Bauman de Moscova. Recibiu a Bandeira Vermella do Traballo. O seu primeiro marido, o mestre xadrecista Isaak Mazel, finou de tifo en 1945. Posteriormente casou con Abram Poliak, tam\u00e9n mestre de xadrez e o seu adestrador. Rubtova tivo cinco fillos: Igor (1931), Galia (1936), Iasha (1938), Misha (1945) e Lena (1947), tam\u00e9n xadrecista."}
{"id": "600391", "revid": "98629", "url": "https://gl.wikipedia.org/wiki?curid=600391", "title": "Elsa S\u00e1nchez de Oesterheld", "text": "Elsa Sara S\u00e1nchez de Oesterheld, nada como Elsa Sara S\u00e1nchez Beis en Buenos Aires o 20 de marzo de 1925 e finada na mesma cidade o 22 de xu\u00f1o de 2015, foi unha activista arxentina de orixe galega, membro durante d\u00e9cadas das Avoas de Praza de Maio. Foi a muller do escritor, editor e guionista de banda dese\u00f1ada H\u00e9ctor Germ\u00e1n Oesterheld, famoso pola s\u00faa creaci\u00f3n \"El Eternauta\". Tanto o seu marido como as s\u00faas catro fillas, tres xenros e dous dos seus netos foron asasinados pola ditadura militar que gobernou a Arxentina entre 1976 e 1983.\nTraxectoria.\nNaceu en Buenos Aires, sendo filla de Vicente S\u00e1nchez Asorey e Ramona Beis, dous emigrantes galegos orixinarios de Lo\u00f1o, Vila de Cruces.\nCasou en 1948 co escritor, editor, guionista e creador de banda dese\u00f1ada H\u00e9ctor Germ\u00e1n Oesterheld, a quen co\u00f1ecera catro anos antes. Tiveron catro fillas chamadas Estela (n. 1952), Diana (n. 1953), Beatriz (n. 1955) e Marina (n. 1957). O seu marido f\u00edxose popular no pa\u00eds grazas \u00e1s s\u00faas cl\u00e1sicas e innovadoras creaci\u00f3ns para a banda dese\u00f1ada arxentina, comezando pola saga \"El Eternauta\" e continuando con destacadas obras como \"Ernie Pike\" e \"Mort Cinder\", entre outras.\nA principios da d\u00e9cada de 1970, tanto H\u00e9ctor como a s\u00faa filla Diana comezaron a militar na Juventud Peronista, \u00e1 que se uniron m\u00e1is tarde tam\u00e9n o resto de fillas.\nAsasinato da s\u00faa familia.\nA vida de Elsa quedou marcada pola perda de case toda a s\u00faa familia por causa dos asasinatos masivos levados a cabo pola \u00faltima ditadura c\u00edvico-militar arxentina que se prolongou de 1976 a 1983. H\u00e9ctor Oesterheld foi capturado polas tropas do ex\u00e9rcito en abril de 1977 e posteriormente trasladado a Campo de Mayo. Alg\u00fans superviventes dos centros de detenci\u00f3n clandestino afirmaron que o viran vivo no centro El Vesuvio, e crese que foi asasinado na localidade de Mercedes en 1978.\nBeatriz Oesterheld era a m\u00e1is nova e a \u00fanica cuxo cad\u00e1ver foi recuperado. O 19 de xu\u00f1o de 1976, Elsa quedou con ela na reposter\u00eda Jockey Club da localidade de Mart\u00ednez. Hab\u00eda tempo que non se v\u00edan e falaron case d\u00faas horas. Tras despedirse, a moza dirixiuse a Villa la Cava, en San Isidro, pero nunca chegou. Dous d\u00edas despois, un desco\u00f1ecido achegouse a Elsa cando \u00eda subir ao tren e d\u00edxolle que Beatriz fora secuestrada polo ex\u00e9rcito. Elsa acudiu \u00e1 polic\u00eda e a Campo de Mayo, encontrouse con xu\u00edces e curas e presentou un h\u00e1beas corpus. O 7 de xullo foi citada na comisar\u00eda de Virreyes e al\u00ed comunic\u00e1ronlle que a s\u00faa filla morrera xunto con outros cinco mozos. Entreg\u00e1ronlle o seu corpo e deulle sepultura.\nDiana Oesterheld ti\u00f1a 23 anos e un fillo dun ano, Fernando, e estaba embarazada de catro meses cando desapareceu o 7 de agosto de 1976. Militaba na organizaci\u00f3n Montoneros. Foi secuestrada en San Miguel de Tucum\u00e1n pola polic\u00eda tucum\u00e1, xunto co seu fillo Fernando, que foi abandonado como \"NN\" na Casa Berce da capital tucum\u00e1. Despois de varios intentos, o neno foi recuperado polos seus av\u00f3s paternos. A casa onde viv\u00edan estaba ocupada por Albornoz, o xefe da polic\u00eda de Tucum\u00e1n, e a s\u00faa muller. A parella de Diana, Ra\u00fal Araldi, foi asasinado en 1977. Diana foi vista na Xefatura da Polic\u00eda de Tucum\u00e1n e crese que despois foi levada ao \"Campo de Mayo\" onde deu a luz.\nMarina Oesterheld, ti\u00f1a 20 anos, cando foi secuestrada xunto coa s\u00faa parella, Alberto Oscar Seindus, o 27 de novembro de 1976 en San Isidro. Crese que Marina deu a luz en Campo de Mayo.\nEstela In\u00e9s Oesterheld, nada o 9 de xu\u00f1o de 1952, era tam\u00e9n militante peronista e montonera. Foi secuestrada na zona suroeste do Gran Buenos Aires (Longchamps), aos 25 anos. Segundo testemu\u00f1os recompilados, o 14 de decembro de 1977 membros da forza policial mataron o seu marido o \"Vasco\" M\u00f3rtola. Ela tratou de escapar e tam\u00e9n morreu a tiros cun embarazo de catro meses no seu ventre. A parella deixou naquel momento un fillo de 3 anos e medio: Mart\u00edn Miguel. Os responsables dos asasinatos levaron o neno e present\u00e1rono ao seu av\u00f3 H\u00e9ctor, que estaba detido nun CCD Tras isto, o neno foi entregado \u00e1 s\u00faa avoa Elsa.\nA finais da d\u00e9cada de 1970, v\u00edtima do terrorismo de Estado imperante, Elsa perdera o seu marido, as s\u00faas catro fillas -xunto con tres dos seus xenros- e dous dos seus catro netos (d\u00faas das s\u00faas fillas estaban embarazadas no momento dos seus secuestros).\n\u00daltimos anos.\nNos \u00faltimos anos da s\u00faa vida, Elsa converteuse nunha fervente activista pola memoria e estivo vencellada ao traballo das Avoas de Praza de Maio. O Senado de Bremen creou, na s\u00faa sesi\u00f3n do 10 de novembro de 1987, o chamado Premio de Solidariedade de Bremen para honrar o compromiso de persoas e organizaci\u00f3ns que traballan para superar a inxustiza nas relaci\u00f3ns Norte-Sur e as consecuencias do colonialismo e o racismo. Elsa recibiu dito galard\u00f3n en nome da Coalici\u00f3n contra a Impunidade na Arxentina e da Comisi\u00f3n de Familiares de Desaparecidos e Asasinados.\nEn 1998 colaborou con \"H.G.O.\", un documental biogr\u00e1fico sobre o seu marido. En 2008 participou no documental \"Imaginadores\", un filme que analiza a evoluci\u00f3n da banda dese\u00f1ada arxentina, utilizando como principal recurso as entrevistas a figuras do medio.\nMorreu por un infarto agudo de miocardio mentres durm\u00eda na s\u00faa casa o 22 de xu\u00f1o de 2015, aos 90 anos. Os seus restos repousan no cemiterio da Chacarita."}
{"id": "600392", "revid": "98629", "url": "https://gl.wikipedia.org/wiki?curid=600392", "title": "Josefina Arruti", "text": "Josefina Milagros Arruti Via\u00f1o, co\u00f1ecida como Josefina Arruti, nada en Pontevedra o 28 de abril de 1906 e finada no mesmo lugar o 24 de outubro de 2003, foi unha muller represaliada galega.\nTraxectoria.\nFoi a m\u00e1is nova de tres irm\u00e1s, quedou orfa de nai aos seis anos e de pai aos doce polo que foi vivir definitivamente coa familia de s\u00faa nai.\nO 17 de abril de 1929 casou con Bibiano Fern\u00e1ndez Osorio-Tafall, que na II Rep\u00fablica, ser\u00eda, entre outros cargos, alcalde de Pontevedra, presidente da Deputaci\u00f3n e deputado nas Cortes. Tiveron tres fillos: Jos\u00e9 \u00c1ngel (1930), Carmen (1932) e Manuel (1934). \nEn 1936 Josefina Arruti marchou cos dous fillos m\u00e1is vellos vivir a Madrid onde o marido era Subsecretario do Ministerio de Gobernaci\u00f3n con Casares Quiroga, quedando o fillo pequeno coa avoa paterna en Pontevedra. A primeiros de xullo o pequeno enfermou e Josefina volveu cos fillos a Pontevedra adiantando as vacaci\u00f3ns. Bibiano non puido volver a Pontevedra ese venres e despois xa se produciu o levantamento do ex\u00e9rcito polo que non puido reunirse a familia. Quedaron separados, Bibiano en Madrid e Josefina e os pequenos en Pontevedra.\nDurante a guerra o goberno republicano chegou a un acordo cos franquistas para que puidesen viaxar a Madrid Josefina e os cativos a cambio de liberar o secretario xeral da Falange Espa\u00f1ola, Raimundo Fern\u00e1ndez Cuesta, que estaba preso na capital. O cambio non foi adiante pola negativa da nai de Bibiano (Emilia Osorio) de deixar viaxar os nenos e a nena coa nai. \nJosefina Arruti nunca foi xulgada pero estivo no c\u00e1rcere de Pontevedra, no edificio da actual Audiencia, dezaoito meses. Sac\u00e1rona da casa diante dos fillos e met\u00e9rona nunha cela con presas com\u00fans. Repart\u00eda con elas a comida que a s\u00faa sogra lle mandaba. Muller relixiosa, tec\u00eda e rezaba a diario. Mentres a sogra, Emilia Osorio, paseaba cos netos pola beirarr\u00faa do c\u00e1rcere, para que a s\u00faa nai puidera velos polas fiestras.\nAo sa\u00edr do c\u00e1rcere estivo dous anos en arresto domiciliario, arresto que nos primeiros meses tam\u00e9n afectaba aos fillos, nin ir \u00e1 escola pod\u00edan. Os rexistros na vivenda eran continuos e a familia viv\u00eda nunha precaria situaci\u00f3n econ\u00f3mica. Sufr\u00eda tam\u00e9n os desprezos de xente da Boa Vila polo pasado do seu marido.\nDe cando en vez Bibiano mand\u00e1balles desde o exilio cartos a trav\u00e9s persoas co\u00f1ecidas, mais non chegaban a nada e recibiron axudas dalgunhas familias pontevedresas. Josefina conseguiu que os tres fillos estudasen, Jos\u00e9 \u00c1ngel foi profesor universitario de Dereito, Carmen profesora no IES S\u00e1nchez Cant\u00f3n e Manuel m\u00e9dico especialista en dixestivo en Pontevedra. Tivo que empe\u00f1ar todas as s\u00faas xoias e, axudada pola sogra, alugou cuartos na s\u00faa casa durante anos para sa\u00edr adiante. \nBibiano non soubo ata moitos anos despois que a negativa de reagrupar \u00e1 familia, o feito de que Josefina non viaxara a Madrid cos nenos cando houbo a posibilidade de facer o troco con Fern\u00e1ndez-Cuesta, fora responsabilidade da s\u00faa nai Emilia. Bibiano refixo a s\u00faa vida en M\u00e9xico, tivo un fillo e unha nova parella.\nNos anos 50, Bibiano fixo escala en Lisboa durante unha viaxe de Roma a Chile para poder ver a Josefina e os fillos, que \u00edan viaxar en coche desde Madrid. Pero as autoridades espa\u00f1olas neg\u00e1ronse a darlle a Josefina un permiso de sa\u00edda coa escusa de que precisaba a sinatura de seu home. \nNesa mesma d\u00e9cada Bibiano viaxou a Roma a unha asemblea da FAO. Al\u00ed resid\u00eda naquel momento o fillo Jos\u00e9 \u00c1ngel, e pudieron encontrarse. En 1986, con motivo do cincuenta aniversario do plebiscito do Estatuto de Autonom\u00eda, Bibiano volveu a Galicia e viuse con Jos\u00e9 \u00c1ngel e Manuel. Volveu en 1989 para unha homenaxe da Academia Galega das Ciencias e viu os seus tres fillos xuntos, cincuenta e dous anos despois. Josefina e Bibiano non se volveron ver desde 1936.\nBibiano morreu en M\u00e9xico o 13 de agosto de 1990 e deixou dito que levaran as s\u00faas cinzas a Pontevedra. Josefina permitiu que fora enterrado no pante\u00f3n familiar de San Amaro, que fora mandado constru\u00edr polo propio Bibiano en 1925. Ese pante\u00f3n acolleu, grazas \u00e1 solidariedade de Josefina e a sogra Emilia, a represaliados asasinados coma Paulo Nov\u00e1s, Arturo Rey, V\u00edctor Casas, Antonio Blanco etc.\u00a0 \nO 24 de outubro de 2003 finou en Pontevedra Josefina Arruti, a represaliada polo r\u00e9xime franquista s\u00f3 por ser a muller de Bibiano Fern\u00e1ndez Osorio-Tafall. Os seus restos descansan no pante\u00f3n xunto aos do seu home, ao que non viu desde 1936.\nA s\u00faa filla Carmen declarou \"A mi\u00f1a nai sufriu aqu\u00ed mesmo m\u00e1is ca o meu pai no exilio e f\u00edxoo en silencio\"."}
{"id": "600393", "revid": "59564", "url": "https://gl.wikipedia.org/wiki?curid=600393", "title": "Josefina Milagros Arruti Via\u00f1o", "text": ""}
{"id": "600394", "revid": "1888", "url": "https://gl.wikipedia.org/wiki?curid=600394", "title": "Iria Fari\u00f1as", "text": "Iria Fari\u00f1as Guti\u00e9rrez, nada en San Agust\u00edn del Guadalix (Comunidade de Madrid) en 1996, \u00e9 unha escritora espa\u00f1ola.\nTraxectoria.\nFormada en pintura, escritura creativa e xesti\u00f3n cultural. Reside en Alacant e cursa o Grao en Filosof\u00eda. En 2019 fundou en Alacant o proxecto Reescribiendo Nuestro Mundo (RNM) e organiza o ciclo po\u00e9tico La sed. Imparte talleres de escritura creativa para adolescentes en institutos. Figura nas antolox\u00edas \"52 semanas\" (Entrop\u00eda ediciones), \"Barrio\" (Huerga y Fierro), \"Caleidoscopio\" (\u00cdndigo editoras) e \"Poes\u00eda 90\" (Ol\u00e9 libros). Poemas e relatos seus apareceron nas revistas \"Caracol Nocturno\", \"Casapa\u00eds\", \"La gran belleza\", \"Z\u00e9jel\" e \"Ulrica\"."}
{"id": "600395", "revid": "89787", "url": "https://gl.wikipedia.org/wiki?curid=600395", "title": "Factor inhibidor da migraci\u00f3n de macr\u00f3fagos", "text": "O factor inhibidor da migraci\u00f3n de macr\u00f3fagos (MIF), tam\u00e9n chamado factor inhibidor da glicosilaci\u00f3n (GIF) ou L-dopacromo isomerase, \u00e9 unha prote\u00edna que nos humanos est\u00e1 codificada no xene \"MIF\" do cromosoma 22. \u00c9 un importante regulador da inmunidade innata. A superfamilia da prote\u00edna MIF tam\u00e9n incl\u00fae un segundo membro con propiedades relacionadas funcionalmente, a D-dopacromo tautomerase (D-DT). Un receptor de superficie para o MIF \u00e9 o CD74.\nOs ant\u00edxenos bacterianos estimulan os gl\u00f3bulos brancos a liberar o MIF no torrente sangu\u00edneo. O MIF circulante \u00fanese ao CD74 doutras c\u00e9lulas inmunes para desencadear unha resposta inmune aguda. Por tanto, o MIF clasif\u00edcase como unha citocina inflamatoria. Ademais, os glicocorticoides tam\u00e9n estimulan os gl\u00f3bulos brancos a liberar MIF, o cal contrarresta parcialmente os efectos inhibidores que te\u00f1en os glicocorticoides sobre o sistema inmunitario. Finalmente, os traumas activan a gl\u00e1ndula pituitaria anterior para que se libere MIF.\nEstrutura.\nO MIF ens\u00e1mblase formando un tr\u00edmero composto por tres subunidades id\u00e9nticas. Cado un deses mon\u00f3meros cont\u00e9n d\u00faas h\u00e9lices alfa antiparalelas e unha folla beta de catro febras. Os mon\u00f3meros rodean unha canle central cunha simetr\u00eda rotacional ternaria.\nResposta \u00e1s lesi\u00f3ns.\nAs citocinas xogan un importante papel promovendo a curaci\u00f3n de feridas e a reparaci\u00f3n dos tecidos. As lesi\u00f3ns celulares causan liberaci\u00f3n de MIF, que despois interacciona con CD74. A sinalizaci\u00f3n MIF-CD74 activa v\u00edas pro-supervivencia e proliferativas que protexen o h\u00f3spede durante a lesi\u00f3n.\nActividade encim\u00e1tica.\nO MIF cont\u00e9n dous motivos con actividade catal\u00edtica. O primeiro \u00e9 un motivo de 27 amino\u00e1cidos localizado no N-terminal que funciona como unha fenilpiruvato tautomerase que pode catalizar a conversi\u00f3n de 2-carboxi-2,3-dihidroindol-5,6-quinona (dopacromo) en \u00e1cido 5,6-dihidroxiindol-2-carbox\u00edlico (DHICA). O MIF tam\u00e9n cont\u00e9n un sitio catal\u00edtico Cys-Ala-Leu-Cys entre os residuos 57 e 60 que parece funcionar como unha disulfuro redutase.\nFunci\u00f3n.\nEste xene codifica unha linfocina (un tipo de citocina) implicada na inmunidade mediada por c\u00e9lulas, inmunorregulaci\u00f3n e inflamaci\u00f3n. O MIF xoga un papel na regulaci\u00f3n da funci\u00f3n dos macr\u00f3fagos na defensa do h\u00f3spede por medio da supresi\u00f3n dos efectos antiinflamatorios dos glicocorticoides. Esta linfocina e a prote\u00edna JAB1 forman un complexo no citosol preto da membrana plasm\u00e1tica perif\u00e9rica, que pode indicar que ten un papel nas v\u00edas de sinalizaci\u00f3n de integrinas.\nMecanismo de acci\u00f3n.\nO MIF \u00fanese ao CD74, inducindo a s\u00faa fosforilaci\u00f3n e o recrutamento de CD44, o cal activa as tirosina quinases non receptoras, o que leva finalmente \u00e1 fosforilaci\u00f3n da quinase regulada por sinal extracelular. Ademais de ERK, a estimulaci\u00f3n do CD74 activa outras v\u00edas de sinalizaci\u00f3n como as v\u00edas PI3K-Akt, NF-\u03baB e AMPK.\nInteracci\u00f3ns.\nO MIF presenta interacci\u00f3ns con:\nImportancia cl\u00ednica.\nO MIF \u00e9 unha potencial diana de f\u00e1rmacos para a sepse, artrite reumatoide e cancro.\nHom\u00f3logos do MIF producidos por parasitos.\nM\u00faltiples parasitos protozoarios producen hom\u00f3logos do MIF que te\u00f1en funci\u00f3ns inflamatorias similares \u00e1s do MIF humano, e exercen un papel na s\u00faa patox\u00e9nese, invasi\u00f3n e evasi\u00f3n inmune. Un estudo precl\u00ednico mostrou que bloquear os MIFs de parasitos mellora os resultados en varias infecci\u00f3ns protozoarias graves. Exemplos de protozoos con hom\u00f3logos do MIF dos que se informou son:"}
{"id": "600396", "revid": "1888", "url": "https://gl.wikipedia.org/wiki?curid=600396", "title": "Iria Fari\u00f1as Guti\u00e9rrez", "text": ""}
{"id": "600397", "revid": "27155", "url": "https://gl.wikipedia.org/wiki?curid=600397", "title": "Factor inhibidor da glicosilaci\u00f3n", "text": ""}
{"id": "600398", "revid": "27155", "url": "https://gl.wikipedia.org/wiki?curid=600398", "title": "L-dopacromo isomerase", "text": ""}
{"id": "600399", "revid": "27155", "url": "https://gl.wikipedia.org/wiki?curid=600399", "title": "Fenilpiruvato tautomerase", "text": ""}
{"id": "600401", "revid": "111586", "url": "https://gl.wikipedia.org/wiki?curid=600401", "title": "M\u00fasculo recto do abdome", "text": ""}
{"id": "600403", "revid": "111586", "url": "https://gl.wikipedia.org/wiki?curid=600403", "title": "M\u00fasculo lat\u00edsimo do dorso", "text": ""}
{"id": "600404", "revid": "88215", "url": "https://gl.wikipedia.org/wiki?curid=600404", "title": "Elsa Sara S\u00e1nchez de Oesterheld", "text": ""}
{"id": "600405", "revid": "88215", "url": "https://gl.wikipedia.org/wiki?curid=600405", "title": "Elsa Sara S\u00e1nchez Beis", "text": ""}
{"id": "600406", "revid": "88215", "url": "https://gl.wikipedia.org/wiki?curid=600406", "title": "Elsa S\u00e1nchez Beis", "text": ""}
{"id": "600407", "revid": "89787", "url": "https://gl.wikipedia.org/wiki?curid=600407", "title": "Paco Casal", "text": "Francisco \"Paco\" Casal, nado en S\u00e3o Paulo o 7 de agosto de 1954, \u00e9 un empresario uruguaio, de ascendencia galega, vencellado ao mundo do f\u00fatbol. Tras unha discreta carreira como futbolista, ga\u00f1ou fama na representaci\u00f3n de xogadores, chegando a ser un dos maiores representantes de toda Am\u00e9rica do Sur e unha das figuras m\u00e1is influentes do f\u00fatbol uruguaio. \u00c9 propietario da empresa Tenfield e da canle de televisi\u00f3n GolTV.\nTraxectoria.\nNaceu na cidade brasileira de S\u00e3o Paulo, sendo fillo de emigrantes galegos. Con sete meses a s\u00faa familia instalouse en Montevideo, onde seu pai traballou como almaceneiro. \nComo futbolista.\nFormouse na canteira do Defensor e foi recolledor de bal\u00f3ns no estadio Centenario, onde realizou os seus primeiros negocios no f\u00fatbol sendo a\u00ednda un neno. Nunha final da Copa Libertadores entre o Estudiantes e o Palmeiras, aceptou di\u00f1eiro de Carlos Bilardo para atrasar a reposici\u00f3n dos bal\u00f3ns que sa\u00edan f\u00f3ra se o equipo arxentino \u00eda ga\u00f1ando. M\u00e1is tarde, despois dun partido entre Pe\u00f1arol e Santos, conseguiu un aut\u00f3grafo de Pel\u00e9 e replicou a sinatura da estrela brasileira para vender medio cento de copias como se fosen a verdadeira.\nChegou ao primeiro equipo de Defensor, co que debutou na Primeira Divisi\u00f3n. Disputou s\u00f3 catorce partidos co primeiro equipo, e en xu\u00f1o de 1975, con 19 anos, foi traspasado ao Atl\u00e9tico Madrid, co que non chegou a debutar en partido oficial, sendo cedido ao Racing de Santander.\nA continuaci\u00f3n regresou ao Uruguai, fichando polo Nacional de Montevideo, co que tampouco chegou a xogar oficialmente. Pasou logo polo Vasco da Gama do Brasil, onde tampouco xogou, e polo F\u00e9nix da capital uruguaia, antes de po\u00f1er fin \u00e1 s\u00faa carreira en 1981.\nEmpresario.\nEn 1980, militando a\u00ednda no Vasco da Gama, tivo a oportunidade de negociar o pase do seu amigo Juan Ram\u00f3n Carrasco. Posteriormente vendeu a Rodolfo Rodr\u00edguez aos Santos do Brasil, comezando da s\u00faa carreira como representante de xogadores de f\u00fatbol.\nA fins da d\u00e9cada do oitenta negociou xa os traspasos de importantes xogadores como Carlos \u201cPato\u201d Aguilera, Antonio Alzamendi, Rub\u00e9n Sosa, Enzo Francescoli, Hugo De Le\u00f3n ou Nelson Guti\u00e9rrez, e nas seguintes d\u00e9cadas fixo o mesmo con futbolistas como Sebasti\u00e1n Abreu, \"Manteca\" Mart\u00ednez, Fabi\u00e1n Canobbio, \u00c1lvaro Recoba, Gast\u00f3n Pereiro ou Cristian Rodr\u00edguez.\nDereitos televisivos.\nEn 1998 co obxectivo de competir polos dereitos televisivos do f\u00fatbol uruguaio, creou xunto cos seus exrepresentados Enzo Francescoli e Nelson Guti\u00e9rrez a empresa Tenfield. Deste xeito realizou a s\u00faa primeira incursi\u00f3n na industria do entretemento, xerando un cambio no mundo do f\u00fatbol uruguaio e unha nova fonte de ingresos para os clubs do pa\u00eds.\nTam\u00e9n obtivo os dereitos da selecci\u00f3n uruguaia por medio dun precontrato asinado pola Asociaci\u00f3n Uruguaia de F\u00fatbol, a mercadotecnia (inclu\u00edndo indumentaria), e mesmo participou da organizaci\u00f3n de amigables da selecci\u00f3n celeste. A partir de 1999, a canle VTV de Tenfield empezou a transmitir os encontros de cada xornada do f\u00fatbol uruguaio e os partidos de eliminatoria.\nGolTV.\nEn 2002 fundou GolTV, unha canle concibida para transmitir programas e eventos de f\u00fatbol a nivel local. Con todo, dende 2005 a cadea expandiuse por Latinoam\u00e9rica e conseguiu os dereitos para transmitir numerosos eventos.\nEn 2013 GolTV comprou os dereitos do f\u00fatbol peruano, explot\u00e1ndoos nun consorcio coa multinacional espa\u00f1ola Telef\u00f3nica. Tres anos despois fixo o mesmo en Venezuela e en 2017, tam\u00e9n accedeu \u00e1 televisaci\u00f3n do f\u00fatbol ecuatoriano. Desta forma constitu\u00eduse na primeira empresa de medios do Uruguai con presenza en varios pa\u00edses de Am\u00e9rica."}
{"id": "600410", "revid": "111586", "url": "https://gl.wikipedia.org/wiki?curid=600410", "title": "Reprograf\u00eda", "text": "A reprograf\u00eda (unha combinaci\u00f3n das palabras \"reproduci\u00f3n\" e \"fotograf\u00eda\") \u00e9 a reproduci\u00f3n de imaxes gr\u00e1ficas en soportes f\u00edsicos (como o papel) mediante m\u00e9todos el\u00e9ctricos, electr\u00f3nicos ou mec\u00e1nicos, como fotograf\u00eda e xerograf\u00eda. P\u00f3dese definir como un conxunto de medios e/ou procesos como a fotocopia, a microfilmaci\u00f3n, a heliograf\u00eda, etc.\nTecnolox\u00eda.\nUnha das tecnolox\u00edas da reprograf\u00eda \u00e9 a xerograf\u00eda, un proceso que utiliza a luz e unha carga el\u00e9ctrica para transferir imaxes a papel. Este proceso \u00e9 a base do funcionamento da maior\u00eda das fotocopiadoras e impresoras l\u00e1ser.\nImportancia.\nO desenvolvemento da reprograf\u00eda permitiu un progreso significativo en moitos campos, particularmente na educaci\u00f3n, a ciencia e a industria. A posibilidade de facer copias fieis de documentos, diagramas, dese\u00f1os t\u00e9cnicos, e outros materiais gr\u00e1ficos facilitou enormemente a comunicaci\u00f3n e a difusi\u00f3n de informaci\u00f3n.\nAdemais, a reprograf\u00eda tam\u00e9n incl\u00fae a dixitalizaci\u00f3n de documentos f\u00edsicos, facilitando a s\u00faa almacenaxe, busca, e distribuci\u00f3n. \nNa actualidade, a dixitalizaci\u00f3n \u00e9 unha ferramenta esencial para a conservaci\u00f3n de documentos hist\u00f3ricos e arquivos dixitais.\nEn relaci\u00f3n \u00e1 s\u00faa importancia legal, a reprograf\u00eda tam\u00e9n est\u00e1 sometida \u00e1s leis de dereito de autor\u00eda, e a reproduci\u00f3n de certos materiais pode requirir permiso, a menos que se atope dentro das excepci\u00f3ns permitidas, como o uso educativo.\nOs departamentos de reprograf\u00eda que se atopan en centros educativos e empresas p\u00fablicas e privadas dispo\u00f1en en xeral de equipos de alta tecnolox\u00eda e velocidade para realizar servizos de reprograf\u00eda en distintos formatos e tipos de papel e en diferentes modalidades de impresi\u00f3n (inxecci\u00f3n de tinta, \"l\u00e1ser\", impresi\u00f3n t\u00e9rmica, etc.)."}
{"id": "600411", "revid": "88215", "url": "https://gl.wikipedia.org/wiki?curid=600411", "title": "Armando Giralt", "text": "Armando Giralt e Iduate, nado na Habana en 1885 e finado en Madrid o 21 de abril de 1948, foi un futbolista espa\u00f1ol. Nado na, por aquel ent\u00f3n, Capitan\u00eda Xeral de Cuba, foi membro dalg\u00fans dos clubs futbol\u00edsticos m\u00e1is antigos de Espa\u00f1a, como a \"(Sociedad)\" Sky Foot-ball, a \"(Sociedad)\" Madrid Foot-Ball Club (posteriormente Real Madrid) e o Club Deportivo Espa\u00f1ol (actual RCD Espanyol), sendo socio fundador dos dous primeiros.\nDestacado goleador, foi vencedor da Copa do Rei en d\u00faas ocasi\u00f3ns, proclam\u00e1ndose m\u00e1ximo goleador nunha das s\u00faas sete participaci\u00f3ns na competici\u00f3n. Converteuse as\u00ed nun dos futbolistas que m\u00e1is partidos sumou en finais. Tam\u00e9n foi o autor do primeiro gol do Real Madrid en competici\u00f3n oficial.\nTraxectoria.\nNaceu nunha familia burguesa en Cuba cando o pa\u00eds estaba baixo a soberan\u00eda do Reino de Espa\u00f1a (Capitan\u00eda Xeral de Cuba), e sendo novo trasladouse por raz\u00f3ns desco\u00f1ecidas a Madrid. Viaxaron con el os seus dous irm\u00e1ns, Jos\u00e9 e Mario, que tam\u00e9n xogaban ao f\u00fatbol.\nFormou parte ata 1900 da (Sociedad) Football Sky, o primeiro club de f\u00fatbol de Madrid e embri\u00f3n do que foi o seu segundo equipo, o \"(Sociedad)\" Madrid Foot-Ball Club, m\u00e1is tarde co\u00f1ecido como Real Madrid Club de F\u00fatbol. O m\u00e1is novo dos tres irm\u00e1ns, todos membros do Madrid FC, foi o que m\u00e1is proxecci\u00f3n tivo grazas \u00e1 s\u00faa faceta goleadora. Xogando como lateral dereito, debutou xunto aos seus irm\u00e1ns no equipo branco durante a disputa da Copa da Coroaci\u00f3n, un torneo amigable, fronte ao FC Barcelona, no que foi o primeiro \"Cl\u00e1sico\" da historia.\nAo ano seguinte participou na primeira edici\u00f3n da Copa do Rei e foi autor do primeiro gol do club en competici\u00f3n oficial, na vitoria por 4-1 sobre o Club Espa\u00f1ol. Acadou as\u00ed a final, na que o seu equipo foi derrotado por 3-2 polo Athletic Club de Bilbao. Foi o m\u00e1ximo goleador do torneo, empatado a dous goles con Juan de Astorquia e Alejandro de la Sota. \nDespois duns primeiros pasos esperanzadores no club branco, posiblemente fose o feito de perder o citado campionato o que dera lugar a unha situaci\u00f3n convulsa no seo da entidade que provocou a marcha de varios dos seus socios fundadores, entre eles Armando. Abandonou a s\u00faa disciplina en outubro de 1903 para fundar o que foi o terceiro club na s\u00faa carreira, o Club Espa\u00f1ol de Madrid. \nDespois dunha breve etapa no novo club, e vendo que eran os \"madridistas\" \u2014alcume que recibir\u00edan anos despois\u2014 os que empezaban a ter un crecemento notable, tanto institucional como deportivo, e que non pod\u00eda disputar partidos oficiais co seu novo club por non ter pasado un ano desde que deixase o anterior, volveu ao Madrid. Ausente polos citados motivos na primeira das catro Copas que o club ga\u00f1ou entre 1905 e 1908, participou nas d\u00faas seguintes edici\u00f3ns, 1906 e 1907. Despois de conseguir ambos t\u00edtulos, o xogador regresou ao Club Espa\u00f1ol, onde permaneceu ata 1910, e co que puido sumar a s\u00faa cuarta final do Campionato de Espa\u00f1a, a que perdeu por 3-1 ante o Club Ciclista de San Sebasti\u00e1n.\nPosteriormente puxo rumbo a Barcelona para incorporarse \u00e1s filas do Club Deportivo Espa\u00f1ol, onde permaneceu un par de tempadas antes de rematar a s\u00faa carreira deportiva. Como branquiazul sumou ao seu palmar\u00e9s un Campionato de Catalu\u00f1a e unha nova semifinal do Campionato de Espa\u00f1a, quinta no seu palmar\u00e9s. En todas foi titular, caendo nesta ocasi\u00f3n ante o Athletic Club por 3-1."}
{"id": "600412", "revid": "27155", "url": "https://gl.wikipedia.org/wiki?curid=600412", "title": "Linfocina", "text": "As linfocinas ou linfoquinas son un subgrupo de citocinas (ou citoquinas) producido polos linfocitos, un dos tipos de leucocitos do sistema inmunitario. Son prote\u00ednas mediadoras producidas polas c\u00e9lulas T para dirixir a resposta do sistema inmunitario realizando sinalizaci\u00f3ns entre as s\u00faas c\u00e9lulas. As linfoquinas poden ter moitas funci\u00f3ns, como a atracci\u00f3n doutas c\u00e9lulas inmunitarias, como os macr\u00f3fagos e outros linfocitos, a un sitio onde hai unha infecci\u00f3n e a s\u00faa activaci\u00f3n para preparalos para realizar a resposta inmune. Os linfocitos circulantes poden detectar unha concentraci\u00f3n moi pequena de linfoquinas e despois moverse seguindo o gradiente de concentraci\u00f3n ata onde \u00e9 necesario desenvolver a resposta inmune. As linfoquinas axudan \u00e1s c\u00e9lulas B a producir anticorpos.\nImportantes linfocinas segregadas polas c\u00e9lulas T axudantes son:"}
{"id": "600413", "revid": "88215", "url": "https://gl.wikipedia.org/wiki?curid=600413", "title": "Armando Giralt e Iduate", "text": ""}
{"id": "600414", "revid": "27155", "url": "https://gl.wikipedia.org/wiki?curid=600414", "title": "Linfoquina", "text": ""}
{"id": "600415", "revid": "1822", "url": "https://gl.wikipedia.org/wiki?curid=600415", "title": "Balistes capriscus", "text": ""}
{"id": "600417", "revid": "1888", "url": "https://gl.wikipedia.org/wiki?curid=600417", "title": "Mar\u00eda Lago Lest\u00f3n", "text": "Mar\u00eda Lago Lest\u00f3n, nada en Muros en 1987, \u00e9 unha farmac\u00e9utica e pol\u00edtica galega do BNG.\nTraxectoria.\nLicenciada en Farmacia. Nas elecci\u00f3ns municipais de 2015 ocupou o quinto posto na candidatura do BNG en Muros. Nas municipais de 2019 encabezou a candidatura do BNG e foi elixida concelleira. Nas municipais de 2023 volveu encabezar a candidatura do BNG e foi elixida alcaldesa grazas a un acordo co PSdeG."}
{"id": "600418", "revid": "27155", "url": "https://gl.wikipedia.org/wiki?curid=600418", "title": "Glicociamina", "text": "A glicociamina (ou guanidinoacetato) \u00e9 un metabolito da glicina no cal o grupo amino foi convertido nunha guanidina por guanilaci\u00f3n (transferencia dun grupo guanidina desde a arxinina). En organismos vertebrados \u00e9 transformada despois en creatina por metilaci\u00f3n.\nA glicociamina util\u00edzase como suplemento e como aditivo alimentario nas granxas de polos. Por\u00e9n, o metabolismo da creatina a partir da glicociamina no f\u00edgado causa unha depleci\u00f3n de grupos metilo. Isto causa un aumento dos niveis de homociste\u00edna. A glicociamina xoga un papel no metabolismo dos amino\u00e1cidos serina, treonina e prolina.\nProduci\u00f3n.\nS\u00edntese bioqu\u00edmica.\nA glicociamina f\u00f3rmase nos mam\u00edferos principalmente nos riles por transferencia do grupo guanidina da L-arxinina polo encima (AGAT) ao amino\u00e1cido glicina. A partir de L-arxinina, prod\u00facese ornitina, que se metaboliza no ciclo da urea por carbamoilaci\u00f3n da citrulina.\nNun paso posterior, a glicociamina met\u00edlase a creatina con \"S\"-adenosil metionina polo encima guanidinoacetato N-metiltransferase (GAMT). A creatina lib\u00e9rase ao torrente sangu\u00edneo.\nS\u00edntese qu\u00edmica.\nO \u00e1cido guanidinoac\u00e9tico prepapouno primeiramente en 1861 Adolph Strecker pola reacci\u00f3n da cianamida coa glicina en soluci\u00f3n acuosa:\nA glicina pode tam\u00e9n converterse en glicociamina con \"S\"-metilisotiourea ou con \"O\"-alquilisourea como axente de guanilaci\u00f3n.\nA literatura de patentes recente describe a s\u00edntese de glicociamina por oxidaci\u00f3n catal\u00edtica de etanolamina a glicina e a subseguinte reacci\u00f3n con cianamida en soluci\u00f3n acuosa con alto rendemento, an\u00e1logo \u00e1 s\u00edntese de creatina que empeza con 2-metilaminoetanol a partir de sarcosina.\nEsta ruta sint\u00e9tica suprime a formaci\u00f3n de dihidrotriazina t\u00f3xica e outros subprodutos indesexados, como o \u00e1cido iminodiac\u00e9tico.\nPropiedades.\nO \u00e1cido guanidinoac\u00e9tico producido industrialmente v\u00e9ndese como un po fino branco ou amarelado, que est\u00e1 granulado para mellorar a s\u00faa manipulaci\u00f3n, medida e captaci\u00f3n con amid\u00f3n en agregados cun di\u00e1metro medio de 200-400 microns. O granulado proporciona unha estbilidade a longo prazo \u00e1 glicociamina. O tempo de caducidade do guanidinoacetato en soluci\u00f3n acuosa \u00e1cida \u00e9 significativamente m\u00e1is alto que o da creatina, a cal c\u00edclase a creatinina na cat\u00e1lise \u00e1cida.\nUsos.\nComo suplemento.\nUnha serie de estudos mostrou que unha combinaci\u00f3n de beta\u00edna e glicociamina mellora os s\u00edntomas de pacientes con doenzas cr\u00f3nicas, inclu\u00edndo enfermidades card\u00edacas, sen toxicidade. A beta\u00edna pode proporcionar un grupo metilo \u00e1 glicociamina, a trav\u00e9s da metionina, pola formaci\u00f3n de creatina. En conxunto, dito tratamento produce menos fatiga, maior forza e resistencia e unha maior sensaci\u00f3n de benestar. Os pacientes con descompensaci\u00f3n card\u00edaca (arteriosclerose ou enfermidade reum\u00e1tica) e insuficiencia card\u00edaca conxestiva ti\u00f1an as funci\u00f3ns sangu\u00edneas melloradas. Os pacientes ga\u00f1aron peso (balance de nitr\u00f3xeno mellorado) e ti\u00f1an s\u00edntomas m\u00e1is leves de artrite e asma e un aumento da libido, e as persoas que padec\u00edan hipertensi\u00f3n arterial experimentaron unha reduci\u00f3n transitoria da presi\u00f3n arterial. Ademais, os estudos mostran un incremento da tolerancia \u00e1 glicosa tanto en persoas diab\u00e9ticas coma en non diab\u00e9ticas.\nComo aditivo alimentario.\nO \u00e1cido guanidinoac\u00e9tico \u00e9 un aditivo alimentario nutricional aprobado pola Comisi\u00f3n Europea para polos para o seu engorde, para b\u00e1coros desleitados e porcos adultos para o engorde. Suponse que en animais aos que se lle d\u00e1 unha \"dieta vexetariana\" (sen prote\u00edna animal) para unha maior conversi\u00f3n dos alimentos, ga\u00f1an m\u00e1is peso e melloran o incremento muscular xa a doses baixas.\nOs posibles beneficios da suplementaci\u00f3n con glicociamina non poden ser a\u00ednda estimados de forma conclusiva, nin en animais nin en atletas de alto rendemento. A inxesta simult\u00e1nea de substancias que proporcionan metilos como as beta\u00edna parece aconsellable debido ao risco de formaci\u00f3n de homociste\u00edna s\u00f3 con glicociamina."}
{"id": "600419", "revid": "1410", "url": "https://gl.wikipedia.org/wiki?curid=600419", "title": "Arte figurativa", "text": " A arte figurativa, \u00e1s veces escrita como figurativismo, describe obras de arte (especialmente pinturas e esculturas) que se derivan claramente de fontes de obxectos reais e que, por definici\u00f3n, son representativas. O termo adoita contrastar coa arte abstracta:Desde a chegada da arte abstracta o termo figurativo utilizouse para referirse a calquera forma de arte moderna que mante\u00f1a fortes referencias ao mundo real.A pintura e a escultura p\u00f3dense dividir, polo tanto, en categor\u00edas figurativas, representativas e abstractas, a\u00ednda que, en rigor, a arte abstracta deriva (ou \u00e9 abstra\u00edda) dunha fonte figurativa ou doutra natureza. Por\u00e9n, \"abstracto\" \u00fasase \u00e1s veces como sin\u00f3nimo de arte non representativa e arte non obxectiva, \u00e9 dicir, arte que non ten derivaci\u00f3n de figuras ou obxectos.\nA arte figurativa non \u00e9 sin\u00f3nimo de \"pintura de figuras\" (arte que representa a figura humana), a\u00ednda que as figuras humanas e animais son temas frecuentes.\nElementos formais.\nOs elementos formais, eses efectos est\u00e9ticos creados polo dese\u00f1o, dos que depende a arte figurativa, incl\u00faen a li\u00f1a, a forma, a cor, a luz e a escuridade, a masa, o volume, a textura e a perspectiva, a\u00ednda que estes elementos do dese\u00f1o tam\u00e9n poder\u00edan desempe\u00f1ar un papel importante. papel na creaci\u00f3n doutros tipos de imaxes, por exemplo, obras de arte bidimensionais abstractas ou non representativas ou non obxectivas. A diferenza \u00e9 que na arte figurativa estes elementos despr\u00e9ganse para crear unha impresi\u00f3n ou ilusi\u00f3n de forma e espazo e, normalmente, para crear \u00e9nfase na narraci\u00f3n retratada.\nEvoluci\u00f3n.\nA arte figurativa bas\u00e9ase en si mesma nunha comprensi\u00f3n t\u00e1cita das formas abstra\u00eddas: a escultura figurativa da antig\u00fcidade grega non era naturalista, xa que as s\u00faas formas eran idealizadas e xeom\u00e9tricas. Ernst Gombrich referiuse \u00e1s restrici\u00f3ns destas imaxes esquem\u00e1ticas, a adhesi\u00f3n ao que xa se co\u00f1ec\u00eda, m\u00e1is que ao que se considera, como o \"m\u00e9todo exipcio\", unha alusi\u00f3n \u00e1 claridade baseada na memoria das imaxes na arte exipcia. Finalmente, a idealizaci\u00f3n deu paso \u00e1 observaci\u00f3n, e unha arte figurativa que equilibraba a xeometr\u00eda ideal cun maior realismo foi vista na escultura cl\u00e1sica cara ao 480 a. C. Os gregos refer\u00edanse \u00e1 dependencia da observaci\u00f3n visual como m\u00edmese. At\u00e9 a \u00e9poca dos impresionistas, a arte figurativa caracteriz\u00e1base por tentativas de conciliar estes principios opostos.\nDesde principios do Renacemento, o manierismo e o barroco at\u00e9 a pintura dos s\u00e9culos XVIII, XIX e XX, a arte figurativa ampliou os seus par\u00e1metros de xeito constante. Un fito importante na evoluci\u00f3n da arte figurativa \u00e9 o primeiro espido recostado co\u00f1ecido na pintura occidental en \"Venus durmida\" (1510) de Giorgione. Introduciu o espido feminino como tema e iniciou unha longa li\u00f1a de pinturas famosas.\nNicolas Poussin (1594\u20131665), un pintor franc\u00e9s de estilo cl\u00e1sico cuxa obra predominantemente presenta claridade, l\u00f3xica e orde, e favorece a li\u00f1a sobre a cor, serviu como alternativa ao estilo barroco m\u00e1is narrativo do s\u00e9culo XVII. Foi unha gran inspiraci\u00f3n para artistas de orientaci\u00f3n cl\u00e1sica como Jacques-Louis David, Jean-Auguste-Dominique Ingres e Paul C\u00e9zanne. O auxe da arte neocl\u00e1sica de Jacques-Louis David xerou finalmente as reacci\u00f3ns realistas de Gustave Courbet e \u00c9douard Manet, que conduciron \u00e1 arte figurativa multifac\u00e9tica do s\u00e9culo XX.\nEn novembro de 2018, os cient\u00edficos informaron do descubrimento da pintura figurativa m\u00e1is antiga co\u00f1ecida, de m\u00e1is de 40.000 (quizais at\u00e9 52.000) anos, dun animal desco\u00f1ecido, na cova de Lubang Jeriji Sal\u00e9h, na illa indonesia de Borneo. "}
{"id": "600420", "revid": "27155", "url": "https://gl.wikipedia.org/wiki?curid=600420", "title": "Guanidinoacetato", "text": ""}
{"id": "600421", "revid": "6939", "url": "https://gl.wikipedia.org/wiki?curid=600421", "title": "Oliveira dos cen anos", "text": "\"Oliveira dos cen anos\", \u00e9 o nome que recibe o himno creado en homenaxe ao centenario do Celta de Vigo. O tema foi composto en 2023 por Ant\u00f3n \u00c1lvarez Alfaro, co\u00f1ecido profesionalmente como C. Tangana, acompa\u00f1ado por Pablo Drexler, Cristian Quirante Catal\u00e1n, Xos\u00e9 Lois Romero, Xisco Feijo\u00f3, Sime\u00f3n Cant\u00f3 Gavira e Quico Comesa\u00f1a, producidos por, \u00c1lvarez, Drexler, Quirante e Harto Rodr\u00edguez, e interpretada pola Coral de Casablanca, As Lagharteiras, Lilaina, Cant\u00f3, Drexler, Quirante, e con voces da afecci\u00f3n da pe\u00f1a Tropas de Breog\u00e1n. A canci\u00f3n foi gravada nos estudios Planta S\u00f3nica de Vigo e Disquesi da Coru\u00f1a e est\u00e1 escrita integramente en lingua galega.\nHistoria.\nEn 2021, a conta de Twitter de Radio Vigo preguntou aos seus seguidores que artista quer\u00edan compo\u00f1er o himno do centenario do Celta. Na enquisa ofreceron 4 opci\u00f3ns, Iv\u00e1n Ferreiro, Siniestro Total, Carlos N\u00fa\u00f1ez e Tony Lomba e Eladio. Ant\u00f3n \u00c1lvarez respondeu cun ch\u00edo preguntando \u00ab\"Puedo intentarlo?\"\u00bb, e logo xurdiu nas redes un debate sobre se un artista madrile\u00f1o pod\u00eda compo\u00f1er o himno dun club galego, e cuestionouse se \u00c1lvarez era realmente un seareiro do equipo. Varios medios fix\u00e9ronse eco do seu ch\u00edo. Ante as cr\u00edticas, \u00c1lvarez dixo \u00ab\"[...] si la afici\u00f3n no quiere, yo paso...pero si a la pe\u00f1a le mola voy a hacer un himno que est\u00e9 to' guapo.\"\u00bb Ao longo do ano, o artista fixo varias referencias ao equipo a trav\u00e9s das s\u00faas redes sociais. En 2022, o presidente do equipo, Carlos Mouri\u00f1o, confirmou que se puxeran en contacto co artista, pero non desvelou se fora elixido para crear o himno. O 23 de agosto dese ano, \u00c1lvarez, que daba un concerto na cidade, felicitaba ao club polo seu 99 aniversario. A principios de 2023, o club anunciou que \"celtistas de gran talento\" estaban implicados no himno e que sair\u00eda na primavera. Ao mes seguinte, \u00c1lvarez revelouse como o artista encargado do himno, a trav\u00e9s dun lenzo colgado no centro da cidade, que conti\u00f1a o ch\u00edo no que se postulaba para realizalo.\nComposici\u00f3n.\nO mesmo d\u00eda que se confirmou a s\u00faa participaci\u00f3n no himno, \u00c1lvarez chegou a Vigo e pasou d\u00faas semanas na cidade e arredores para contactar con artistas locais e investigar sobre a m\u00fasica tradicional galega. No mes de decembro comezou a produci\u00f3n da m\u00fasica.\nLetra.\nA primeira parte \u00e9 unha cantiga tradicional (Jota das Neves) que xa cantaban as Lagharteiras, cantareiras que participaron no himno e no v\u00eddeo. A letra cont\u00e9n referencias a elementos representativos da cultura galega, viguesa e de clubs. As menci\u00f3ns \u00e1 cor azul e celeste representan a cor principal do equipo e da bandeira galega. No primeiro verso a li\u00f1a \"Que f\u00e1cil \u00e9 confundilas/cas ondas do mar de Vigo\" \u00e9 unha referencia directa ao poema \"\" do trobador galego Mart\u00edn Codax. A frase \"Un escudo no meu peito\" procede da canci\u00f3n, \"1923\", do grupo vigu\u00e9s Keltoi! Esta canci\u00f3n \u00e9 considerada pola afecci\u00f3n como o himno non oficial do equipo. \"Oliveira dos cen anos\" fai referencia ao escudo de Vigo e ao centenario do propio equipo.\nV\u00eddeo.\nO videoclip fai un percorrido panor\u00e1mico a vista de paxaro pola R\u00eda de Vigo, comezando pola illa de San Sim\u00f3n. O profesor Manuel Gago Mari\u00f1o comparou a estrutura do v\u00eddeo co discurso \"Alba de gloria\" de Castelao: \u00ab\"Se un se fixa, o v\u00eddeo do himno do centenario do Celta de C.Tangana parte do mesmo esquema. Empeza nun espazo m\u00edtico cl\u00e1sico da cultura galega, como son as illas, nas que aparece o pasado a trav\u00e9s dos mortos que est\u00e1n ao lado do mar, e acaba indo para o futuro. \u00c9 o mesmo esquema que utiliza Castelao, colocar o pasado e o presente no mesmo lugar. Por iso agora pode funcionar tan ben ese v\u00eddeo porque \u00e9 un esquema moi presente na cultura galega desde moi antigo\"\u00bb.\nAcollida.\nO lanzamento do himno tivo unha recepci\u00f3n maioritariamente positiva en Twitter e en YouTube, con 700.000 reproduci\u00f3ns en dous d\u00edas. Recibiu algunhas cr\u00edticas porque no v\u00eddeo aparec\u00eda m\u00e1is Redondela que Vigo, pero outros sinalaron que boa parte dos asistentes ao campo de Bala\u00eddos son de f\u00f3ra de Vigo, mesmo doutras r\u00edas galegas. Nunha enquisa de N\u00f3s Diario dous de cada tres acharon que era un bo himno, e outro 20% que era unha boa canci\u00f3n.\nComercializaci\u00f3n.\nA letra ou parte dela foi inclu\u00edda na camiseta do centenario do Celta, e noutros produtos como gorras e suadoiros."}
{"id": "600424", "revid": "865", "url": "https://gl.wikipedia.org/wiki?curid=600424", "title": "Armstrong Whitworth Aircraft", "text": "Armstrong Whitworth Aircraft ou Sir W. G. Armstrong Whitworth Aircraft Company foi un fabricante brit\u00e1nico de avi\u00f3ns.\nHistoria.\nArmstrong Whitworth Aircraft fundouse como o departamento a\u00e9reo (Aerial Department) do grupo de enxe\u00f1er\u00eda Sir W. G. Armstrong Whitworth &amp; Company en Newcastle-upon-Tyne no ano 1912, e dende c. 1914 ata 1917 empregou ao dese\u00f1ador de avi\u00f3ns neerland\u00e9s Frederick Koolhoven (de a\u00ed os modelos \"F.K.\").\nEn 1920, Armstrong Whitworth mercou o fabricante de motores e autom\u00f3biles Siddeley-Deasy. Os negocios de motores e autom\u00f3biles de \u00e1mbalas d\u00faas compa\u00f1\u00edas pasaron a ser Armstrong Siddeley, e os intereses de aeronaves quedaron na Sir W. G. Armstrong Whitworth Aircraft Company. Cando Vickers e Armstrong Whitworth se fusionaron en 1927 para formar Vickers-Armstrongs, Armstrong Whitworth Aircraft e Armstrong Siddeley foron mercados por J. D. Siddeley e non se uniron ao novo grupo. Isto deixou d\u00f1uas compa\u00f1\u00edas de aeronaves con Armstrong no nome: Vickers-Armstrongs (normalmente co\u00f1ecida tan s\u00f3 como \"Vickers\") e \"Armstrong-Whitworth\".\nO avi\u00f3n m\u00e1is exitoso producido por Armstrong-Whitworth no per\u00edodo de entreguerras foi o Siskin, que voou por vez primeira en 1919 e permaneceu en servizo coa RAF ata o ano 1932, fabric\u00e1ndose 485 unidades.\nEn 1935, J. D. Siddeley retirouse e Armstrong Whitworth Aircraft foi mercada por Hawker Aircraft, e o novo grupo converteuse en Hawker Siddeley Aircraft. As empresas compo\u00f1entes de Hawker Siddeley cooperaron, pero operaron como entidades individuais.\nEn marzo de 1936 o primeiro bombardeiro Armstrong Whitworth Whitley fixo o seu voo de estrea, cheg\u00e1ndose a fabricar 1 814para a RAF ata xullo de 1943. Durante a guerra, Armstrong Whitworth tam\u00e9n fabricou 1 328 Avro Lancaster e dese\u00f1ou o bombardeiro de reco\u00f1ecemento Armstrong Whitworth Albemarle que foi despois fabricado por A. W. Hawksley Ltd, parte do grupo Hawker Siddeley.\nArmstrong Whitworth constru\u00edu 281 Avro Lincoln en Baginton dende 1945 ata 1951. Despois, durante os anos 50, Armstrong Whitworth Aircraft fabricou moitos cazas a reacci\u00f3n Gloster Meteor, Hawker Seahawk, Hawker Hunter e Gloster Javelin nas s\u00faas factor\u00eda de Bitteswell e Baginton para a Royal Air Force, a Royal Navy e a Real Forza A\u00e9rea de B\u00e9lxica.\nO avi\u00f3n de pasaxeiros Armstrong Whitworth Apollo non tivo \u00e9xito e a compa\u00f1\u00eda foi finalmente fusionada con outra empresa de Hawker Siddeley, Gloster Aircraft Company, para formar Whitworth Gloster Aircraft en 1961. No ano 1963 Hawker Siddeley eliminou os nomes das compa\u00f1\u00edas que o formaban dos seus produtos, e o derradeiro produto de Armstrong Whitworth, o Argosy, converteuse no Hawker Siddeley Argosy."}
{"id": "600425", "revid": "89787", "url": "https://gl.wikipedia.org/wiki?curid=600425", "title": "Hiperonimia e hiponimia", "text": "A hiperonimia e a hiponimia son relaci\u00f3ns sem\u00e1nticas entre un termo pertencente a un conxunto que est\u00e1 definido por outro termo e este \u00faltimo. Explicado doutro modo, \u00e9 a relaci\u00f3n dunha palabra cun sentido amplo (hiper\u00f3nimo) con outras do mesmo campo sem\u00e1ntico, pero cun sentido m\u00e1is espec\u00edfico (hip\u00f3nimos). Por exemplo, a palabra \"flor\" \u00e9 o hiper\u00f3nimo relacionado cos termos que fan referencia a todos os tipos de flores: \"rosa\", \"dalia\" etc, e \"observar\", \"examinar\" ou \"mirar\" son hip\u00f3nimos de \"ver\".\nHiper\u00f3nimo e hip\u00f3nimo son dous termos utilizados pola sem\u00e1ntica moderna. Son elementos importantes na cohesi\u00f3n do texto, evitando as repetici\u00f3ns mediante a retomada de ideas previas. \nTerminolox\u00eda.\nEtimolox\u00eda.\nA palabra \"hiper\u00f3nimo\" deriva do grego antigo \"hyper\" (\u1f51\u03c0\u03ad\u03c1), e este da ra\u00edz indoeuropea \"*uper\" que ten unha variante radical \"s*uper\", que d\u00e1 \"super\" en lat\u00edn e significa \"sobre\" ou \"acima de\", e \"\u00f3noma\" (\u1f44\u03bd\u03bf\u03bc\u03b1), que significa \"nome\". Por conseguinte, \"hiper\u00f3nimo\" pode ser entendido como \"nome sobre\" ou \"nome que est\u00e1 por encima\".\nA palabra \"hip\u00f3nimo\" tam\u00e9n se deriva do grego. \"Hypo\" (\u1f51\u03c0\u03cc) significa \"debaixo de\" ou \"inferior a\", e \"\u00f3noma\" (\u1f44\u03bd\u03bf\u03bc\u03b1) significa \"nome\", e vinc\u00falase coa ra\u00edz indoeuropea \"*upo\", que deu o prefixo latino \"sub\" e de a\u00ed a preposici\u00f3n galega \"so\". Polo tanto, \"hip\u00f3nimo\" pode ser interpretado como \"nome de baixo\" ou \"nome que est\u00e1 por baixo\".\nExemplos.\nA primeira palabra \u00e9 o hiper\u00f3nimo, xa que cont\u00e9n o significado m\u00e1is amplo do termo. As outras palabras asociadas con el son os hip\u00f3nimos, xa que est\u00e1n vinculados \u00e1 idea xeral do hiper\u00f3nimo."}
{"id": "600426", "revid": "5312", "url": "https://gl.wikipedia.org/wiki?curid=600426", "title": "Rombicosidodecaedro", "text": "Na xeometr\u00eda, o rombicosidodecaedro \u00e9 un s\u00f3lido de Arqu\u00edmedes. Ten 62 caras (12 pent\u00e1gonos, 30 cadrados e 20 tri\u00e1ngulos), 120 arestas e 60 v\u00e9rtices. Este s\u00f3lido obtense como dual do hexecontaedro deltoidal, por expansi\u00f3n do dodecaedro ou biselando as arestas do dodecaedro.\nO nome do rombicosidodecaedro v\u00e9n a partir do feito de que as 30 caras cadradas xacen nos mesmos planos que as 30 caras do triacontaedro r\u00f3mbico, que \u00e9 dual ao icosidodecaedro.\nCoordenadas cartesianas.\nAs coordenadas cartesianas para os v\u00e9rtices dun rombicosidodecaedro de lado 2 centrado na orixe son:\n(\u00b11, \u00b11, \u00b1\u03c63),\n(\u00b1\u03c63, \u00b11, \u00b11),\n(\u00b11, \u00b1\u03c63, \u00b11),\n(\u00b1\u03c62, \u00b1\u03c6, \u00b12\u03c6),\n(\u00b12\u03c6, \u00b1\u03c62, \u00b1\u03c6),\n(\u00b1\u03c6, \u00b12\u03c6, \u00b1\u03c62),\n(\u00b1(2+\u03c6), 0, \u00b1\u03c62),\n(\u00b1\u03c62, \u00b1(2+\u03c6), 0),\n(0, \u00b1\u03c62, \u00b1(2+\u03c6)),\nonde \u03c6 = (1+\u221a5)/2 \u00e9 a raz\u00f3n \u00e1urea."}
{"id": "600428", "revid": "1131", "url": "https://gl.wikipedia.org/wiki?curid=600428", "title": "Hiper\u00f3nimo e hip\u00f3nimo", "text": ""}
{"id": "600429", "revid": "5312", "url": "https://gl.wikipedia.org/wiki?curid=600429", "title": "S\u00f3lido de Arqu\u00edmedes", "text": ""}
{"id": "600433", "revid": "98629", "url": "https://gl.wikipedia.org/wiki?curid=600433", "title": "Sara Berenguer Laosa", "text": "Sara Berenguer Laosa, nada en Barcelona o 1 de xaneiro de 1919 e finada en Montadin (Francia) o 8 de xu\u00f1o de 2010, foi unha militante anarcosindicalista e feminista libertaria catal\u00e1, activa na organizaci\u00f3n Mujeres Libres.\nTraxectoria.\nNaceu nunha modesta familia de clase traballadora. O seu pai era albanel e activista libertario. Deixou a escola aos 12 anos e aos 13 empezou a traballar nunha carnizar\u00eda. Por\u00e9n, rebelouse ante a explotaci\u00f3n e o machismo e foi posteriormente despedida doutros traballos. Traballou de costureira nunha f\u00e1brica e, despois, continuou exercendo pola s\u00faa conta at\u00e9 xullo de 1936. Cando estalou a guerra civil espa\u00f1ola ti\u00f1a 16 anos. O seu pai morreu loitando na fronte.\nSara participou no Comit\u00e9 revolucionario do barrio de Les Corts at\u00e9 xu\u00f1o de 1937, no \"Comit\u00e9 revolucionario\" do sindicato da madeira xunto a Antonio Santamaria, para quen fixo tarefas de mecanograf\u00eda e contabilidade. Foi nomeada respons\u00e1bel da distribuci\u00f3n das armas.\nExerceu cargos de responsabilidade no comit\u00e9 local da Federaci\u00f3n Ib\u00e9rica de Juventudes Libertarias e no secretariado do \"Ateneo Libertario\", onde exerceu de mestra de nenos da r\u00faa. Co\u00f1eceu a Sol Ferrer, a filla de Francesc Ferrer i Guardi\u00e0, de quen aprendeu franc\u00e9s.\nDurando os sucesos de maio de 1937 pa5rticipou nos enfrontamentos armados contra os comunistas e defendeu o \"Casal de la Dona Treballadora\", dirixido por Amparo Poch y Gasc\u00f3n. A comezos de 1937 foi nomeada membro do comit\u00e9 central da Solidariedade Internacional Antifascista (SIA) con \u00c1ngel Aransaez e fixo numerosas visitas \u00e1 fronte.\nEn outubro de 1938 uniuse ao movemento Mujeres Libres e ocupou o secretariado rexional da asociaci\u00f3n. Implicouse en \u00abeducar social e culturalmente as mulleres para que puidesen constru\u00edr e defenderse a si mesmas como seres humanos libres e conscientes\u00bb.\nExilio e resistencia.\nEn xaneiro de 1939, durante a Retirada (o \u00e9xodo a Francia), continuou o seu traballo como membro da SIA en Perpi\u00f1\u00e1n e Besiers. Al\u00ed tratou de rescatar os prisioneiros dos campos, inclu\u00eddo o seu compa\u00f1eiro Jes\u00fas Guill\u00e9n Bertol\u00edn.\nDurante a ocupaci\u00f3n nazi foi membro do grupo da CNT de Bram e serviu de enlace coa Resistencia francesa en Aude, Ari\u00e8ge, H\u00e9rault e Alta Garona. Tras a liberaci\u00f3n continuou xunto con Jes\u00fas o seu traballo na CNT no exilio. En 1947 foi respons\u00e1bel dos cursos de taquigraf\u00eda da CNT para persoas refuxiadas e participou activamente nos grupos de teatro organizados polo movemento libertario. Mantivo contactos estreitos con activistas anarquistas, entre eles Octavi Alberola Suri\u00f1ach e Cipriano Mera. En 1965 participou nas actividades do grupo que publicou o diario \"Frente Libertario\".\nDe 1972 a 1976 retomou con Suceso Portales a redacci\u00f3n e publicaci\u00f3n da revista Mujeres Libres (47 n\u00fameros de 1964 a 1976).\n\"De toda la vida\".\nA s\u00faa casa, preto de Besi\u00e8rs, segue a ser un lugar de encontro do movemento libertario. Al\u00ed rodouse gran parte do filme \"De toda la vida\" (1986), dirixido por Lisa Berger e Carol Mazer. Nel participaron Pepita Carpe\u00f1a, Dolors Prat Coll, Federica Montseny, Suceso Portales, Merc\u00e8 Comaposada i Guill\u00e9n e Conxa P\u00e9rez."}
{"id": "600434", "revid": "75439", "url": "https://gl.wikipedia.org/wiki?curid=600434", "title": "Amaryllidaceae", "text": "As amarilid\u00e1ceas (Amaryllidaceae) son unha familia de plantas herb\u00e1ceas, perennes, bulbosas ou rizomatosas, pertencentes \u00e1 orde Asparagales das monocotiled\u00f3neas. Poden ser facilmente reco\u00f1ecidas polas s\u00faas flores tr\u00edmeras dispostas en inflorescencias similares a umbelas, as cales se achan rodeadas de d\u00faas br\u00e1cteas na extremidade dun escapo. A familia est\u00e1 composta por uns 73 x\u00e9neros e aproximadamente 1600 especies e distrib\u00faese por todo o mundo. A diversidade desta familia \u00e1chase taxon\u00f3micamente organizada en tres subfamilias, \u00e1s que at\u00e9 hai pouco tempo eran reco\u00f1ecidas con categor\u00eda de familia: amarilid\u00f3ideas, ali\u00f3ideas e agapant\u00f3ideas. Salvo esta \u00faltima, que presenta un s\u00f3 x\u00e9nero, as d\u00faas restantes div\u00eddense en varias tribos.\nAs amarilid\u00e1ceas presentan unha considerable importancia econ\u00f3mica e cultural. De feito, moitas das s\u00faas especies son utilizadas como condimento, plantas ornamentais, hort\u00edcolas e medicinais.\nDescrici\u00f3n.\nAs amarilid\u00e1ceas son plantas terrestres, raramente acu\u00e1ticas ou ep\u00edfitas, herb\u00e1ceas ou suculentas e, excepto catro especies, perennes. Presentan bulbos ou, m\u00e1is raramente, rizomas \u2014por exemplo en \"Clivia\", \"Scadoxus\" e \"Agapanthus\u2014\". Os bulbos \u00e1chanse recubertos polas bases membranosas das follas, formando unha estrutura que se denomina \u00abt\u00fanica\u00bb. A ra\u00edz primaria \u00e1chase ben desenvolvida.\nAs follas son simples, paralelinervadas, de bordo enteiro, lineares, oblongas, el\u00edpticas, lanceoladas ou filiformes, s\u00e9siles ou pecioladas, xeralmente arrosetadas, espiraladas ou d\u00edsticas. Presentan un meristema basal persistente e desenvolvemento bas\u00edpeto.\nAs flores son hermafroditas, actinom\u00f3rficas (\u00e9 dicir, de simetr\u00eda radial) ou lixeiramente zigom\u00f3rficas, pediceladas ou s\u00e9siles, vistosas, cada unha asociada a unha br\u00e1ctea filiforme. O perigonio est\u00e1 composto de seis t\u00e9palos dispostos en dous verticilos de 3 pezas cada un, os cales presentan aproximadamente a mesma forma e o mesmo tama\u00f1o. Os t\u00e9palos \u00e1chanse libres entre si ou ben poden estar soldados na base formando un tubo perigonial ou hipanto, o cal se prolonga nalg\u00fans casos nunha \u00abcoroa\u00bb \u2014tam\u00e9n chamada paraperigonio ou falsa corola, por exemplo en \"Narcissus\u2014\", \u00e1s veces reducido a escamas ou dentes pouco notables.\nO androceo presenta seis estames dispostos en dous verticilos de tres pezas cada un \u2014de cando en cando presentan s\u00f3 tres estames, como en \"Zephyra\", ou de 9 at\u00e9 18, como en \"Gethyllis\u2014\", opostos aos t\u00e9palos, insertos sobre o tubo do perigonio ou a base dos t\u00e9palos. Os filamentos son delgados, filiformes ou \u00e1chanse ensanchados na base, poden ser libres (\"Hippeastrum\") ou estar unidos entre si por medio dunha membrana que rodea a todo o ovario que se denomina \u00abcopa estaminal\u00bb, por exemplo en \"Hymenocallis\". As anteras son oblongas ou lineais. Os estames \u00e1s veces te\u00f1en ap\u00e9ndices que forman unha coroa estaminal \u2014por exemplo en \"Hymenocallis\u2014\".\nO xineceo \u00e9 de ovario \u00ednfero no caso das amarili\u00f3ideas e \u00e9 de ovario s\u00fapero nas agapant\u00f3ideas e ali\u00f3ideas. Est\u00e1 formado por tres carpelos unidos entre si e delimitando tres cavidades ou l\u00f3culos, os cales conte\u00f1en desde dous a tres at\u00e9 moitos \u00f3vulos an\u00e1tropos de placentaci\u00f3n axilar. O ovario contin\u00faase cun estilo e cun estigma diminuto, capitado a profundamente tr\u00edfido. Presentan usualmente nectarios florais e a secreci\u00f3n de n\u00e9ctar prov\u00e9n do perigonio ou do xineceo, usualmente nos septos do ovario.\nAs flores \u00e1chanse dispostas en inflorescencias determinadas cimosas na extremidade dun escapo, \u00e1s veces compactadas e similares a umbelas \u2014polo que reciben o nome de \u00abpseudoumbelas\u00bb\u2014, raramente reducidas a flores solitarias. As br\u00e1cteas involucrais, aquelas que encerran aos gomos das flores, poden estar presentes ou ausentes.\nO froito \u00e9 unha c\u00e1psula indehiscente ou unha c\u00e1psula loculicida, ocasionalmente pode ser unha baga \u2014por exemplo en \"Clivia\u2014\". As sementes son secas a carnosas, aplanadas a globosas, aladas ou sen \u00e1s e presentan endosperma que non reserva amid\u00f3n sen\u00f3n aceites. A testa est\u00e1 usualmente incrustada con fitomelaninas (con algunhas excepci\u00f3ns, como \"Amaryllis\" ou \"Hymenocallis\"). A cor das sementes usualmente \u00e9 negra, ou tam\u00e9n verde ou vermella.\nOs cromosomas nas amarilid\u00f3ideas son en xeral longos, de 3 a 28\u00a0\u00b5m. Os n\u00fameros cromos\u00f3micos b\u00e1sicos son \"x\" = 6, 8, 9, 10, 11 e 26; e difiren entre as tribos. No caso das ali\u00f3ideas, os n\u00fameros cromos\u00f3micos b\u00e1sicos son \"x\" = 4, 5, 6, 7, 8 e 9 e os cromosomas poden ser desde relativamente pequenos a grandes (de 2 a 20 \u00b5m).\nAs agapant\u00f3ideas, finalmente, presentan un n\u00famero cromos\u00f3mico b\u00e1sico x = 15, a\u00ednda que se informaron tam\u00e9n \"x\" = 14 e \"x\" = 16, e os cromosomas te\u00f1en unha lonxitude de 4 a 9 \u00b5m.\nFitoqu\u00edmica.\nAs ali\u00f3ideas e amarilid\u00f3ideas presentan mol\u00e9culas relacionadas coa defensa, denominadas lectinas, moi particulares e que se unen especificamente \u00e1 manosa.\nAs ali\u00f3ideas presentan saponinas esteroideas, as\u00ed como compostos caracter\u00edsticos de cada especie e son creados pola transformaci\u00f3n qu\u00edmica dunha serie de compostos vol\u00e1tiles de xofre xeradas pola ruptura de sulf\u00f3xidos de S-alquil e S-alquenil ciste\u00ednas. O m\u00e1is representativo \u00e9 a aliina. Ao tronzar os tecidos do bulbo, act\u00edvanse as encimas alinasa (EC 4.4.1.4) e a sintasa do factor lacrim\u00f3xeno (LFS). Os metabolitos secundarios da aliina son:\nOs estudos da transformaci\u00f3n dos intermediarios biosint\u00e9ticos por marcaxe, e das medici\u00f3ns dos compostos de xofre na cebola e o allo proporcionaron informaci\u00f3n para suxerir a ruta de bios\u00edntese.\nA fitoqu\u00edmica da subfamilia das agapant\u00f3ideas tam\u00e9n ofrece particularidades. De feito, todas as especies de \"Agapanthus\" producen fitoecdiesteroides, compostos que est\u00e1n relacionados coa defensa das plantas fronte ao ataque de insectos que se alimentan das s\u00faas follas. Ademais, comprobouse que os extractos das especies deste x\u00e9nero exhiben propiedades antif\u00fanxicas cunha acci\u00f3n moi efectiva contra pat\u00f3xenos das plantas.\nAdemais, e tendo en conta que a cor azul das flores dos agapantos \u00e9 \u00fanica na familia, determinouse as estruturas qu\u00edmicas de d\u00faas das principais antocianinas que confiren tal cor, as cales representan os \u00fanicos exemplos co\u00f1ecidos de pigmentos nos que o grupo acil arom\u00e1tico e o flavonoide est\u00e1n unidos covalentemente \u00e1 antocianina.\nAs amarilid\u00f3ideas non presentan sulfuro de alilo \u2014caracter\u00edstico das ali\u00f3ideas\u2014 antocianidinas, \u00e1cido el\u00e1gico, saponinas nin inulina. Os flavonois poden ou non estar presentes. As amarilid\u00f3ideas presentan un tipo \u00fanico de alcaloides derivados da tirosina chamados norbeladinas. Tales alcaloides son responsables das propiedades ponzo\u00f1osas dun gran n\u00famero de especies da subfamilia. Co\u00f1\u00e9cense m\u00e1is de 200 estruturas diferentes, das cales 79 foron identificadas soamente no x\u00e9nero \"Narcissus\". A norbeladina \u00e9 unha amina formada pola reduci\u00f3n da base de Schiff formada entre o aldehido protocat\u00e9quico e a tiramina. A norbeladina pode axustar por radicais libres aos dous aneis arom\u00e1ticos que presenta. As\u00ed, poden formarse distintas estruturas de acordo ao patr\u00f3n de axuste dos aneis.\nEvoluci\u00f3n e filoxenia.\nA idade do grupo troncal das amarilid\u00e1ceas, ou sexa, a idade das amarilid\u00e1ceas e os seus parentes extintos pertencentes \u00e1 mesma li\u00f1axe, estimouse en 91 mill\u00f3ns de anos, e a do grupo coroa, idade na que se sup\u00f3n iniciaron a s\u00faa diverxencia as amarilid\u00e1ceas actuais, en 87 mill\u00f3ns de anos.\nAs agapant\u00f3ideas, naturais de \u00c1frica, constit\u00faen o clado m\u00e1is diverxente da familia. As ali\u00f3ideas (cun representante de \u00c1frica e os restantes membros de Am\u00e9rica e do hemisferio norte) son o clado irm\u00e1n das amarilid\u00f3ideas, representadas en \u00c1frica, Am\u00e9rica, Asia e Europa.\nO cladograma que sintetiza as relaci\u00f3ns filoxen\u00e9ticas entre as subfamilias e tribos das amarilid\u00e1ceas am\u00f3sase a continuaci\u00f3n:\nTaxonom\u00eda.\nHistoria taxon\u00f3mica.\nAs amarilid\u00e1ceas, como se achan circunscriptas actualmente, constit\u00faen un gran grupo de monocotiled\u00f3neas petaloideas que incl\u00faen \u00e1s amarilid\u00e1ceas propiamente ditas (como subfamilia Amarilidoideae), aos allos e especies emparentadas (subfamilia Allioideae) e \u00e1s especies de agapantos (subfamilia Agapanthoideae). A historia taxon\u00f3mica desta familia \u00e9 bastante extensa e caracterizada por diversas interpretaci\u00f3ns e definici\u00f3ns.\nAs amarilid\u00f3ideas representan un dos elementos do grupo linneano \"Hexandra monogynia\". Desde 1764, os x\u00e9neros desta subfamilia foron clasificados dentro das lili\u00e1ceas ou como unha familia separada, as amarilid\u00e1ceas. Sete dos 51 x\u00e9neros que Carl von Linn\u00e9 dispuxo en \"Hexandra monogynia\" foron sempre inclu\u00eddos dentro dunha mesma unidade taxon\u00f3mica, como orde Amaryllidaceae por John Lindley e William Herbert; suborde Amarylleae por John Gilbert Baker, familia Amaryllideae por Augustin Saint-Hilaire, Robert Brown e John Hutchinson; subfamilia Amaryllidoideae por Ferdinand Albin Pax e Hamilton Paul Traub; tribo Amarylleae no Sistema Bentham &amp; Hooker proposto por George Bentham &amp; Joseph Dalton Hooker; ou secci\u00f3n Narcissi por Michel Adanson e Antoine-Laurent de Jussieu. Robert Brown, en 1810, foi o primeiro en propor que os x\u00e9neros con ovario s\u00fapero deb\u00edan ser exclu\u00eddos de Amaryllidaceae. De feito, tradicionalmente ambas as familias \u2014lili\u00e1ceas e amarilid\u00e1ceas\u2014 foron separadas entre si mediante a inclusi\u00f3n das especies con ovario s\u00fapero en Liliaceae e aquelas con ovario \u00ednfero en Amaryllidaceae. Logo de m\u00e1is dun s\u00e9culo, a clasificaci\u00f3n de Hutchinson foi a primeira re-circunscrici\u00f3n radical de Amaryllidaceae, na que se defin\u00eda o car\u00e1cter que unificaba a todos os membros da familia: a presenza de inflorescencias en umbelas rodeadas dun involucro dunha ou m\u00e1is br\u00e1cteas.\nAmaryllidaceae foi reco\u00f1ecida, con diferentes circunscrici\u00f3ns, pola maior\u00eda dos sistemas de clasificaci\u00f3n do s\u00e9culo XX. No sistema Takhtajan reco\u00f1eceuse a Amaryllidaceae no sentido m\u00e1is estrito. O sistema de Cronquist, con todo, inclu\u00eda a esta familia dentro dunha ampla definici\u00f3n de Liliaceae.\nA familia Liliaceae foi concibida por Antoine Laurent de Jussieu en 1789 e a s\u00faa definici\u00f3n era moi ampla e artificial: todas as especies de plantas con seis t\u00e9palos e xineceo de ovario s\u00fapero eran inclu\u00eddas nesta familia. Nun momento chegou a abarcar preto de 300 x\u00e9neros e 4500 especies que se inclu\u00edan dentro da gran orde Liliales. como as \u00abmonocotiled\u00f3neas petaloideas\u00bb, un grupo caracterizado por flores con t\u00e9palos vistosos e sen amid\u00f3n no endosperma. Cronquist situou \u00e1 maior\u00eda das monocotiled\u00f3neas petaloideas con flores de seis estames nun moi amplo (e polifil\u00e9tico) Liliaceae. No entanto, co tempo chegouse a reco\u00f1ecer que, definida desa forma, a familia das lili\u00e1ceas inclu\u00eda un vasto e heterox\u00e9neo repertorio de x\u00e9neros que non estaban relacionados filoxen\u00e9ticamente entre si. Existiron varias propostas para separar grupos pequenos de x\u00e9neros en familias m\u00e1is homox\u00e9neas, pero ningunha delas foi amplamente aceptada. Na d\u00e9cada de 1980, no contexto dunha revisi\u00f3n xeral da clasificaci\u00f3n das anxiospermas, as lili\u00e1ceas foron sometidas a un escrutinio m\u00e1is intenso. Cara a fins desa d\u00e9cada, o Real Xard\u00edn Bot\u00e1nico de Kew, o Museo Brit\u00e1nico e o Real Xard\u00edn Bot\u00e1nico de Edimburgo formaron un comit\u00e9 para examinar a posibilidade de separar \u00e1s lili\u00e1ceas en subgrupos m\u00e1is homox\u00e9neos, polo menos para a organizaci\u00f3n dos seus herbarios. O comit\u00e9 recomendou que se utilicen 24 novas familias en lugar da antiga e amplamente definida Liliaceae. Nas \u00faltimas d\u00faas d\u00e9cadas os estudos de ADN e os datos morfol\u00f3xicos (particularmente aqueles relacionados coa morfolox\u00eda reprodutiva) sumados \u00e1s an\u00e1lises clad\u00edsticas, permitiron conclu\u00edr que as monocotiled\u00f3neas petaloideas en realidade non pertencen a unha mesma familia bot\u00e1nica sen\u00f3n que se distrib\u00faen en d\u00faas ordes diferentes: Asparagales e Liliales. A monofilia destas ordes est\u00e1 sustentada por an\u00e1lises clad\u00edsticas baseadas en morfolox\u00eda, ADNr 18S e moitas outras secuencias de ADN.\nD\u00faas das familias nas que se dividiu \u00e1 antiga familia das lili\u00e1ceas son as ali\u00e1ceas e as agapant\u00e1ceas, ambas monocotiled\u00f3neas petaloideas que actualmente se incl\u00faen na orde Asparagales como subfamilias das amarilid\u00e1ceas. No sistema Dahlgren de 1985, xa se postulou a existencia de d\u00faas ordes separadas para as monocotiled\u00f3neas petaloideas. De feito, reco\u00f1ecera a Amaryllidaceae e a Alliaceae como d\u00faas familias separadas dentro da orde Asparagales, unha orde de 31 familias que evolucionou moitos caracteres en paralelo coa orde Liliales. Un dos caracteres m\u00e1is importantes e consistentes para separar ambas as ordes \u00e9 a presenza de fitomelaninas na cuberta das sementes de Asparagales, un car\u00e1cter posto xa de manifesto por Jacques Huber en 1969.\nPola s\u00faa banda, o x\u00e9nero \"Agapanthus\" foi establecido por L'Heritier en 1788. Desde a s\u00faa creaci\u00f3n, a inclusi\u00f3n do x\u00e9nero nunha determinada familia foi materia de debate. Durante d\u00e9cadas \"Agapanthus\" foi disposto na familia das lili\u00e1ceas, por exemplo, no Sistema de Cronquist. Logo foi trasladado \u00e1 familia Amaryllidaceae e m\u00e1is tarde novamente trasladado \u00e1 familia Alliaceae. Durante alg\u00fans anos foi disposto na s\u00faa propia familia, Agapanthaceae, un rango que foi moi discutido.\nO Grupo para a Clasificaci\u00f3n Filoxen\u00e9tica das Anxiospermas (APG) no seu traballo de 1998 aceptou a Agapanthaceae, Alliaceae e Amaryllidaceae como tres familias independentes dentro da orde Asparagales. No traballo do APG II (2003) o reco\u00f1ecemento de Agapanthaceae e Amaryllidaceae era opcional, ambas pod\u00edan tam\u00e9n ser inclu\u00eddas dentro da familia Alliaceae \"sensu lato\". As ali\u00f3ideas est\u00e1n estreitamente emparentadas coas amarilid\u00f3ideas e coas agapant\u00f3ideas. De feito, os tres grupos son herbas bulbosas con inflorescencias terminais umbeladas, que te\u00f1en por baixo br\u00e1cteas espat\u00e1ceas e nacen nun conspicuo escapo, todas estas caracter\u00edsticas probablemente son sinapom\u00f3rficas. M\u00e1is a\u00ednda, as an\u00e1lises clad\u00edsticas soste\u00f1en a estreita relaci\u00f3n entre elas. Na publicaci\u00f3n de 2009, o sistema APG III reconfirmou o criterio de considerar \u00e1s tres familias como parte dunha gran circunscrici\u00f3n de Alliaceae. No entanto, no canto de conservarse o nome Alliaceae, que ten preeminencia, aceptouse a proposta do tax\u00f3nomo e especialista en plantas bulbosas Alan W. Meerow de utilizar para este grupo o nome Amaryllidaceae.\nClasificaci\u00f3n.\nAs agapant\u00f3ideas incl\u00faen un s\u00f3 x\u00e9nero, \"Agapanthus\", o cal \u00e9 moi variable, a pesar de que todas as especies te\u00f1en unha aparencia similar, con grosos rizomas, follas en forma de longas tiras ou bandas e inflorescencias en umbelas no extremo dun escapo m\u00e1is alto que as follas. Como resultado de varios estudos que incl\u00faen caracteres talles como o contido de ADN nuclear, cor e vitalidade do pole e estudos morfol\u00f3xicos, moitas especies foron reducidas a sinonimia e outras foron categorizadas como subespecies, polo que hoxe consid\u00e9rase que hai s\u00f3 d\u00faas especies perennifolias \u2014\"A. africanus\" e \"A. praecox\"\u2014 e catro especies caducifolias \u2014\"A. campanulatus, A. caulescens, A. coddii\" e \"A. inapertus\"\u2014 o que fai un total de 6 especies, moitas das cales presentan unha ou m\u00e1is subespecies.\nA subfamilia Allioideae comprende aproximadamente 13 x\u00e9neros e unhas 600 especies. Os x\u00e9neros m\u00e1is representados son \"Allium\" (550 especies), \"Ipheion\" (25 especies) e \"Tulbaghia\" (24 especies). A subfamilia foi dividida en 3 tribos, sobre a base da distribuci\u00f3n xeogr\u00e1fica, os caracteres morfol\u00f3xicos, citol\u00f3xicos e moleculares. As tres tribos e as s\u00faas caracter\u00edsticas m\u00e1is distintivas son:\nA subfamilia das amarilid\u00f3ideas comprende unhas 800 especies ordenadas en 13 tribos que, \u00e1 s\u00faa vez, poden agruparse en clados segundo suxire a an\u00e1lise filoxen\u00e9tica das mesmas baseado en secuencias de ADN plast\u00eddico. Tales clados son congruentes coa distribuci\u00f3n xeogr\u00e1fica das tribos. As tribos de Amaryllidaceae, o n\u00famero de x\u00e9neros que compo\u00f1en cada unha, o seu n\u00famero cromos\u00f3mico b\u00e1sico e algunhas caracter\u00edsticas de cada unha, ind\u00edcanse a continuaci\u00f3n:\nImportancia econ\u00f3mica e cultural.\nComo hortalizas e condimento.\nO x\u00e9nero economic\"a\"mente m\u00e1is importante \u00e9 \"Allium\", que incl\u00fae \"a\"lgunhas das plantas comestibles m\u00e1is utilizadas, tales como a cebola (\"Allium cepa\"), o allo (\"A. sativum\" e tam\u00e9n \"A. scordoprasum\"), a chalota (\"Allium ascalonicum\"), o allo porro (\"A. ampeloprasum\"), o allo porro salvaxe (\"Allium tricoccum\") e varios condimentos como o ceboli\u00f1o (\"A. schoenoprasum\"). Cons\u00famense tanto os bulbos, frescos ou cocidos, como as follas.\nComo plantas medicinais.\nOs representantes das al\u00f3ideas son lixeiramente antis\u00e9pticos, e moitos son utilizados en medicina. Os compostos organosulfurados das especies desta subfamilia te\u00f1en propiedades antioxidantes, antibi\u00f3ticas, anticarcinox\u00e9nicas, antiteratox\u00e9nicas, estimulantes do sistema inmune e protectoras da funci\u00f3n hep\u00e1tica. Varios estudos baseados en investigaci\u00f3ns cl\u00ednicas e epidemiol\u00f3xicas indican que o consumo regular de allo pode diminu\u00edr o risco de cancro e de enfermidades cardiovasculares. Ademais, o allo pos\u00fae fortes propiedades antis\u00e9pticas.\nComo plantas ornamentais.\nNumerosas especies de \"Allium\" \u2014os denominados \u00aballos ornamentais\u00bb\u2014 util\u00edzanse en xardinar\u00eda para embelecer parques e xard\u00edns. Son f\u00e1ciles de cultivar a\u00ednda que non son moi populares, talvez polo cheiro ali\u00e1ceo que despiden. As s\u00faas inflorescencias te\u00f1en longa vida en auga, polo que tam\u00e9n son \u00fatiles como flor cortada. Ademais, as inflorescencias secas util\u00edzanse para decoraci\u00f3n nos fogares. A diversidade que presentan estas especies ornamentais, tanto en altura (desde 20 a 120\u00a0cm), como en forma e cor da follaxe (desde follas finas at\u00e9 moi anchas, verde escura at\u00e9 verde azulada) e cor das flores (amarela, branca, azul, p\u00farpura e rosada) fainas sumamente vers\u00e1tiles para situar en distintos tipos de xard\u00edns. Presentan dous tipos b\u00e1sicos de inflorescencias: en esferas grandes ou en pequenos grupos de flores erectas ou decumbentes. Entre as primeiras \u00e1chanse \"Allium giganteum\", \"A. albopilosum\", \"A. sphaerocephalon, A. aflatunense\" e \"A. karataviense\". No segundo tipo de inflorescencia \u00e1chanse \"A. narcissiflorum, A. triquetrum, A. beesianum\" e a popular \"A. moly\". \"Ipheion uniflorum\" \u00e9 unha pequena bulbosa de non m\u00e1is de 15\u00a0cm de altura que se utiliza en rochedos e para naturalizar debaixo de \u00e1rbores. Florece na primavera e prov\u00e9 unha abundante cantidade de flores con forma de estrela. A cor m\u00e1is com\u00fan \u00e9 a branca, pero hai cultivares de cor azulada (\u2018Wisley Blue\u2019) e azul profundo (\u2018Rolf Fiedler\u2019). \"Tulbaghia violacea\" \u00e9 o representante do x\u00e9nero mellor co\u00f1ecido. Ten unha altura de 40 a 60\u00a0cm, presenta flores tubulares de cor violeta clara, follaxe sempre verde e florece durante todo o ver\u00e1n.\nOutros x\u00e9n\"e\"ros das ali\u00f3ideas con representantes ornamentais son \"Leucocoryne\" e \"Gilliesia\".\nAs especies e cultivares de agapantos tam\u00e9n se utilizan como plantas ornamentais en parques e xard\u00edns. Son especies sumamente adaptables, r\u00fasticas e de f\u00e1cil cultivo, raz\u00f3n pola que son moi utilizadas en parques e xard\u00edns de baixo mantemento. A \u00e9poca de floraci\u00f3n \u00e9 fins de primavera e ver\u00e1n. A\u00ednda que toleran calquera tipo de chan, l\u00f3granse excelentes exemplares usando un chan profundo e f\u00e9rtil. Poden prosperar ben tanto a pleno sol como a media sombra. Requiren unha abundante rega na primavera e ver\u00e1n, m\u00e1is espazada durante o inverno. Multipl\u00edcanse por sementes ou por divisi\u00f3n das matas no outono. Moitas das especies de amarilid\u00f3ideas son populares como plantas ornamentais en parques e xard\u00edns. As\u00ed, varias especies e cultivares dos x\u00e9neros \"Crinum\", \"Nerine\", \"Amaryllis\", \"Leucojum\", e \"Hippeastrum\" cult\u00edvanse con ese obxecto dende hai s\u00e9culos. Unha menci\u00f3n \u00e1 parte merece o caso de \"Narcissus\", cultivado en varias partes do mundo como ornamental en xard\u00edns e tam\u00e9n para flor de corte.\nTam\u00e9n se cultivan \"Eucharis\", \"Galanthus\", \"Haemanthus\", \"Hymenocallis\", \"Lycoris\" e \"Cyrtanthus\". Outros x\u00e9neros, tales como \"Habranthus\" e \"Zephyranthes\", non son tan co\u00f1ecidos, pero o seu cultivo e mellora xa se estableceu en varias partes do mundo.\nPlantas t\u00f3xicas.\nMoitos tax\u00f3ns, particularmente dentro das amarilid\u00f3ideas, son utilizados por pobos ind\u00edxenas polos seus usos medicinais, como saborizantes, psicotr\u00f3picos, e outros prop\u00f3sitos. As\u00ed, \"Boophone disticha\" \u00e9 co\u00f1ecida en Sur\u00e1frica como \"gifbol\" (\u00abbulbo venenoso\u00bb) debido \u00e1 s\u00faa lendaria toxicidade. Esta propiedade era utilizada polos aborixes de \u00c1frica Austral para envelenar as puntas das s\u00faas frechas ao realizar cazar\u00edas. A maior\u00eda, sen\u00f3n todas, as amarilid\u00f3ideas son t\u00f3xicas para os humanos. A modo de exemplo, \"Amaryllis belladonna\" presenta un alcaloide no bulbo chamado licorina, o cal afecta o coraz\u00f3n e se os bulbos son inxeridos en cantidade poden ser mortais. Os x\u00e9neros \"Ammocharis\", \"Boophone\", \"Brunsvigia\", \"Clivia\", \"Crinum\", \"Cyrtanthus\", \"Galanthus\", \"Haemanthus\", \"Hymenocallis\", \"Narcissus\", \"Nerine\", \"Scadoxus\" e \"Zephyranthes\" foron citados como t\u00f3xicos para os humanos debido \u00e1 presenza de alcaloides nos bulbos ou outras partes da planta."}
{"id": "600436", "revid": "23204", "url": "https://gl.wikipedia.org/wiki?curid=600436", "title": "Esferas de pedra", "text": ""}
{"id": "600439", "revid": "96271", "url": "https://gl.wikipedia.org/wiki?curid=600439", "title": "Atlas interactivo UNESCO das linguas en perigo no mundo", "text": "O Atlas interactivo UNESCO das linguas en perigo do mundo (en ingl\u00e9s, \"UNESCO Interactive Atlas of the World's Languages in Danger\") \u00e9 un informe da UNESCO, publicado por primeira vez en 1996. Pretende alertar os lexisladores, as comunidades de falantes e o p\u00fablico xeral sobre as linguas en perigo e a necesidade de protexer a diversidade ling\u00fc\u00edstica mundial. Tam\u00e9n permite monitorear o estado das linguas en perigo e da diversidade ling\u00fc\u00edstica a nivel mundial. \nHistoria.\nO Atlas, que se publicou por primeira vez en 1996 (en edici\u00f3n impresa), inclu\u00eda 12 p\u00e1xinas de mapas. A segunda edici\u00f3n (2001) conti\u00f1a 14 p\u00e1xinas de mapas con 800 linguas. En 2005 a UNESCO desenvolveu un mapa t\u00e1ctil en li\u00f1a de \u00c1frica, que detalla 100 linguas africanas en perigo xa mencionadas na edici\u00f3n de 2001. En febreiro de 2009 publicouse a versi\u00f3n en li\u00f1a do Atlas, de acceso gratu\u00edto. Incl\u00fae 2498 linguas, 230 das cales se extinguiron desde 1950.\nDe cada unha das linguas, o atlas indica o nome, o nivel de perigo e o pa\u00eds ou pa\u00edses en que se fala. Respecto da edici\u00f3n impresa, a versi\u00f3n en li\u00f1a achega informaci\u00f3n adicional de cada lingua: n\u00famero de falantes, pol\u00edticas e proxectos relacionados, fontes, c\u00f3digos ISO e coordenadas xeogr\u00e1ficas.\nClasificaci\u00f3n das linguas.\nPara determinar a vitalidade dunha lingua t\u00e9\u00f1ense en conta diferentes par\u00e1metros, entre eles o n\u00famero absoluto de falantes, a transmisi\u00f3n interxeracional e a presenza nos medios. A partir deses datos estabel\u00e9cese un dos 5 niveis de risco seguintes identificados con cores:\nNon se incl\u00faen nestes niveis as linguas consideradas \u00abseguras\u00bb, \u00e9 dicir, faladas por todas as xeraci\u00f3ns e cunha transmisi\u00f3n interxeracional non interrompida. Algunhas das linguas presentes no atlas son o aragon\u00e9s, o asturiano, o \u00e9uscaro, o gasc\u00f3n, o c\u00e1ntabro, o occitano do Languedoc, o provenzal ou o alguer\u00e9s."}
{"id": "600440", "revid": "23204", "url": "https://gl.wikipedia.org/wiki?curid=600440", "title": "Parque nacional Desembarco do Granma", "text": ""}
{"id": "600441", "revid": "23204", "url": "https://gl.wikipedia.org/wiki?curid=600441", "title": "Parque nacional Desembarco del Granma", "text": ""}
{"id": "600442", "revid": "23204", "url": "https://gl.wikipedia.org/wiki?curid=600442", "title": "Parque nacional Alejandro de Humboldt", "text": ""}
{"id": "600443", "revid": "23204", "url": "https://gl.wikipedia.org/wiki?curid=600443", "title": "Parque nacional Los Glaciares", "text": ""}
{"id": "600444", "revid": "23204", "url": "https://gl.wikipedia.org/wiki?curid=600444", "title": "Parque nacional Los Alerces", "text": ""}
{"id": "600449", "revid": "23204", "url": "https://gl.wikipedia.org/wiki?curid=600449", "title": "Della H. Raney", "text": "Della Hayden Raney, nada en Suffolk, Virxinia o 10 de xaneiro de 1912 e finada en Detroit o 23 de outubro de 1987, foi unha enfermeira estadounidense do Corpo de Enfermeiras do Ex\u00e9rcito dos Estados Unidos de Am\u00e9rica. Foi a primeira enfermeira afroamericana en presentarse ao servizo na segunda guerra mundial e a primeira en ser nomeada enfermeira xefa. En 1944, converteuse na primeira enfermeira afroamericana afiliada ao Corpo A\u00e9reo do Ex\u00e9rcito ascendida a capit\u00e1, e logo a comandante en 1946. Retirouse do Ex\u00e9rcito en 1978.\nTraxectoria.\nDella H. Raney naceu o 10 de xaneiro de 1912, en Suffolk, no estado de Virxinia. En 1937, gradouse da Escola de Enfermar\u00eda do Hospital de Lincoln. Nesta \u00faltima cidade, traballou como supervisora de operaci\u00f3ns e antes de alistarse no ex\u00e9rcito tam\u00e9n traballou no Hospital Comunitario de Norfolk, en Virxinia, e no K.B. Hospital Reynolds en Winston-Salem.\nEn abril de 1941, presentouse ao servizo e foi a primeira enfermeira afroamericana en servir no Corpo de Enfermeiras do Ex\u00e9rcito durante a segunda guerra mundial. Foi comisionada como subtenente e estivo asignada por primeira vez en Fort Bragg, onde traballou como supervisora de enfermar\u00eda. O ano seguinte foi transferida ao hospital de campo da Base A\u00e9rea do Ex\u00e9rcito en Tuskegee, onde traballou como enfermeira xefa e en 1944 foi ascendida a capit\u00e1. Ese mesmo ano, foi transferida a Forte Huachuca. Nese momento, ela era a \u00fanica muller afroamericana en obter ese rango e en traballar para as Forzas A\u00e9reas do Ex\u00e9rcito. En 1946, estaba de licenza terminal (a \u00faltima licenza concedida a un membro das forzas armadas inmediatamente antes da s\u00faa baixa, igual en duraci\u00f3n \u00e1 licenza acumulada non utilizada, do Camp Beale, onde traballaba como enfermeira xefa. Tam\u00e9n foi ascendida ao rango de comandante ese mesmo ano, o que a converteu na primeira enfermeira afroamericana en obter o rango de comandante no Ex\u00e9rcito. Na d\u00e9cada de 1950, estivo estacionada no Hospital M\u00e9dico Percy Jones do Ex\u00e9rcito. Raney serviu no ex\u00e9rcito at\u00e9 a s\u00faa xubilaci\u00f3n en 1978.\nEn 1978, os aviadores de Tuskegee honr\u00e1rona polo seu servizo. Os seus compa\u00f1eiros cham\u00e1bana \u00abMaw Raney\u00bb. Morreu o 23 de outubro de 1987. En 2012, os aviadores de Tuskegee e a Asociaci\u00f3n Nacional de Enfermeiras Negras crearon unha bolsa que leva o seu nome."}
{"id": "600450", "revid": "23204", "url": "https://gl.wikipedia.org/wiki?curid=600450", "title": "Della Hayden Raney", "text": ""}
{"id": "600451", "revid": "89787", "url": "https://gl.wikipedia.org/wiki?curid=600451", "title": "Dorelis Echeto", "text": "Dorelis Aurora Echeto de Portillo, nada en Guarero, municipio Guajira o 19 de xaneiro de 1967, \u00e9 unha pol\u00edtica, docente, lexisladora, activista polos dereitos ind\u00edxenas e autoridade venezolana. Dende novembro de 2022, \u00e9 a directora do IPASME Maracaibo. Ademais, foi xefa d\u00faas veces, en per\u00edodos distintos, da Zona Educativa Zulia (2008-2010 e 2022), entidade reitora educativa rexional zuliana do Ministerio do Poder Popular para a Educaci\u00f3n de Venezuela, e en 2020 foi tam\u00e9n presidenta do Consello Lexislativo do estado Zulia (CLEZ), as\u00ed como deputada por varios per\u00edodos.\nTraxectoria.\nEcheto, naceu no poboado rural de Guarero, zona da Guajira venezolana do estado Zulia. Estudou a carreira de educaci\u00f3n na Universidade Pedag\u00f3xica Experimental Libertador (UPEL) e estudos de posgrao, coa mestr\u00eda de \"xerencia educativa\" na Universidade Rafael Belloso Chac\u00edn (URBE) e doutoramento en perspectivas hist\u00f3ricas, pol\u00edticas, curriculares e de xesti\u00f3n na Universidade do Zulia (LUZ) en convenio coa Universidade de C\u00f3rdoba (UCO) de Espa\u00f1a.\nCarreira pol\u00edtica.\nA comezos da d\u00e9cada de 2000, Dorelis militou dende espezos do activismo ind\u00edxena no partido Movemento Quinta Rep\u00fablica (MVR) de Hugo Ch\u00e1vez. Posteriormente foi elixida deputada ind\u00edxena e logo o 6 de novembro de 2007 \u00e9 designada como Directora Xeral Encargada de Educaci\u00f3n Intercultural Biling\u00fce do MPPE. M\u00e1is tarde, asumiu a direcci\u00f3n da Zona Educativa Zulia.\nEn 2020, foi nomeada como a presidenta do Consello Lexislativo do Estado Zulia (CLEZ), substitu\u00edndo \u00e1 pol\u00edtica do PSUV, \u00c1ngela Fern\u00e1ndez. Echeto foi a primeira muller ind\u00edxena en tal cargo na historia da lexislaci\u00f3n zuliana. O seu per\u00edodo estivo marcado pola pandemia de COVID-19 en Venezuela, onde artellou a s\u00faa xesti\u00f3n coas instituci\u00f3ns gobernamentais e de sa\u00fade, para o resgardo da poboaci\u00f3n.\nEn marzo de 2022, foi designada novamente polo MPPE como a nova directora de Zona Educativa Zulia substitu\u00edndo a Zendy Burgos. Echeto ocupou por segunda ocasi\u00f3n devandita direcci\u00f3n. Na s\u00faa xesti\u00f3n, comezou o plan de abordaxe chamado \"Bricomiles (Brigadas Comunitarias Militares)\" nas instituci\u00f3ns educativas, desenvolvido polo goberno de Nicol\u00e1s Maduro, a ministra do MPPE, Yelitze Santaella e a Forza Armada Nacional Bolivariana (FANB) para o rescate e reacondicionamento dos planteos, para o cal se activaron 343 \"Bricomiles\" no estado Zulia. Nese per\u00edodo recibiu alg\u00fans reco\u00f1ecementos, entre eles o outorgado pola contralor\u00eda estatal.\nDorelis, tivo dichas funci\u00f3ns at\u00e9 novembro dese mesmo ano, cando asumiu a directiva deo IPASME Maracaibo, onde activa varias especialidades m\u00e9dicas, xornadas para o maxisterio zuliano, operaci\u00f3ns oftalm\u00f3loxicas de enfermidade de calixe xunto ao Hospital Madre Rafols e o reacondicionamento por fases da Unidade M\u00e9dica.\nVida persoal.\nEcheto \u00e9 membro do pobo wayuu. Casou e tivo dous fillos."}
{"id": "600452", "revid": "23204", "url": "https://gl.wikipedia.org/wiki?curid=600452", "title": "Dorelis Aurora Echeto de Portillo", "text": ""}
{"id": "600453", "revid": "23204", "url": "https://gl.wikipedia.org/wiki?curid=600453", "title": "Sonic Prime", "text": "Sonic Prime \u00e9 unha serie de televisi\u00f3n canadense-estadounidense de animaci\u00f3n baseado no videoxogo \"Sonic the Hedgehog\" de SEGA. Coproducido por Sega of America, Netflix Animation, WildBrain Studios e Man of Action Entertainment, \u00e9 a sexta versi\u00f3n en serie animada da franqu\u00eda. A primeira tempada, que comprende oito episodios, estreouse o 15 de decembro de 2022 en Netflix, onde conta con opci\u00f3n de dobraxe e subtitulado en galego. Segundo WildBrain Studios, a serie est\u00e1 previsto que te\u00f1a 24 episodios en total. Sega confirmou que a segunda tempada se estrear\u00e1 o 13 de xullo de 2023."}
{"id": "600454", "revid": "23204", "url": "https://gl.wikipedia.org/wiki?curid=600454", "title": "Sheela na Gig", "text": "Sheela na Gigs (ou Sheela-na-Gigs ) son esculturas figurativas de mulleres espidas que mostran unha vulva esaxerada. At\u00f3panse principalmente en igrexas, castelos e outros edificios, especialmente nas illas Brit\u00e1nicas, \u00e1s veces con figuras masculinas. Irlanda ten o maior n\u00famero de tallas de \"Sheela na Gigs\" co\u00f1ecidas: en \"The Sheela-na-Gigs of Ireland and Britain: The Divine Hag of the Christian Celts \u2013 An Illustrated Guide\", Jack Roberts e Joanne McMahon citan 101 exemplos en Irlanda en comparaci\u00f3n con 45 na Gran Breta\u00f1a.\nDise que estas esculturas protexen da morte e do mal. Outras figuras grotescas como as g\u00e1rgolas son frecuentes nas igrexas de toda Europa, e adoita dicirse que a s\u00faa presenza afasta aos malos esp\u00edritos (v\u00e9xase \"maxia\" e \"efecto apotropaico\"). Son habituais en portas e xanelas, para protexer estas aberturas. \nA tese da investigadora galega Milagros Torrado Cesp\u00f3n identifica a Sheela-na-Gig, Santa Br\u00edxida e a Virxe Mar\u00eda como iconas femininas transformadas do paganismo \u00e1 iconograf\u00eda cristianizada en Inglaterra e nas illas Brit\u00e1nicas en xeral. A figura grotesca situada nas entradas de edificios, simboliza a fertilidade, opondo-se ao \"mal de ollo\". Santa Br\u00edxida, unha deusa celta da fertilidade, foi cristianizada e a s\u00faa festividade coincide agora coa da Candeloria cristi\u00e1. A Virxe Mar\u00eda, a\u00ednda que estritamente cristi\u00e1, ocupa un lugar similar ao das deidades femininas pag\u00e1s nos rituais e invocaci\u00f3ns. As\u00ed, estas tres figuras exemplifican o sincretismo e evoluci\u00f3n das crenzas relixiosas nas Illas Brit\u00e1nicas.\nEtimolox\u00eda.\nA etimolox\u00eda de \"Sheela-na-Gig\" \u00e9 disputada e complexa: o nome aparece en diversas formas e con diversas interpretaci\u00f3ns; o termo \u00e9 de orixe irlandesa, pero o seu significado exacto segue a ser motivo de debate.\nA palabra Sheela \u00e9 unha forma anglicizada do nome irland\u00e9s S\u00edle (Ic\u00eda). Na \u00e9 a forma en ga\u00e9lico irland\u00e9s das contraci\u00f3ns \"da\" (de+a) ou \"na\" (en+a). Gig pode provir do irland\u00e9s \"g\u00edog\", aludindo \u00e1s partes \u00edntimas femininas. Outros propo\u00f1en que pode referirse \u00e1 xiga, sendo unha forma corrompida de \"gigue\", un termo franc\u00e9s antigo que significa \"instrumento musical\", en referencia \u00e1s supostas funci\u00f3ns apotropaicas destas figuras. Segundo esa interpretaci\u00f3n, significar\u00eda \"Ic\u00eda na xiga\".\nOrixe.\nExiste pol\u00e9mica sobre a orixe destas figuras. Unha opini\u00f3n, mantida por Anthony Weir e James Jerman, \u00e9 que \"as Sheelas\" medievais foron talladas por primeira vez en Francia e na Pen\u00ednsula Ib\u00e9rica no s\u00e9culo XI, e que o motivo chegou m\u00e1is tarde a Gran Breta\u00f1a e Irlanda no s\u00e9culo XII. O traballo de Weir e Jerman foi unha continuaci\u00f3n da investigaci\u00f3n iniciada por J\u00f8rgen Andersen, quen escribiu \"The witch on the wall\" (1977), o primeiro libro serio sobre as \"Sheela na Gigs\". Eamonn Kelly, conservador de antig\u00fcidades irlandesas no Museo Nacional de Irlanda en Dubl\u00edn, fala no seu libro \"Sheela-na-gigs: origins and functions\" da distribuci\u00f3n das \"Sheela\" en Irlanda para apoiar a teor\u00eda de Weir e Jerman: case todas as \"Sheela\" conservadas \"in situ\" est\u00e1n nas rexi\u00f3ns conquistadas polos anglo-normandos (s\u00e9culo XII), mentres que nas zonas que quedaron como \"irlandesas nativas\" s\u00f3 aparecen algunhas. Weir e Jerman tam\u00e9n argumentan en \"Images of Lust\" que a s\u00faa localizaci\u00f3n nas igrexas e a s\u00faa fealdade segundo \"os est\u00e1ndares\" medievais suxiren que foron usadas para representar a luxuria feminina como horr\u00edbel e pecaminosamente corrupta.\nOutra teor\u00eda, exposta por Jack Roberts e Joanne McMahon, \u00e9 que as esculturas son restos dun culto \u00e1 fertilidade precristi\u00e1 ou \u00e1 Deusa Nai. Roberts e McMahon sinalan o que afirman que son diferenzas nos materiais e estilos dalg\u00fans \"Sheela\" con respecto \u00e1s estruturas circundantes, e que alg\u00fans parecen rotados, para apoiar a idea de que foron incorporados de estruturas anteriores aos edificios cristi\u00e1ns primitivos. Existen diferenzas entre as t\u00edpicas figuras exhibicionistas \"continentais\" e \"as Sheela\" irlandesas, entre elas a escaseza de figuras masculinas en Irlanda e Gran Breta\u00f1a, m\u00e1is frecuentes no continente, onde tam\u00e9n aparecen posturas m\u00e1is \"contorsionistas\".\nEn Galiza.\nNo ano 2011 atopouse en Coir\u00f3s, na comarca de Betanzos, unha figura do s\u00e9culo I co sexo desproporcionado, polo que posibelmente \u00e9 a figura de \"Sheela-na-gig\" m\u00e1is antiga de Europa.\nV\u00e9xase tam\u00e9n.\nBibliograf\u00eda.\nLibros:\nArtigos:"}
{"id": "600455", "revid": "89787", "url": "https://gl.wikipedia.org/wiki?curid=600455", "title": "Slide jig", "text": "O slide jig \u00e9 unha danza folcl\u00f3rica de m\u00fasica tradicional irlandesa, tam\u00e9n co\u00f1ecida como simple jig ou simple gig. Ga\u00f1ou popularidade por primeira vez na Irlanda do s\u00e9culo XVI e partes de Gran Breta\u00f1a. \nEn realidade \u00e9 un dos tres tipos b\u00e1sicos de xiga. Adoita estruturarse nun comp\u00e1s de 6/8 e, ocasionalmente, de 12/8.\nO nome \"slide\" deriva de \"escorregar\", do movemento dos bailar\u00edns cando deslizan os seus p\u00e9s (\"to slide\" \u00e9 \" \"slide\" \" en ingl\u00e9s).\nA diferenza fundamental coa \"dobre xiga\" \u00e9 que na \"slide\" predomina a secuencia negra - corchea en cada parte do comp\u00e1s, mentres que na xiga predomina o tr\u00edo de corcheas."}
{"id": "600456", "revid": "111586", "url": "https://gl.wikipedia.org/wiki?curid=600456", "title": "Slide (baile)", "text": ""}
{"id": "600457", "revid": "111586", "url": "https://gl.wikipedia.org/wiki?curid=600457", "title": "Sean-n\u00f3s", "text": ""}
{"id": "600459", "revid": "89787", "url": "https://gl.wikipedia.org/wiki?curid=600459", "title": "Fase G0", "text": "A fase G0 \u00e9 o estado dunha c\u00e9lula que est\u00e1 f\u00f3ra do ciclo celular replicativo. Clasicamente, pens\u00e1base que as c\u00e9lulas entraban en G0 principalmente debido a factores ambientais, como a deprivaci\u00f3n de nutrientes, que limitban os recursos necesarios para a proliferaci\u00f3n. Era considerada como unha fase de repouso. Agora s\u00e1bese que a G0 pode adoptar distintas caracter\u00edsticas e aparecer por m\u00faltiples raz\u00f3ns. Por exemplo, a maior\u00eda das c\u00e9lulas neuronais adultas, que est\u00e1n entre as c\u00e9lulas m\u00e1is activas metabolicamente do corpo, est\u00e1n totalmente diferenciadas e mant\u00e9\u00f1ense nunha fase G0 terminal. As neuronas permanecen nese estado non debido a unha subministraci\u00f3n de nutrientes estoc\u00e1stica ou limitada, sen\u00f3n como parte do seu programa de desenvolvemento.\nA G0 presentouse primeiro como un estado da c\u00e9lula base\u00e1ndose nos estudos iniciais do ciclo celular. Cando estes primeiros estudos definiron as catro fases do ciclo celular utilizando t\u00e9cnicas de etiquetaxe radioactiva, descubriuse que non todas as c\u00e9lulas dunha poboaci\u00f3n proliferan \u00e1 mesma velocidade. A \"fracci\u00f3n de crecemento\" dunha poboaci\u00f3n (ou fracci\u00f3n da poboaci\u00f3n que estaba crecendo) estaba proliferando activamente, m\u00e1is outras c\u00e9lulas esncontr\u00e1banse en estado non proliferativo. Algunhas destas c\u00e9lulas non proliferantes pod\u00edan responder a est\u00edmulos extr\u00ednsecos e proliferar ao reentrar no ciclo celular. As ideas iniciais enfrontadas consideraban que as c\u00e9lulas non proliferantes ou ben eran simplemente c\u00e9lulas que estaban nunha fase G1 prolongada ou ben estaban nunha fase do ciclo distinta de G1, que se denominou G0. As investigaci\u00f3ns posteriores sinalaron que hab\u00eda un punto de restrici\u00f3n (punto R) en G1 no que as c\u00e9lula poden entrar en G0 antes de chegar ao punto R, pero quedan destinadas a realizar a mitose despois do punto R. Estes estudos iniciais proporcionaron probas da existencia dun estado G0 cuxo acceso est\u00e1 restrinxido. Estas c\u00e9lulas que non se dividen m\u00e1is saen da fase G1 para entrar no estadio inactivo chamado estadio quiescente.\nDiversidade de estados G0.\nExisten tres estados G0 e poden clasificarse como reversibles (quiescente) ou irreversibles (senescente e diferenciado). Pode entrarse en cada un destes tres estados desde a fase G1 antes de que a c\u00e9lula quede comprometida a realizar a seguinte rolda do ciclo celular.\nA quiescencia ref\u00edrese a un estado G0 reversible no que as subpoboaci\u00f3ns de c\u00e9lulas est\u00e1n nun estado de repouso ou 'quiescente' antes de entraren no ciclo celular despois de activ\u00e1rense en resposta a sinais extr\u00ednsecos. As c\u00e9lulas quiescentes son a mi\u00fado identificadas por un contido baixo en ARN, falta de marcadores de proliferaci\u00f3n celular e incremento da retenci\u00f3n de etiquetas indicando un baixo recambio celular.\nA senescencia \u00e9 distinta da quiescencia porque a senescencia \u00e9 un estado irreversible no que entran as c\u00e9lulas en resposta \u00e1 degradaci\u00f3n ou danos no ADN que far\u00edan que a proxenie da c\u00e9lula fose inviable. Ditos danos no ADN poden ocorrer polo acurtamento dos tel\u00f3meros despois de moitas divisi\u00f3ns celulares, as\u00ed como pola exposici\u00f3n a especies reactivas do ox\u00edxeno, activaci\u00f3n de oncoxenes e fusi\u00f3n de c\u00e9lulas. A\u00ednda que as c\u00e9lulas senescentes xa non se poden replicar, seguen sendo capaces de realizar moitas funci\u00f3ns celulares normais. A senescencia \u00e9 a mi\u00fado unha alternativa bioqu\u00edmica \u00e1 autodestruci\u00f3n dunha desas c\u00e9lulas danadas por apoptose. A diferenza da senescencia celular, a quiescencia non \u00e9 un evento reactivo, sen\u00f3n parte da programaci\u00f3n b\u00e1sica de diferentes tipos celulares.\nFinalmente, as c\u00e9lulas diferenciadas proceden de c\u00e9lulas nais que progresaron ao longo dun programa de diferenciaci\u00f3n para chegaren a un estado maduro (terminalmente diferenciado). Estas c\u00e9lulas diferenciadas permanecen en G0 e realizan as s\u00faas principais funci\u00f3ns indefinidamente.\nCaracter\u00edsticas das c\u00e9lulas nais quiescentes.\nTranscritomas.\nOs transcritomas de varios tipos de c\u00e9lulas nais quiescentes, como as hematopo\u00e9ticas, musculares e do fol\u00edculo piloso, foron caracterizadas por t\u00e9cnicas de alto rendemento, como as micromatrices e secuenciaci\u00f3n de ARN. A\u00ednda que hai variaci\u00f3ns nos seus transcritomas individuais, a maior\u00eda das c\u00e9lulas nais de tecidos quiescentes comparten un padr\u00f3n com\u00fan de expresi\u00f3n x\u00e9nica que implica a regulaci\u00f3n \u00e1 baixa de xenes para a progresi\u00f3n do ciclo celular, como os da ciclina A2, ciclina B1, ciclina E2 e survivina, e a regulaci\u00f3n \u00e1 alza de xenes implicados na regulaci\u00f3n da transcrici\u00f3n e destino de c\u00e9lulas nais, como FOXO3 e EZH1. A regulaci\u00f3n \u00e1 baixa do citocromo c mitocondrial tam\u00e9n reflicte o estado metab\u00f3lico baixo de c\u00e9lulas nais quiescentes.\nEpixen\u00e9tica.\nMoitas c\u00e9lulas nais quiescentes, especialmente c\u00e9lulas nais adultas, tam\u00e9n comparten padr\u00f3ns epixen\u00e9ticos similares. Por exemplo, H3K4me3 e H3K27me3, son dous importantes padr\u00f3ns de metilaci\u00f3n de histonas que forman un dominio bivalente e est\u00e1n localizados preto dos sitios de iniciaci\u00f3n da transcrici\u00f3n. Estes marcadores epixen\u00e9ticos regulan decisi\u00f3ns de li\u00f1axe nas c\u00e9lulas nais embrionarias e controlan a quiescencia no fol\u00edculo piloso e c\u00e9lulas nais musculares por medio de modificaci\u00f3ns da cromatina.\nRegulaci\u00f3n da quiescencia.\nReguladores do ciclo celular.\nOs xenes supresores de tumores funcionais, especialmente p53 e Rb, son necesarios para manter as c\u00e9lulas nais quiescentes e impedir o esgotamento do conxunto de c\u00e9lulas proxenitoras por causa de divisi\u00f3ns excesivas. Por exemplo, a deleci\u00f3n dos tres compo\u00f1entes da familia proteica Rb det\u00e9n a quiescencia en c\u00e9lulas nais hematopo\u00e9ticas. A carencia de p53 impide a diferenciaci\u00f3n destas c\u00e9lulas nais debido \u00e1 incapacidade das c\u00e9lulas de sa\u00edren do ciclo celular e pasaren \u00e1 fase G0. Ademais de p53 e Rb, os inhibidores de quinases dependentes de ciclinas (CKIs), como p21, p27 e p57 son tam\u00e9n importantes para o mantemento da quiescencia. Nas c\u00e9lulas nais hematopo\u00e9ticas de ratos o knockout de p57 e p27 leva \u00e1 sa\u00edda de G0 pola importaci\u00f3n nuclear de ciclina D1 e a subseguinte fosforilaci\u00f3n de Rb. Finalmente, a v\u00eda de sinalizaci\u00f3n Notch xoga un importante papel no mantemento da quiescencia.\nRegulaci\u00f3n postranscricional.\nA regulaci\u00f3n postranscricional da expresi\u00f3n x\u00e9nica por medio da s\u00edntese de microARN exerce un papel igualmente importante no mantemento da quiescencia das c\u00e9lulas nais. As febras de microARN \u00fanense \u00e1 rexi\u00f3n non traducida 3\u2019 (3\u2019 UTR) de ARNms diana, impedindo a s\u00faa traduci\u00f3n en prote\u00ednas funcionais. A lonxitude do 3\u2019 UTR dun xene determina a s\u00faa capacidade de unirse a febras de microARN, permitindo dese modo a regulaci\u00f3n da quiescencia. Alg\u00fans exemplos de microARNs en c\u00e9lulas nais son o miR-126, que controla a v\u00eda PI3K/AKT/mTOR en c\u00e9lulas nais hematopo\u00e9ticas, o miR-489, que suprime o oncoxene DEK en c\u00e9lulas nais musculares, e o miR-31, que regula Myf5 nas c\u00e9lulas nais musculares. O secuestro de microARN de ARNm dos complexos de ribonucleoprote\u00ednas permite que as c\u00e9lulas quiescentes almacenen o ARNm que c\u00f3mpre para unha entrada r\u00e1pida na fase G1.\nResposta ao estr\u00e9s.\nAs c\u00e9lulas nais que estiveron quiescentes durante longo tempo adoitan enfrontarse a varios estresores ambientais, como o estr\u00e9s oxidativo. Por\u00e9n, varios mecanismos permiten que estas c\u00e9lulas respondan a tales estresores. Por exemplo, os factores de transcrici\u00f3n FOXO responden \u00e1 presenza de especies reactivas do ox\u00edxeno, mentres que HIF1A e LKB1 responden a condici\u00f3ns hip\u00f3xicas. En c\u00e9lulas nais hematopo\u00e9ticas, a autofaxia ind\u00facese para responder ao estr\u00e9s metab\u00f3lico.\nExemplos de fase G0 reversible.\nC\u00e9lulas nais dos tecidos.\nAs c\u00e9lulas nai son c\u00e9lulas coa capacidade exclusiva de producir c\u00e9lulas fillas diferenciadas e \u00e1 vez preservar a s\u00faa identidade como c\u00e9lulas nais autorrenovadas.\nEn mam\u00edferos a maior\u00eda dos tecidos adultos conte\u00f1en c\u00e9lulas nais espec\u00edficas de tecidos que residen no tecido e proliferan para manter a homeostase durante toda a vida do organismo. Estas c\u00e9lulas poden sufrir unha inmensa proliferaci\u00f3n en resposta aos danos nos tecidos antes de diferenciarse e dedicarse \u00e1 rexeneraci\u00f3n. Algunhas c\u00e9lulas nais dos tecidos est\u00e1n indefinidadmente nun estado reversible quiescente ata seren activadas por est\u00edmulos externos. Hai moitos tipos de c\u00e9lulas nais dos tecidos, como as c\u00e9lulas nais musculares, c\u00e9lulas nais neurais, c\u00e9lulas nais intestinais e moitas outras.\nSuxeriuse recentemente que as c\u00e9lulas nais quiescentes est\u00e1n compostas de d\u00faas fases funcionalmente diferentes, G0 e unha fase de \"alerta\" denominada GAlerta.\nCrese que as c\u00e9lulas nais fan unha transici\u00f3n activa e reversible entre estas fases para responderen aos est\u00edmulos das lesi\u00f3ns e parecen potenciar a funci\u00f3n rexenerativa dos tecidos en GAlerta. As\u00ed, prop\u00faxose que a transici\u00f3n a GAlerta \u00e9 unha resposta adaptativa que permite que as c\u00e9lulas nais respondan rapidamente \u00e1s lesi\u00f3ns ou estreses ao preparalas para a entrada no ciclo celular. Nas c\u00e9lulas nais musculares, a actividade de mTORC1 controla a transici\u00f3n de G0 a GAlerta xunto coa sinalizaci\u00f3n polo receptor do HGF cMet.\nHepatocitos maduros.\nA\u00ednda que o estado quiescente reversible \u00e9 quizais m\u00e1is importante para as c\u00e9lulas nai dos tecidos para responder rapidamente aos est\u00edmulos e manter unha axeitada homeostase e rexeneraci\u00f3n, as fases G0 reversibles poden encontrarse en c\u00e9lulas que non son c\u00e9lulas nai como os hepatocitos maduros. Os hepatocitos son tipicamente quiescentes en f\u00edgados normais pero sofren unha replicaci\u00f3n limitada (menos de d\u00faas divisi\u00f3ns celulares) durante a rexeneraci\u00f3n do f\u00edgado despois dunha hepatectom\u00eda parcial. Por\u00e9n, en certos casos, os hepatocitos poden experimentar unha inmensa proliferaci\u00f3n (m\u00e1is de 70 divisi\u00f3ns celulares), o que indica que a s\u00faa capacidade de proliferaci\u00f3n non \u00e9 dificultada por existir nun estado quiescente reversible.\nExemplos de fase G0 irreversible.\nC\u00e9lulas senescentes.\nAs c\u00e9lulas senescentes, a mi\u00fado asociadas co envellecemento e doenzas relacionadas coa idade in vivo, poden atoparse en moitos tecidos renovables, inclu\u00edndo o estroma, vasos sangu\u00edneos, sistema hematopo\u00e9tico e moitos \u00f3rganos epiteliais. A senescencia, que resulta da acumulaci\u00f3n de moitas divisi\u00f3ns celulares, \u00e9 a mi\u00fado vista en fenotipos dexenerativos asociados \u00e1 idade. Os fibroblatos senescentes en modelos da funci\u00f3n das c\u00e9lulas epiteliais de mama interrompen a produci\u00f3n de prote\u00ednas do leite debido \u00e1 secreci\u00f3n de metaloproteinases da matriz.\nDe xeito similar, as c\u00e9lulas de m\u00fasculo liso das arterias pulmonares senescentes causan que c\u00e9lulas musculares lisas veci\u00f1as proliferen e migren, quizais contribu\u00edndo \u00e1 hipertrofia das arterias pulmonares e finalmente \u00e1 hipertensi\u00f3n pulmonar.\nM\u00fasculo diferenciado.\nDurante a miox\u00e9nese esquel\u00e9tica as c\u00e9lulas proxenitoras que se dividen chamadas mioblastos difer\u00e9ncianse e fusi\u00f3nanse en c\u00e9lulas musculares que non se dividen chamadas miocitos, que permanecen nunha fase G0 terminal. Como resultado, as fibras musculares que forman o m\u00fasculo esquel\u00e9tico son c\u00e9lulas con m\u00faltiples n\u00facleos, denominados mion\u00facleos, xa que cada mion\u00facleo se orixinou a partir dun mioblasto. As c\u00e9lulas do m\u00fasculo esquel\u00e9tico contin\u00faan indefinidamente proporcionando forza contr\u00e1ctil por medio da contracci\u00f3ns das s\u00faas estruturas celulares chamadas sarc\u00f3meros. Estas c\u00e9lulas permanecen nunha fase G0 terminal, xa que a alteraci\u00f3n da estrutura da fibra muscular despois da s\u00faa formaci\u00f3n impedir\u00eda a correcta transmisi\u00f3n da forza en toda a lonxitude do m\u00fasculo. O crecemento do m\u00fasculo pode ser estimulado polo crecemento do organismo ou lesi\u00f3n e implica o recrutamento de c\u00e9lulas nais musculares, tam\u00e9n co\u00f1ecidas como c\u00e9lulas sat\u00e9lite, que saen dun estado quiescente reversible. Estas c\u00e9lulas nai difer\u00e9ncianse e fusi\u00f3nanse para xerar novas fibras musculares tanto en paralelo coma en serie para incrementar a capacidade de xeraci\u00f3n de forza.\nO m\u00fasculo card\u00edaco tam\u00e9n se forma por miox\u00e9nese, pero en vez de recrutar c\u00e9lulas nais para que se fusionen e formen novas c\u00e9lulas, as c\u00e9lulas musculares card\u00edacas, chamadas cardiomiocitos, simplemente incrementan o seu tama\u00f1o a medida que crece o coraz\u00f3n. De xeito similar ao m\u00faculo esquel\u00e9tico, se os cardiomiocitos tivesen que continuar divid\u00edndose para engadir novo tecido muscular, as estruturas contr\u00e1ctiles necesarias para o funcionamento do coraz\u00f3n ver\u00edanse alteradas.\n\u00d3so diferenciado.\nDos catro grandes tipos de c\u00e9lulas \u00f3seas, os osteocitos son as m\u00e1is com\u00fans e tam\u00e9n existen nunha fase G0 terminal. Os osteocitos orix\u00ednanse a partir dos osteoblastos que quedan atrapados dentro da matriz \u00f3sea que eles mesmos segregaron. A\u00ednda que os osteocitos te\u00f1en tam\u00e9n unha capacidade sint\u00e9tica reducida, a\u00ednda desempe\u00f1an funci\u00f3ns no \u00f3so ademais de xerar a estrutura. Os osteocitos funcionan por medio de varios mecanismos mecanosensores para axudaren a osteoblastos e osteoclastos na reciclaxe da matriz \u00f3sea rutineira.\nNervios diferenciados.\n\u00c1 parte duns poucos nichos neurox\u00e9nicos no cerebro, a maior\u00eda das neuronas est\u00e1n completamente diferenciadas e at\u00f3panse nunha fase G0 terminal. Estas neuronas completamente diferenciadas forman sinapses nas que os sinais el\u00e9ctricos se transmiten polos ax\u00f3ns das neuronas \u00e1s dendritas das neuronas veci\u00f1as. Neste estado G0 as neuronas contin\u00faan funcionando ata a s\u00faa senescencia ou apoptose. Numerosos estudos informaron da acumulaci\u00f3n de danos no ADN coa idade, especialmente danos oxidativos, no cerebro de mam\u00edferos.\nMecanismo de entrada en G0 en l\u00e9vedos.\nPapel de Rim15.\nRim15 s\u00e1bese que xoga un papel fundamental no inicio da meiose en c\u00e9lulas de l\u00e9vedos diploides. Baixo condici\u00f3ns de baixos niveis de glicosa e nitr\u00f3xeno, que son nutrientes clave para a supervivencia dos l\u00e9vedos, as c\u00e9lulas de l\u00e9vedos diploides inician a meiose por medio da activaci\u00f3n de xenes espec\u00edficos da meiose temper\u00e1 (EMGs). A expresi\u00f3n dos EMGs est\u00e1 regulada por Ume6. Ume6 recruta as histona desacetilases Rpd3 e Sin3, para reprimir a expresi\u00f3n dos EMGs cando os niveis de glicosa e nitr\u00f3xeno son altos, e recruta o factor de transcrici\u00f3n de EMGs Ime1 cando ditos niveis son baixos. Rim15, denominado as\u00ed polo seu papel na regulaci\u00f3n dun EMG chamado IME2, despraza Rpd3 e Sin3, permitindo as\u00ed que Ume6 traia Ime1 aos promotores de EMGs para a iniciaci\u00f3n da meiose.\nAdemais de xogar un papel na iniciaci\u00f3n da meiose, Rim15 tam\u00e9n \u00e9 un efector fundamental para a entrada da c\u00e9lula do l\u00e9vedo en G0 en presenza de estr\u00e9s. Os sinais de varias v\u00edas de sinalizaci\u00f3n de nutrientes converxen en Rim15, que activa os factores de transcrici\u00f3n Gis1, Msn2 e Msn4. Gis1 \u00fanese para activar promotores que conte\u00f1en elementos de cambio post-crecemento di\u00e1uxico, mentres que Msn2 e Msn4 se unen para activar promotores que conte\u00f1en elementos de resposta ao estr\u00e9s. A\u00ednda que non est\u00e1 claro como Rim15 activa Gis1 e Msn2/4, tense especulado que pode fosforilalos directamente ou estar implicado na remodelaci\u00f3n da cromatina. Rim15 tam\u00e9n cont\u00e9n un dominio PAS no seu N-terminal, o que fai que sexa un novo membro descuberto da familia da quinase PAS. O dominio PAS \u00e9 unha unidade regulatoria da prote\u00edna Rim15 que pode exercer un papel na percepci\u00f3n do estr\u00e9s oxidativo en l\u00e9vedos.\nV\u00edas de sinalizaci\u00f3n de nutrientes.\nGlicosa.\nOs l\u00e9vedos crecen exponencialmente por fermentaci\u00f3n da glicosa. Cando os niveis de glicosa caen, os l\u00e9vedos cambian a fermentaci\u00f3n pola respiraci\u00f3n celular, metabolizando os produtos fermentativos da s\u00faa fase de crecemento exponencial. Este cambio co\u00f1\u00e9cese como cambio di\u00e1uxico, despois do cal o l\u00e9vedo entra en G0. Cando os niveis de glicosa nos arredores son altos, a produci\u00f3n de AMPc pola v\u00eda RAS-AMPc-PKA (unha v\u00eda dependente do AMPc) el\u00e9vase, causando que a prote\u00edna quinase A (PKA) inhiba a s\u00faa diana de augas abaixo Rim15 e permita a proliferaci\u00f3n celular. Cando os niveis de glicosa caen, a produci\u00f3n de AMPc declina, levantando a inhibici\u00f3n que fac\u00eda PKA sobre Rim15 e permitindo que a c\u00e9lula do l\u00e9vedo entre en G0.\nNitr\u00f3xeno.\nAdemais de glicosa, a presenza de nitr\u00f3xeno \u00e9 crucial para a proliferaci\u00f3n dos l\u00e9vedos. En condici\u00f3ns de baixos niveis de nitr\u00f3xeno, Rim15 act\u00edvase para promover a detenci\u00f3n do ciclo celular pola inactivaci\u00f3n das prote\u00edna quinases TORC1 e Sch9. Mentres que TORC1 e Sch9 pertencen a d\u00faas v\u00edas separadas, concretamente a v\u00eda inducida de TOR e a v\u00eda do Medio de Crecemento Fermentable, respectivamente, ambas as prote\u00edna quinases act\u00faan promovendo a retenci\u00f3n citoplasm\u00e1tica de Rim15. En condici\u00f3ns normais, Rim15 est\u00e1 ancorado \u00e1 prote\u00edna 14-3-3 citopl\u00e1smica Bmh2, pola fosforilaci\u00f3n da s\u00faa Thr1075. TORC1 inactiva certas fosfatases no citoplasma, mantendo Rim15 ancorada a Bmh2, mentres que Sch9 promove a retenci\u00f3n citoplasm\u00e1tica de Rim15 por fosforilaci\u00f3n doutro sitio de uni\u00f3n 14-3-3 preto da Thr1075. Cando o nitr\u00f3xeno extracelular \u00e9 baixo, TORC1 e Sch9 est\u00e1n inactivadas, permitindo a desfosforilaci\u00f3n de Rim15 e o seu transporte ao n\u00facleo, onde pode activar factores de transcrici\u00f3n implicados en promocionar a entrada da c\u00e9lula en G0. Tam\u00e9n se encontrou que Rim15 promove a s\u00faa propia exportaci\u00f3n desde o n\u00facleo por autofosforilaci\u00f3n.\nFosfato.\nAs c\u00e9lulas de l\u00e9vedos responden a niveis baixos de fosfato extracelular activando xenes que est\u00e1n implicados na produci\u00f3n e regulaci\u00f3n \u00e1 alza do fosfato inorg\u00e1nico. A v\u00eda PHO est\u00e1 implicada na regulaci\u00f3n dos niveis de fosfato. En condici\u00f3ns normais, o complexo da quinase dependente de ciclina Pho80-Pho85 do l\u00e9vedo inactiva o factor de transcrici\u00f3n Pho4 por fosforilaci\u00f3n. Por\u00e9n, cando os niveis de fosfato caen, Pho81 inhibe Pho80-Pho85, permitindo que Pho4 estea activa. Cando o fosfato \u00e9 abondoso, Pho80-Pho85 tam\u00e9n inhibe o \"pool\" nuclear de Rim 15 ao promover a fosforilaci\u00f3n do seu sitio de uni\u00f3n \na Bmh2 na Thr1075. As\u00ed, Pho80-Pho85 act\u00faa en concerto con Sch9 e TORC1 promovendo a retenci\u00f3n citoplasm\u00e1tica de Rim15 cando as condici\u00f3ns son normais.\nMecanismo de sa\u00edda de G0.\nCiclina C/Cdk3 e Rb.\nA transici\u00f3n da fase G1 \u00e1 fase S \u00e9 promovida pola inactivaci\u00f3n de Rb pola s\u00faa progresiva hiperfosforilaci\u00f3n realizada polos complexos ciclina D/Cdk4 e ciclina E/Cdk2 ao final de G1. A observaci\u00f3n inicial de que a perda de Rb promov\u00eda a reentrada no ciclo celular en c\u00e9lulas en G0 suxeriu que Rb \u00e9 tam\u00e9n esencial para regular a transici\u00f3n de G0 a G1 en c\u00e9lulas quiescentes. Posteriores observaci\u00f3ns revelaron que os niveis do ARNm da ciclina C son m\u00e1ximos cando as c\u00e9lulas humanas saen de G0, o que suxire que a ciclina C pode estar implicada na fosforilaci\u00f3n de Rb para promover a reentrada no ciclo celular de c\u00e9lulas paradas en G0. Ensaios de quinases de inmunoprecipitaci\u00f3n revelaron que a ciclina C ten actividade de quinase Rb. Ademais, a diferenza das ciclinas D e E, a actividade de quinasa Rb da ciclina C \u00e9 m\u00e1xima durante os inicios de G1 e a menor durante o final de G1 e na fase S, o que indica que pode estar implicada na transici\u00f3n de G0 a G1. O uso de clasificaci\u00f3n de c\u00e9lulas activada por fluorescencia para identificar c\u00e9lulas en G0, que se caracterizan por unha alta proporci\u00f3n ADN/ARN comparadas coas c\u00e9lulas en G1, confirmou a sospeita de que a ciclina C promove a sa\u00edda de G0, xa que a represi\u00f3n da ciclina C end\u00f3xena por interferencia de ARN en c\u00e9lulas de mam\u00edfero incrementaba a proporci\u00f3n de c\u00e9lulas detidas en G0. Posteriores experimentos que implicaban a mutaci\u00f3n de Rb en sitios de fosforilaci\u00f3n espec\u00edficos mostraron que c\u00f3mpre a fosforilaci\u00f3n por parte de ciclina C de Rb en S807/811 para a sa\u00edda de G0. Por\u00e9n, non queda claro se este padr\u00f3n de fosforilaci\u00f3n \u00e9 suficiente para a sa\u00edda de G0. Finalmente, os ensaios de coinmunoprecipitaci\u00f3n revelaron que a quinase dependente de ciclina 3 (cdk3) promove a sa\u00edda de G0 ao formar un complexo coa ciclina C para fosforilar Rb en S807/811. Un dato interesante \u00e9 que S807/811 son tam\u00e9n as dianas da fosforilaci\u00f3n feita pola ciclina D/cdk4 durante a transici\u00f3n de G1 a S. Isto poder\u00eda indicar unha posible compensaci\u00f3n da actividade de cdk3 por cdk4, especialmente \u00e1 luz da observaci\u00f3n de que a sa\u00edda de G0 s\u00f3 est\u00e1 atrasada, pero non permanentemente inhibida, en c\u00e9lulas que carecen de cdk3 pero te\u00f1en unha cdk4 funcional. Malia o solapamento de dianas de fosforilaci\u00f3n, parece que cdk3 \u00e9 a\u00ednda necesaria para unha transici\u00f3n m\u00e1is efectiva de G0 a G1.\nSa\u00edda de Rb e G0.\nOs estudos suxiren que a represi\u00f3n por Rb da familia E2F de factores de transcrici\u00f3n regula a transici\u00f3n de G0 a G1 igual que fai coa transici\u00f3n de G1 a S. Os complexos E2F activantes est\u00e1n asociados co recrutamento de histona acetiltransferases, as cales activan a expresi\u00f3n x\u00e9nica necesaria para a entrada en G1, mentres que os complexos E2F4 recrutan histona desacetilases, que reprimen a expresi\u00f3n x\u00e9nica. A fosforilaci\u00f3n de Rb polos complexos Cdk permite a s\u00faa disociaci\u00f3n dos factores de transcrici\u00f3n E2F e a subseguinte expresi\u00f3n dos xenes necesarios para a sa\u00edda de G0. Outros membros da familia de prote\u00ednas peto (\"pocket\") Rb, como p107 e p130, tam\u00e9n est\u00e1n implicados na detenci\u00f3n na fase G0. Os niveis de p130 est\u00e1n elevados en G0 e est\u00e1n asociados con complexos E2F-4 para reprimir a transcrici\u00f3n de xenes diana de E2F. Por outra parte, p107 rescata o fenotipo de detenci\u00f3n celular despois da perda de Rb incluso se p107 se expresa a un nivel comparativamente baixo en c\u00e9lulas en G0. En conxunto, estes descubrimentos sinalan que a represi\u00f3n feita por Rb dos factores de transcrici\u00f3n E2F promove a detenci\u00f3n celular mentes que a fosforilaci\u00f3n de Rb leva \u00e1 sa\u00edda de G0 pola desrepresi\u00f3n de xenes diana de E2F. Ademais da s\u00faa regulaci\u00f3n de E2F, Rb tam\u00e9n suprime a ARN polimerase I e a ARN polimerase III, as cales interve\u00f1en na s\u00edntese de ARNr. As\u00ed, a fosforilaci\u00f3n de Rb tam\u00e9n permite a s\u00edntese de ARNr, que \u00e9 esencial para a s\u00edntese de prote\u00ednas despois da entrada en G1."}
{"id": "600460", "revid": "88215", "url": "https://gl.wikipedia.org/wiki?curid=600460", "title": "Imanol Idiakez", "text": "Joseba Imanol Idiakez Barkaiztegi, nado en Donostia o 14 de marzo de 1972, \u00e9 un ex-futbolista e actual adestrador de f\u00fatbol espa\u00f1ol. Dende xullo de 2023 adestra o Deportivo da Coru\u00f1a, na Primeira Divisi\u00f3n RFEF.\nTraxectoria.\nComo futbolista.\nNado en Donostia, de pequeno xogaba ao f\u00fatbol na praia da Concha, e seus pais fix\u00e9rono socio da Real Sociedad cando s\u00f3 contaba con dous anos de idade. Anos m\u00e1is tarde ingresou na canteira do propio club \"txuri-urdin\", debutando co filial na Segunda Divisi\u00f3n B na tempada 1991/92, nun partido ante Osasuna B. Na seguinte campa\u00f1a incorporouse ao equipo o seu irm\u00e1n I\u00f1igo, coincidindo ambos no campo xa na primeira xornada. A s\u00faa carreira viuse truncada polas d\u00faas roturas de tibia que sufriu en 1993, tardando m\u00e1is dun ano en recuperarse da segunda delas. Disputou un total de 26 partidos coa Real Sociedad B, marcando dous goles.\nTras recuperarse da lesi\u00f3n, fichou polo Beasain, co que xogou durante tres tempadas en Segunda B, acumulando 106 partidos e 10 goles. A continuaci\u00f3n militou dous anos no Avil\u00e9s Industrial e un no Burgos, antes de fichar en 2001 polo Ciudad de Murcia. Co equipo murciano conseguiu na s\u00faa segunda tempada o ascenso \u00e1 Segunda Divisi\u00f3n, categor\u00eda na que disputou 5 partidos na campa\u00f1a 2003/04, antes de sa\u00edr cedido ao Linares en busca de m\u00e1is minutos.\nM\u00e1is tarde pasou polo Girona e o Reus, antes de pechar a s\u00faa carreira cunha segunda etapa no Burgos, aos 35 anos.\nComo adestrador.\nComezou a s\u00faa carreira como adestrador na Real Sociedad, dirixindo o filial na Segunda Divisi\u00f3n B durante a tempada 2008/09 e perdendo a categor\u00eda ao remate da competici\u00f3n. A continuaci\u00f3n pasou polos bancos do Poli Ejido, o Guijuelo e o Real Uni\u00f3n. En 2013 colleu as rendas do Toledo, que vi\u00f1a de ascender a Segunda B, e conseguiu meter o equipo na promoci\u00f3n de ascenso a Segunda. Entre 2014 e 2016 adestrou o Lleida Esportiu, co que disputou unha nova promoci\u00f3n de ascenso a Segunda, acadando a final contra o Sevilla Atl\u00e9tico e caendo na quenda de penaltis.\nEn 2016 marchou a Chipre, onde adestrou durante dous anos o AEK Larnaca. Acabou en ambas ocasi\u00f3ns como subcampi\u00f3n da liga chipriota de Primeira Divisi\u00f3n e conquistou a Copa de Chipre en 2018, o primeiro t\u00edtulo do club en 14 anos. \nNo ver\u00e1n de 2018 regresou a Espa\u00f1a, converteuse no novo t\u00e9cnico do Zaragoza, dirixindo as\u00ed por primeira vez un equipo da Segunda Divisi\u00f3n. Con todo, foi destitu\u00eddo en outubro, despois de conseguir s\u00f3 2 vitorias nas primeiras 10 xornadas de liga. En xaneiro de 2019 regresou ao AEK Larnaca, ao que adestrou ata final de tempada.\nEn xullo de 2020 ingresou no corpo t\u00e9cnico do Villarreal, como axudante do adestrador principal, o tam\u00e9n vasco Unai Emery. Na s\u00faa primeira campa\u00f1a o conxunto amarelo conquistou a Europa League, despois de derrotar ao Manchester United na final do Stadion Gda\u0144sk. Despois de dous anos en Vila-real aceptou a oferta do Legan\u00e9s para dirixir o equipo en Segunda na tempada 2022/23. Foi cesado a falta de 8 xornadas para a conclusi\u00f3n da liga, co equipo clasificado na 17\u00aa posici\u00f3n, 5 puntos por riba dos postos de descenso.\nO 1 de xullo de 2023 foi anunciado como novo t\u00e9cnico do Deportivo da Coru\u00f1a, tras a destituci\u00f3n de Rub\u00e9n de la Barrera.\nPalmar\u00e9s.\nAdestrador.\nAEK Larnaca"}
{"id": "600461", "revid": "65337", "url": "https://gl.wikipedia.org/wiki?curid=600461", "title": "Bill Fivaz", "text": "William F. \"Bill\" Fivaz, nado en Fulton, Nova York, o 26 de febreiro de 1934, \u00e9 un escritor numism\u00e1tico estadounidense.\nTraxectoria.\nFivaz naceu na localidade de Fulton, situada na \u00e1rea metropolitana de Syracuse, no condado de Onondaga, Nova York, e cursou os seus estudos universitarios no \"Hamilton College\", de Clinton, Nova York, na especialidade de Belas Artes.\nLogo da s\u00faa graduaci\u00f3n ingresou na Mari\u00f1a dos Estados Unidos, onde permaneceu ata 1959. Ese ano ingresou na compa\u00f1\u00eda Nestl\u00e9, onde desenvolveu toda a s\u00faa carreira profesional ata a s\u00faa xubilaci\u00f3n en 1996, co cargo de director rexional de vendas en Atlanta a partir de 1975.\nComo coleccionista de moedas desde 1950, o interese de Vizaz centrouse nos erros e nas variantes de cu\u00f1axe, aspecto que tam\u00e9n o ocupou como investigador e autor numism\u00e1tico. En 2003 vendeu a pr\u00e1ctica totalidade das pezas da s\u00faa colecci\u00f3n.\n\u00c9 autor de m\u00e1is dunha ducia de libros sobre numism\u00e1tica e coleccionismo de moedas, e \u00e9 particularmente co\u00f1ecido como coautor de \"The Cherrypickers' Guide to Rare Die Varieties\" (\"Gu\u00eda Cherrypicker de variedades de cu\u00f1o raras\"), publicado por primeira vez en 1990 e reeditado posteriormente en diversas ocasi\u00f3ns. Outras das s\u00faas publicaci\u00f3ns destacadas son \"Helpful Hints For Enjoying Coin Collecting\" (\"Consellos \u00fatiles para gozar co coleccionismo de moedas\"), de 1999, \"United States Gold Counterfeit Detection Guide\" (\"Gu\u00eda de detecci\u00f3n de falsificaci\u00f3ns de ouro dos EEUU\"), de 2005, e \"Managing &amp; Settling a Numismatic Estate\" (\"Xesti\u00f3n e disposici\u00f3n dun patrimonio numism\u00e1tico\"), escrita xunto con Beth Deisher e David S. Lande e editada pola \"American Numismatic Association\".\nEntre outras sociedades eruditas e asociaci\u00f3ns, Fivaz \u00e9 membro da \"Rittenhouse Society\" e da \"American Numismatic Association\", a cuxa xunta de goberno pertenceu entre 1985 a 1989. Tam\u00e9n foi presidente do Club de Coleccionistas de Erros Numism\u00e1ticos de Am\u00e9rica.\nEntre 2004 e 2009, foi membro do Comit\u00e9 Consultivo Cidad\u00e1n sobre a Moeda dos Estados Unidos.\nEn 2021, Fivaz foi inclu\u00eddo na listaxe das persoas m\u00e1is influentes da numism\u00e1tica nos Estados Unidos no per\u00edodo 1960-2020, publicada pola revista \"Coin World\". \nVida persoal.\nFivaz casou en 1956 con Marilyn Briggs, con quen tivo dous fillos.\nReco\u00f1ecementos.\nEstes son alg\u00fans dos premios m\u00e1is salientables dos que Bill Fivaz foi merecedor ao longo da s\u00faa carreira:\nPremio Bill Fivaz.\nEn 1989, a \"Combined Organization of Numismatic Error Collectors of America\" (CONECA) institiu\u00edu na s\u00faa honra o Premio Bill Fivaz ao mellor numism\u00e1tico xuvenil do ano, que se concedeu, cunha relativa continuidade, ata 2003. Estes son os autores reco\u00f1ecidos co Premio Bill Fivaz:\nV\u00e9xase tam\u00e9n.\nBibliograf\u00eda.\n "}
{"id": "600462", "revid": "15490", "url": "https://gl.wikipedia.org/wiki?curid=600462", "title": "Reino de Oium", "text": ""}
{"id": "600463", "revid": "15490", "url": "https://gl.wikipedia.org/wiki?curid=600463", "title": "Amalos", "text": ""}
{"id": "600465", "revid": "15490", "url": "https://gl.wikipedia.org/wiki?curid=600465", "title": "Baltos", "text": ""}
{"id": "600467", "revid": "15490", "url": "https://gl.wikipedia.org/wiki?curid=600467", "title": "Dinast\u00eda dos amalos", "text": ""}
{"id": "600468", "revid": "15490", "url": "https://gl.wikipedia.org/wiki?curid=600468", "title": "Dinast\u00eda dos baltos", "text": ""}
{"id": "600469", "revid": "1131", "url": "https://gl.wikipedia.org/wiki?curid=600469", "title": "England", "text": ""}
{"id": "600470", "revid": "19415", "url": "https://gl.wikipedia.org/wiki?curid=600470", "title": "Riikka Noronen", "text": "Riikka Noronen, nada en Jyv\u00e4skyl\u00e4 o 23 de novembro de 1982, \u00e9 unha ex xogadora finlandesa de h\u00f3ckey sobre xeo. Xogaba de atacante nas posici\u00f3ns de centro e ala. Desenvolveu a s\u00faa carreira principalmente no JYP de Jyv\u00e4skyl\u00e4 e no HPK de H\u00e4meenlinna, a\u00ednda que tam\u00e9n vestiu as camisolas do Ilves e do Tappara, ambos da cidade de Tampere.\nNa tempada 2022-23 Noronen lideraba a m\u00e1xima categor\u00eda do h\u00f3ckey sobre xeo feminino finland\u00e9s en puntos (775), asistencias (447) e partidos xogados (644). Noronen conseguiu un total de 14 medallas no campionato finland\u00e9s, entre as que salientan tres campionatos nos anos 1997, 1998 e 2011. Con todo, non vestiu a camisola da selecci\u00f3n finlandesa en ning\u00fan gran campionato.\nTraxectoria.\nPrimeiros anos.\nRiikka Noronen naceu o 23 de novembro de 1982 en Jyv\u00e4skyl\u00e4. Se ben na s\u00faa infancia practicou outros deportes como o pes\u00e4pallo, a Noronen comezou a gustarlle o h\u00f3ckey sobre xeo logo de xogar co seu irm\u00e1n maior, e posteriormente xogou con equipos de nenos, ata que na categor\u00eda \"j\u00fanior D\" xa non lle permitiron xogar con eles e tivo que unirse ao equipo de mulleres por non haber equipo de nenas.\nInicios da s\u00faa carreira.\nNa tempada 1995-96, aos 12 anos, debutou na m\u00e1xima categor\u00eda do h\u00f3ckey sobre xeo feminino finland\u00e9s, a Naisten SM-sarja, co JyP HT da s\u00faa cidade natal, sendo a xogadora m\u00e1is nova en debutar na Naisten SM-sarja. O 23 de novembro de 1995 anotou o seu primeiro gol na liga feminina coincidindo co d\u00eda do seu 13\u00ba aniversario, convert\u00e9ndose na xogadora m\u00e1is nova en marcar un gol na m\u00e1xima categor\u00eda do h\u00f3ckey sobre xeo feminino finland\u00e9s.\nEn 1997 e 1998 ga\u00f1ou os seus primeiros campionatos finlandeses nas filas do equipo de Jyv\u00e4skyl\u00e4, se ben en ning\u00fan deles tivo un papel salientable. Na tempada 1996-97 Noronen xogou un total de 24 partidos durante a liga regular nos que rexistrou sete puntos (tres goles e catro asistencias), mentres que nas series pola Sammon Malja non conseguiu sumar ning\u00fan punto nos seis encontros que disputou.\nA s\u00faa contribuci\u00f3n ao equipo aumentou na tempada seguinte, cando sumou 14 puntos nos 24 partidos da liga regular cun total de 10 goles e catro asistencia. Tam\u00e9n nos \"play-offs\" as s\u00faas achegas aumentaron e conseguiu sumar un gol e tres asistencias en seis partidos para un total de catro puntos.\nDe novo no Ilves.\nA\u00ednda que en 2016 Noronen se propuxera a retirada, a s\u00faa fichaxe polo Ilves para a tempada 2017-18 devolveulle as ganas de xogar tendo como obxectivo o seu cuarto ouro no campionato finland\u00e9s, e xunto con Linda V\u00e4lim\u00e4ki formou unha gran dupla ofensiva que levou a ambas xogadoras ao primeiro equipo das estrelas da Naisten Liiga esa tempada.\nA s\u00faa segunda tempada no equipo de Tampere viuse interrompida por unha hernia discal provocada por un esforzo prolongado e que se converteu na lesi\u00f3n m\u00e1is dura da s\u00faa carreira deportiva pero que finalmente non precisou de cirurx\u00eda.\n\u00daltimos anos no HPK.\nO 20 de outubro de 2019, aos 36 anos, Noronen converteuse na m\u00e1xima puntuadora de todos os tempos no campionato fin\u00e9s con 705 (302+403) puntos nas 25 tempadas que disputara ata a data. O fito chegou na vitoria do seu equipo por 8-3 fronte o Sport de Vaasa e no que rexistrou tres puntos (un gol e d\u00faas asistencias). Deste xeito, a xogadora de Jyv\u00e4skyl\u00e4 superaba a Linda V\u00e4lim\u00e4ki (702 puntos), que se retirara do h\u00f3ckey en activo ao final da tempada precedente e que fora a primeira xogadora en superar a barreira dos 700 puntos en partidos da liga regular.\nNa tempada 2021-22 retirouses da m\u00e1xima competici\u00f3n aos 39 anos logo de que o seu equipo, o HPK caera nos cuartos de final fronte o HIFK. Noronen pu\u00f1a as\u00ed o punto e final a unha traxectoria de case 28 anos na m\u00e1xima categor\u00eda na que conseguiu 14 medallas, cun total de tres campionatos, cinco medallas de ouro e seis de bronce. A centro de Jyv\u00e4skyl\u00e4 retirouse sendo a m\u00e1xima puntuadora (775), asistente (447), as\u00ed como a xogadora que m\u00e1is partidos xogou (644) na historia liga regular, e cun rexistro de 814 partidos, 393 goles e 521 asistencias para un total de 914 puntos inclu\u00edndo os \"play-offs\". Con todo, durante a tempada 2022-23 Noronen volveu ao xeo aos 40 anos e xogou alg\u00fans partidos co equipo da academia do HPK na segunda categor\u00eda, a Naisten Mestis, antes de retirarse definitivamente como xogadora e iniciar a s\u00faa carreira nos banquillos dentro do equipo t\u00e9cnico do Ilves da adestradora xefa Marjo Voutilainen.\nNa selecci\u00f3n finlandesa.\nRiikka Noronen tan s\u00f3 xogou oito partidos coa selecci\u00f3n finlandesa nas tempadas 2009-10 e 2012-13, mais ning\u00fan deles como parte dun gran torneo como os Campionatos do Mundo\u00a0ou os Xogos Ol\u00edmpicos. Nos oito partidos que disputou tan s\u00f3 rexistrou unha asistencia e un punto.\nA ausencia de Noronen no combinado fin\u00e9s debeuse, nas s\u00faas propias palabras, \u00e1 imposibilidade de adestrar o tempo que requirir\u00eda a selecci\u00f3n, xa que o campionato feminino finland\u00e9s non profesional e durante a s\u00faa carreira tivo que compaxinar os adestramentos co seu traballo, non dispo\u00f1endo de tempo para adestrar pensando na selecci\u00f3n, xa que como reco\u00f1eceu, para acadar un bo nivel para a liga finlandesa era suficiente a autoformaci\u00f3n, mais non para o equipo nacional. Noronen non puido gozar dunha bolsa deportiva, mais si puido atopar patrocinadores que axudaran a financiar a s\u00faa carreira deportiva.\nEstilo de xogo.\nDurante a s\u00faa carreira Noronen destacou por ser unha xogadora de equipo, ela mesma non se considerou unha xogadora que pensara no puntos, mais sin no exemplo que puidera dar \u00e1s xogadoras novas."}
{"id": "600473", "revid": "5863", "url": "https://gl.wikipedia.org/wiki?curid=600473", "title": "Himno do Centenario do Celta de Vigo", "text": ""}
{"id": "600474", "revid": "19415", "url": "https://gl.wikipedia.org/wiki?curid=600474", "title": "Minttu Tuominen", "text": "Minnamari \"Minttu\" Tuominen, nada en Helsinqui o 26 de xu\u00f1o de 1990 \u00e9 unha xogadora finlandesa de h\u00f3ckey sobre xeo. Xoga de defensa e na tempada 2022-23 o seu equipo foron as Metropolitan Riveters da Premier Hockey Federation (PHF) norteamericana.\nTuominen vestiu a camisola da selecci\u00f3n finlandesa en numerosas ocasi\u00f3ns, tendo conseguido co equipo nacional finland\u00e9s unha medalla de prata e catro de bronce nos Campionatos do Mundo e tres bronces nos Xogos Ol\u00edmpicos."}
{"id": "600476", "revid": "19415", "url": "https://gl.wikipedia.org/wiki?curid=600476", "title": "Minnamari Tuominen", "text": ""}
{"id": "600477", "revid": "19415", "url": "https://gl.wikipedia.org/wiki?curid=600477", "title": "Minnamari &quot;Minttu&quot; Tuominen", "text": ""}
{"id": "600478", "revid": "1131", "url": "https://gl.wikipedia.org/wiki?curid=600478", "title": "Jean Des Esseintes", "text": ""}
{"id": "600481", "revid": "23204", "url": "https://gl.wikipedia.org/wiki?curid=600481", "title": "The Beguiled (filme de 2017)", "text": ""}
{"id": "600483", "revid": "15490", "url": "https://gl.wikipedia.org/wiki?curid=600483", "title": "Rouco Son", "text": "Rouco Son \u00e9 unha revista musical galega, centrada na m\u00fasica rock, punk e metal feita en Galicia. Consta dunha versi\u00f3n en li\u00f1a e mais dunha edici\u00f3n mensual en papel editada por Liexga Media.\nHistoria.\nA revista foi fundada en xullo de 2021 en Compostela. Dende a s\u00faa creaci\u00f3n, a edici\u00f3n en papel da mesma est\u00e1 dirixida por Javier Carnota, con Jacobo Mouri\u00f1o Almeida como coordinador de contidos.\nA publicaci\u00f3n esta centrada especialmente na m\u00fasica emerxente e de base."}
{"id": "600484", "revid": "1505", "url": "https://gl.wikipedia.org/wiki?curid=600484", "title": "Amaryllis belladonna", "text": " \nAmaryllis belladonna \u00e9 unha planta perenne e bulbosa nativa de Sur\u00e1frica, cuxa caracter\u00edstica m\u00e1is destacada \u00e9 que as s\u00faas flores atrompetadas aparecen antes que as follas. Durante moito tempo foi considerada a \u00fanica especie do x\u00e9nero \"Amaryllis\", ata que a bot\u00e1nica Dierdre Snijman describiu en 1998 a \"A. paradisicola\".\nDescrici\u00f3n.\nA floraci\u00f3n prod\u00facese normalmente nos meses de inverno e as flores xorden no extremo de longos talos, ofrecendo un amplo espectro crom\u00e1tico que vai desde o branco ao laranxa pasando polo rosa e o vermello.\n\u00c9 unha bulbosa, cada bulbo de 5 a 10\u00a0cm de di\u00e1metro. Follas de 30 a 50\u00a0cm de lonxitude e 2 a 3\u00a0cm de ancho, arranxadas en d\u00faas filas. As follas prod\u00facense no outono e eventualmente caen na primavera. O bulbo logo entra en dormancia at\u00e9 fins do ver\u00e1n.\nTaxonom\u00eda.\n\"Amaryllis belladonna\" foi descrita por Carl von Linn\u00e9 e publicada en \"Sp. Pl.\" 293 1753.\nAmaryllis: nome xen\u00e9rico que se toma dunha frase na pastoral de Virxilio \"\u00c9glogas\", en idioma grego \u03b1\u03bc\u03b1\u03c1\u03c5\u03c3\u03c3\u03c9, (Lat\u00edn \"amarysso\") significando \"para acender.\"\nbelladonna: ep\u00edteto latino que significa \"bela dama\"."}
{"id": "600485", "revid": "1505", "url": "https://gl.wikipedia.org/wiki?curid=600485", "title": "Brunsvigia rosea", "text": ""}
{"id": "600486", "revid": "1505", "url": "https://gl.wikipedia.org/wiki?curid=600486", "title": "Acis autumnalis", "text": "Acis autumnalis \u00e9 unha especie de planta bulbosa pertencente \u00e1 familia das amarilid\u00e1ceas.\nDescrici\u00f3n.\nHerba perenne a trav\u00e9s de bulbos. Talos flor\u00edferos sen follas de 7-15(-25) cm de altura. Follas filiformes, de 12-16 cm de lonxitude, que aparecen durante ou pouco despois da floraci\u00f3n. Flores en n\u00famero de 1 a 3, dispostas nunha umbela que est\u00e1 protexida por unha br\u00e1ctea membranosa (espata); as flores son acampanadas, constitu\u00eddas por 6 pezas peri\u00e1nticas de cor branca, de 9-14 mm; 6 estames inclu\u00eddos no periantio; ovario situado en posici\u00f3n inferior con relaci\u00f3n ao resto das pezas florais. Froito en c\u00e1psula. Florece desde finais de ver\u00e1n e no outono.\nH\u00e1bitat.\nEn prados, chans arenosos e \u00e1cidos.\nDistribuci\u00f3n.\nCentro e oeste da pen\u00ednsula ib\u00e9rica.\nTaxonom\u00eda.\n\"Acis autumnalis\" foi descrita por (Carl von Linn\u00e9) Robert Sweet e publicada en \"The British Flower Garden\", . . . 3: t. 297, no ano 1829.\nN\u00famero de cromosomas de \"Acis autumnalis\" (Fam. Amaryllidaceae) e tax\u00f3ns infraespec\u00edficos: 2n=14"}
{"id": "600487", "revid": "1505", "url": "https://gl.wikipedia.org/wiki?curid=600487", "title": "Leucojum autumnale", "text": ""}
{"id": "600488", "revid": "5863", "url": "https://gl.wikipedia.org/wiki?curid=600488", "title": "Himno do Centenario do Celta", "text": ""}
{"id": "600489", "revid": "23204", "url": "https://gl.wikipedia.org/wiki?curid=600489", "title": "Blockbuster (serie de televisi\u00f3n)", "text": "Blockbuster \u00e9 unha serie de televisi\u00f3n estadounidense creada por Vanessa Ramos, quen tam\u00e9n \u00e9 produtora executiva. A serie bas\u00e9ase na marca Blockbuster, e est\u00e1 protagonizada por Randall Park no papel de Timmy, o xerente da \u00faltima tenda de v\u00eddeos Blockbuster en Grandville, M\u00edchigan. A serie estreouse en Netflix o 3 de novembro de 2022, onde conta cunha versi\u00f3n substitulada en galego. En decembro de 2022, a serie foi cancelada logo da primeira tempada."}
{"id": "600490", "revid": "1505", "url": "https://gl.wikipedia.org/wiki?curid=600490", "title": "Narcissus bicolor", "text": "Narcissus bicolor \u00e9 unha especie de planta bulbosa pertencente \u00e1 familia das amarilid\u00e1ceas que \u00e9 end\u00e9mica de Espa\u00f1a e Francia nos Pireneos.\nDescrici\u00f3n.\n\u00c9 un narciso cl\u00e1sico, con grandes flores. \u00c9 similar a \"Narcissus abscissus\", pero cos p\u00e9talos de cor amarela p\u00e1lida e unha coroa de cor amarela escura. Medra ao longo da fronteira franco-espa\u00f1ola.\nTaxonom\u00eda.\n\"Narcissus bicolor\" foi descrita por Carl von Linn\u00e9 e publicada en \"Species Plantarum\" ed. 2, 1:415, no ano 1762.\"\"\nN\u00famero de cromosomas de \"Narcissus bicolor\" (Fam. Amaryllidaceae) e tax\u00f3ns infraespec\u00edficos: \n2n=14\nNarcissus nome xen\u00e9rico que fai referencia ao mozo narcisista da mitolox\u00eda grega \u039d\u03ac\u03c1\u03ba\u03b9\u03c3\u03c3\u03bf\u03c2 (\"Narkissos\") fillo do deus r\u00edo \"Cephissus\" e da ninfa \"Leiriope\"; que se distingu\u00eda pola s\u00faa beleza. \nO nome deriva da palabra grega: \u03bd\u03b1\u03c1\u03ba\u1f70\u03bf, nark\u00e0o (= narc\u00f3tico) e ref\u00edrese ao cheiro penetrante e embriagante das flores dalgunhas especies (alg\u00fans soste\u00f1en que a palabra deriva da palabra persa \u0646\u0631\u06af\u0633 e que se pronuncia \"Nargis\", que indica que esta planta \u00e9 embriagadora). \nbicolor: ep\u00edteto latino que significa \"con d\u00faas cores\"."}
{"id": "600491", "revid": "1505", "url": "https://gl.wikipedia.org/wiki?curid=600491", "title": "Narcissus bulbocodium", "text": "Narcissus bulbocodium \u00e9 unha especie bot\u00e1nica da familia das amarilid\u00e1ceas.\nDescrici\u00f3n.\n\u00c9 unha planta pequena con flores grandes e solitarias. Follas de cor verde escura de 1,5 a 4 mm de ancho, ascendentes. Talo cil\u00edndrico de cor verdosa, de 10 a 25 cm de altura. Ra\u00edz bulb\u00e1cea. Flores de cor amarela clara, espata visible e papir\u00e1cea. Corola obc\u00f3nica de 8 a 25 mm de longo, t\u00e9palos pequenos puntiagudos, estames longos cos filamentos curvados que non sobresaen do bordo e estilo longo. Froito en c\u00e1psula con 3 valvas.\nH\u00e1bitat.\nEn prados e pastos de outeiros e monta\u00f1as, areais en alta monta\u00f1a.\nDistrib\u00faese por Francia, Portugal e norte de \u00c1frica. En Espa\u00f1a na Cordilleira Cant\u00e1brica e no Sistema Central.\nTaxonom\u00eda.\n\"Narcissus bulbocodium\" foi descrita por Carl von Linn\u00e9 e publicada en \"Sp. Pl\".: 289 (1753).\"\"\nN\u00famero de cromosomas de \"Narcissus bulbocodium\" (Fam. Amaryllidaceae) e tax\u00f3ns infraespec\u00edficos: 2n=22 2n=35, 42\nNarcissus nome xen\u00e9rico que fai referencia ao mozo narcisista da mitolox\u00eda grega \u039d\u03ac\u03c1\u03ba\u03b9\u03c3\u03c3\u03bf\u03c2 (\"Narkissos\") fillo do deus r\u00edo \"Cephissus\" e da ninfa \"Leiriope\"; que se distingu\u00eda pola s\u00faa beleza. \nO nome deriva da palabra grega: \u03bd\u03b1\u03c1\u03ba\u1f70\u03bf, nark\u00e0o (= narc\u00f3tico) e ref\u00edrese ao cheiro penetrante e embriagante das flores dalgunhas especies (alg\u00fans soste\u00f1en que a palabra deriva da palabra persa \u0646\u0631\u06af\u0633 e que se pronuncia \"Nargis\", que indica que esta planta \u00e9 embriagadora). \nbulbocodium: ep\u00edteto latino que significa \"bulbo lanoso\"."}
{"id": "600492", "revid": "23204", "url": "https://gl.wikipedia.org/wiki?curid=600492", "title": "From Scratch (serie de televisi\u00f3n)", "text": "From Scratch \u00e9 unha miniserie de televisi\u00f3n estadounidense creada por Attica Locke e Tembi Locke para Netflix. Inspirada nas memorias hom\u00f3nimas de Tembi Locke, est\u00e1 protagonizada por Zoe Salda\u00f1a e Eugenio Mastrandrea. Os seus oito episodios estre\u00e1ronse o 21 de outubro de 2022 en Netflix, onde conta con versi\u00f3n subtitulada en galego."}
{"id": "600493", "revid": "23204", "url": "https://gl.wikipedia.org/wiki?curid=600493", "title": "Inverso", "text": "Inverso (en ) \u00e9 unha serie de televisi\u00f3n estadounidense creada por Scott B. Smith. Producida por Amazon, est\u00e1 vagamente baseada no libro hom\u00f3nimo de 2014 escrito por William Gibson. Os creadores de \"Westworld\" Jonathan Nolan e Lisa Joy son os produtores executivos xunto con Athena Wickham, Steve Hoban, e Vincenzo Natali. Ambientada aproximadamente unha d\u00e9cada no futuro, cunha nova tecnolox\u00eda que cambiou a sociedade de xeito sutil, unha usuaria de realidade virtual recibe unha conexi\u00f3n cunha realidade alternativa, as\u00ed como un futuro escuro propio.\nA serie estreouse no Ace Hotel dos \u00c1nxeles o 11 de outubro de 2022, e estreouse o 21 de outubro de 2022 a trav\u00e9s de Amazon Prime Video, onde conta cunha versi\u00f3n subtitulada en galego. En febreiro e 2023, a serie foi renovada para unha segunda tempada."}
{"id": "600494", "revid": "23204", "url": "https://gl.wikipedia.org/wiki?curid=600494", "title": "The Peripheral", "text": ""}
{"id": "600495", "revid": "111586", "url": "https://gl.wikipedia.org/wiki?curid=600495", "title": "Galope de Gish", "text": "O galope Gish (\"the Gish gallop\") \u00e9 unha estratexia ret\u00f3rica empregada nos debates que se centra en esmagar ao opo\u00f1ente co maior n\u00famero de argumentos posible, sen ter en conta a calidade, a veracidade ou a forza dos argumentos. Consid\u00e9rase un tipo de falacia ou metafalacia. O termo foi acu\u00f1ado por Eugenie Scott e recibiu o nome do creacionista Duane Gish, quen utilizou a t\u00e9cnica con frecuencia nos debates sobre a evoluci\u00f3n. \nT\u00e9cnica e contramedidas.\nDurante un galope de Gish, o debatente pronuncia unha serie r\u00e1pida de falacias, medias verdades e terxiversaci\u00f3ns nun curto espazo de tempo, o que fai imposible que o opo\u00f1ente as refute todas dentro do formato dun debate. Na pr\u00e1ctica, leva moito m\u00e1is tempo refutar un mal argumento que afirmalo. A t\u00e9cnica ocupa todo o tempo do opo\u00f1ente e pode facer que pareza que \u00e9 incapaz de refutar todos os puntos, especialmente a un p\u00fablico que non estea familiarizado coa t\u00e9cnica, en particular se non hai ningunha verificaci\u00f3n independente ou o p\u00fablico non est\u00e1 familiarizado co asunto que se est\u00e1 a discutir.\nEn xeral, \u00e9 m\u00e1is dif\u00edcil empregar o galope de Gish nun debate estruturado que nun de forma libre. Se un debatente sabe que se enfrontar\u00e1 a un opo\u00f1ente que se sabe que usa o galope Gish, pode anticiparse e refutar primeiro os argumentos co\u00f1ecidos do opo\u00f1ente, antes de que este \u00faltimo poida iniciar o seu galope Gish."}
{"id": "600496", "revid": "111586", "url": "https://gl.wikipedia.org/wiki?curid=600496", "title": "Eugenie Scott", "text": "Eugenie Carol Scott, nada o 24 de outubro de 1945 \u00e9 unha antiga profesora universitaria, divulgadora cient\u00edfica e educadora estadounidense dedicada \u00e1 antropolox\u00eda f\u00edsica. Foi activa contra o ensino do creacionismo da terra e do dese\u00f1o intelixente nas escolas. Acu\u00f1ou o termo \"galope de Gish\" para describir unha t\u00e9cnica pseudo-ret\u00f3rica empregada polos creacionistas para lanzar o maior n\u00famero posible de argumentos a un interlocutor no menor tempo posible, por moi d\u00e9biles ou falaces que sexan, co fin de que non dea tempo a refutar cada argumento un por un.\nTraxectoria.\nDe 1986 a 2014, Eugenie Scott foi a directora executiva do National Center for Science Education, unha organizaci\u00f3n sen \u00e1nimo de lucro para a educaci\u00f3n cient\u00edfica, que apoia o ensino da ciencia evolutiva. Desde 2013, Scott figura no seu consello consultivo.\nScott \u00e9 doutora en antropolox\u00eda biol\u00f3xica pola Universidade de Missouri. \u00c9 bi\u00f3loga, e as s\u00faas investigaci\u00f3ns centr\u00e1ronse na antropolox\u00eda m\u00e9dica humana e na biolox\u00eda do esqueleto. \nScott forma parte da Comisi\u00f3n de Separaci\u00f3n da Igrexa e do Estado dos Estados Unidos. Ademais, Scott \u00e9 membro do Consello de Asesores da publicaci\u00f3n \"Scientific American\". Tam\u00e9n \u00e9 membro do Committee for Skeptical Inquiry (CSI) e do GWUP."}
{"id": "600497", "revid": "15490", "url": "https://gl.wikipedia.org/wiki?curid=600497", "title": "Cr\u00f3nica lusitana", "text": "A Cr\u00f3nica lusitana (co\u00f1ecida como Chronicon Lusitanum e cuxo t\u00edtulo orixinal era Chronica/Chronicon Gothorum), \u00e9 unha cr\u00f3nica da historia de Portugal desde as primeiras migraci\u00f3ns dos visigodos (que data no ano 311) ata o reinado do primeiro rei de Portugal, Afonso I (1139\u20131185). \nCaracter\u00edsticas.\nAs entradas da cr\u00f3nica, ordenadas por anos e datadas en Era hisp\u00e1nica, son cada vez m\u00e1is longas e a maior parte do texto trata sobre o reinado de Afonso. O t\u00edtulo convencional da cr\u00f3nica significa \"cr\u00f3nica lusitana (\u00e9 dicir, portuguesa)\" ou \"cr\u00f3nica dos godos\". \nFoi publicada por primeira vez polo editor Enrique Fl\u00f3rez, quen rexeitou o t\u00edtulo baixo o que fora editado anteriormente (\"Gothorum Chronica\") pola s\u00faa tem\u00e1tica. Fl\u00f3rez tam\u00e9n afirma que o manuscrito do \"Chronicon\" fora utilizado anteriormente por Andr\u00e9 de Resende, o primeiro arque\u00f3logo de Portugal, e Manuel Severim de Faria, o primeiro xornalista de Portugal; tam\u00e9n foi editado no terceiro volume da \"Monarchia Lusitana\" de Ant\u00f3nio Brand\u00e3o (1632)."}
{"id": "600498", "revid": "85894", "url": "https://gl.wikipedia.org/wiki?curid=600498", "title": "O Mourisco, Castrelo de Cima, Ri\u00f3s", "text": "O Mourisco \u00e9 un lugar da parroquia de Castrelo de Cima, no concello de Ri\u00f3s.\nPatrimonio.\nNa aldea est\u00e1 a capela de Santa Mari\u00f1a."}
{"id": "600500", "revid": "15490", "url": "https://gl.wikipedia.org/wiki?curid=600500", "title": "Gothorum Chronica", "text": ""}
{"id": "600501", "revid": "15490", "url": "https://gl.wikipedia.org/wiki?curid=600501", "title": "Chronicon Lusitanum", "text": ""}
{"id": "600505", "revid": "1131", "url": "https://gl.wikipedia.org/wiki?curid=600505", "title": "Elevador de Bom Jesus", "text": "O Elevador do Bom Jesus \u00e9 unha li\u00f1a de ferrocarril situada no Santuario do Bom Jesus do Monte, na fregues\u00eda de Ten\u00f5es (Braga, Portugal).\nOperado pola Confrar\u00eda do Bom Jesus do Monte, comunica a parte alta da cidade co Santuario, superando un desnivel de m\u00e1is de cen metros de altura. Segue un percorrido paralelo \u00e1 Escaleira do Bom Jesus e remata, na parte m\u00e1is alta, xunto \u00e1 estatua ecuestre de S\u00e3o Longuinho. Foi o primeiro funicular constru\u00eddo na Pen\u00ednsula Ib\u00e9rica. Actualmente \u00e9 o m\u00e1is antigo do mundo en servizo que utiliza o sistema de contrapeso de auga.\nO 23 de maio de 2013 foi declarado Monumento de Interese P\u00fablico polo goberno da Rep\u00fablica Portuguesa.\nHistoria.\nFoi constru\u00eddo por iniciativa do empresario bracarense Manuel Joaquim Gomes. Ti\u00f1a como obxectivo substitu\u00edr a li\u00f1a dos Carris de Braga (veh\u00edculos sobre carr\u00eds tirados por cabalos), que orixinariamente se prolongaba ata o santuario. Nos d\u00edas de moita actividade a tracci\u00f3n era complementada por bois na forte subida.\nO autor do proxecto foi o enxe\u00f1eiro su\u00edzo Niklaus Riggenbach. Este enviou dende o seu pa\u00eds todas as indicaci\u00f3ns necesarias para a execuci\u00f3n do proxecto e a instalaci\u00f3n do equipamento. As obras comezaron en marzo de 1880, coa supervisi\u00f3n e a colaboraci\u00f3n t\u00e9cnica do enxe\u00f1eiro portugu\u00e9s de ascendencia francesa Raul Mesnier du Ponsard. Os vag\u00f3ns foron constru\u00eddos en Su\u00edza pola empresa SLM.\nA inauguraci\u00f3n tivo lugar o 25 de marzo de 1882. O seu \u00e9xito levou a que ese mesmo ano se crease en Lisboa a Companhia dos Ascensores. Esta convidou a Mesnier a dese\u00f1ar e instalar na cidade unha serie de funiculares, alg\u00fans dos cales a\u00ednda est\u00e1n en marcha.\nA campa\u00f1a de reparaci\u00f3ns de 1946 utilizou material procedente do desmantelamento do Caminho de Ferro do Monte, na cidade de Funchal (Madeira).\nCaracter\u00edsticas.\nFunciona sobre unha rampla formada por d\u00faas cabinas independentes, conectadas por un sistema de funicular con contrapeso de auga. Cada vag\u00f3n ten un dep\u00f3sito que se enche de auga cando est\u00e1 no nivel superior e se baleira no nivel inferior. As\u00ed, a diferenza de peso permite o desprazamento. A cantidade de auga calc\u00falase segundo o n\u00famero de pasaxeiros nos vag\u00f3ns en cada viaxe."}
{"id": "600506", "revid": "65337", "url": "https://gl.wikipedia.org/wiki?curid=600506", "title": "Medio d\u00f3lar do 75 aniversario do Estado de California", "text": "O medio d\u00f3lar do 75 aniversario do Estado de California (en ingl\u00e9s: \"California Diamond Jubilee half dollar\") \u00e9 unha moeda de prata dese valor facial emitida en 1925 pola Casa da Moeda dos Estados Unidos en conmemoraci\u00f3n do 75 aniversario do establecemento do Estado de California.\nO Comit\u00e9 de Cidad\u00e1ns de San Francisco desexaba emitir unha moeda conmemorativa para recadar fondos para a celebraci\u00f3n da efem\u00e9ride. Para tal efecto, un congresista de California xuntou a proposta de autorizaci\u00f3n desta moeda a outro proxecto de lei xa existente, que foi aprobado polo Congreso a principios de 1925. \nA\u00ednda que os dese\u00f1os do escultor Jo Mora tiveron un acollemento hostil na Comisi\u00f3n de Belas Artes dos Estados Unidos, o Comit\u00e9 de Cidad\u00e1ns non os cambiou e foron finalmente aprobados. Desde ent\u00f3n, a moeda foi amplamente gabada pola s\u00faa beleza.\nTodos os exemplares do medio d\u00f3lar do 75 aniversario de California foron cu\u00f1ados en agosto de 1925 na Ceca de San Francisco, e a s\u00faa distribuci\u00f3n levouse a cabo o mes seguinte. A s\u00faa comercializaci\u00f3n non foi tan exitosa como se esperaba: s\u00f3 se cu\u00f1aron 150.000 moedas das 300.000 autorizadas, e delas case a metade non se venderon, polo que acabaron sendo refundidas. \nContexto hist\u00f3rico da efem\u00e9ride.\nAs terras nas que se constitu\u00edu o Estado de California foron visitadas por primeira vez polos europeos cando o explorador espa\u00f1ol Juan Rodr\u00edguez Cabrillo chegou al\u00ed en 1542. O seu informe \u00e1 coroa espa\u00f1ola suscitou pouco interese e non foi ata a chegada do mari\u00f1o ingl\u00e9s Francis Drake en 1579 que os espa\u00f1ois se animaron a colonizar a zona. As\u00ed e todo, durante os 275 anos seguintes, California tivo poucos colonos, sobre todo en torno \u00e1 cadea de misi\u00f3ns que se fundaron al\u00ed, tanto baixo o dominio espa\u00f1ol como, posteriormente, baixo o mexicano.\nSegundo o autor numism\u00e1tico Arlie R. Slabaugh, \"a chegada dos colonos americanos trouxo dous cambios a California que contin\u00faan hoxe en d\u00eda: os inmigrantes (tanto estranxeiros como estadounidenses) e a actividade\". En 1846, os colonos americanos rebel\u00e1ronse contra o dominio mexicano e fundaron a Rep\u00fablica da Bandeira do Oso, en cuxa bandeira aparec\u00eda un oso gris. Mais a rep\u00fablica durou pouco; comezara a guerra entre M\u00e9xico e os Estados Unidos, e California foi ocupada polas forzas estadounidenses. Unha semana antes da sinatura do Tratado de Guadalupe Hidalgo, en xaneiro de 1848, James W. Marshall descubriu ouro en Sutter's Mill, o que desencadeou a co\u00f1ecida como Febre do Oro de California, as\u00ed como a creaci\u00f3n do Estado de California en 1850.\nAprobaci\u00f3n da emisi\u00f3n.\nA creaci\u00f3n da moeda partiu do desexo do Comit\u00e9 de Cidad\u00e1ns de San Francisco, presidido por Angelo J. Rossi, de dispor dun medio d\u00f3lar conmemorativo para vender como v\u00eda de recadaci\u00f3n de fondos para unha celebraci\u00f3n local en conmemoraci\u00f3n do 75 aniversario de California como un dos estados da Uni\u00f3n. O 9 de xaneiro de 1925 present\u00e1rase un proxecto de lei no Senado para a creaci\u00f3n dun medio d\u00f3lar de prata e dun d\u00f3lar de ouro conmemorativos da Batalla de Bennington e da independencia de Vermont no per\u00edodo da guerra da independencia dos Estados Unidos. O proxecto foi aprobado polo Senado despois de que unha emenda eliminara o d\u00f3lar de ouro. Cando ese proxecto se debateu na C\u00e1mara de Representantes o 16 de febreiro de 1925, o congresista californiano John E. Raker propuxo unha emenda para engadir unha moeda conmemorativa do 75 aniversario do Estado de California. O representante Albert Vestal, presidente da Comisi\u00f3n de Moeda, Pesos e Medidas da C\u00e1mara de Representantes, op\u00faxose enerxicamente e afirmou que a Casa da Moeda se opu\u00f1a a producir \"estas moedas especiais\". Engadiu que, debido a isto, o representante de Washington Albert Johnson accedera a retirar o seu proxecto de lei para unha moeda conmemorativa na honra de Fort Vancouver, no Estado de Washington. No entanto, o congresista Raker insistiu e a s\u00faa emenda para a inclusi\u00f3n da nova moeda de California foi aprobada. O representante Johnson presentou, daquela, unha nova emenda para engadir tam\u00e9n ao proxecto de lei un medio d\u00f3lar conmemorativo do centenario de Fort Vancouver e, para desgusto de Vestal, tam\u00e9n foi aprobada. O proxecto de lei foi aprobado pola C\u00e1mara de Representantes, e o Senado aceptou as emendas da C\u00e1mara sen debate o 17 de febreiro de 1925.\nO secretario do Tesouro, Andrew W. Mellon, insistiu ao presidente Calvin Coolidge para que vetase a lei, con escritos como este:\nMalia estas presi\u00f3ns, o presidente Coolidge asinou o proxecto de lei, que se converteu as\u00ed na Lei do 24 de febreiro de 1925, pola que se autorizaban as tres moedas. Foi a primeira vez que a lexislaci\u00f3n sobre moedas conmemorativas abrangu\u00eda m\u00e1is dunha emisi\u00f3n. A lei autorizaba un total de 300.000 para a moeda conmemorativa do 75 aniversario de de California, e as pezas ser\u00edan retiradas ao seu valor nominal en nome do Comit\u00e9 de Cidad\u00e1ns pola \"San Francisco Clearing House Association\" ou a \"Los Angeles Clearing House Association.\" Este \u00faltimo grupo de bancos encarg\u00e1rase xa en 1923 da distribuci\u00f3n do medio d\u00f3lar do Centenario da Doutrina Monroe.\nPreparaci\u00f3n.\nO 4 de maio de 1925, o presidente do Comit\u00e9 de Cidad\u00e1ns de San Francisco, Rossi, envioulle unha carta ao director da Casa da Moeda dos EEUU, Robert J. Grant, na que sinalaba que houbera un certo atraso na preparaci\u00f3n do dese\u00f1o do novo medio d\u00f3lar, e que o senador de California Samuel M. Shortridge instara o Comit\u00e9 a seguir adiante sen demora. Rossi xuntou esbozos do escultor uruguaio-californiano Jo Mora, coa promesa de que a continuaci\u00f3n se presentar\u00eda un dese\u00f1o acabado e un modelo. Os membros do Comit\u00e9 de Cidad\u00e1ns elixiran a Mora por unanimidade, considerando que era o \u00fanico artista que pod\u00eda captar o esp\u00edrito da efem\u00e9ride conmemorada.\nAo que se recibiron, os esbozos e a carta foron enviados \u00e1 Comisi\u00f3n de Belas Artes, encargada desde 1921 de emitir ditames sobre o dese\u00f1o das moedas, e logo a un dos seus membros, o escultor James Earle Fraser, que fora o dese\u00f1ador da moeda de 5 centavos \"Buffalo\". Fraser escribiu a Rossi o 18 de maio, para lle comunicar a desaprobaci\u00f3n dos dese\u00f1os por parte da Comisi\u00f3n: \"o oso \u00e9 demasiado curto, e o conxunto inexperto e afeccionado\". Fraser recomendou que se contratase a Chester Beach \u2014autor do dese\u00f1o da moeda da Doutrina Monroe de 1923\u2014 ou a Robert I. Aitken \u2014que creara a moeda de 50 d\u00f3lares da Exposici\u00f3n Panam\u00e1-Pac\u00edfico de 1915\u2014, xa que ambos eran de California e poder\u00edan crear \"algo que ser\u00eda moito m\u00e1is interesante e cun maior sentido do que California \u00e9 realmente\".Malia as recomendaci\u00f3ns de Fraser, o Comit\u00e9 de Cidad\u00e1ns seguiu a confiar en Mora, que realizou de cami\u00f1o os esbozos acabados. Os autores Anthony Swiatek e Walter Breen, no seu traballo sobre as moedas conmemorativas estadounidenses, suxiren que o Comit\u00e9 de Cidad\u00e1ns non contratou a Beach nin a Aitken por falta de tempo e tam\u00e9n por non querer pagar os seus elevados honorarios. Os modelos acabados envi\u00e1ronse \u00e1 Ceca de Filadelfia o 17 de xu\u00f1o e remit\u00edronse \u00e1 Comisi\u00f3n de Belas Artes. Para daquela, Fraser xa non era membro da Comisi\u00f3n, e quen os recibiu foi o escultor Lorado Taft, xunto cunha nota na que se dic\u00eda que o Comit\u00e9 de Cidad\u00e1ns non contratara a Aitken por mor do alto custo e porque os novos dese\u00f1os eran pouco mellores que os anteriores. Por\u00e9n, tanto Taft como outro membro, Louis Ayres, recomendaron a s\u00faa aceptaci\u00f3n. Ayres suxeriu que se colocase o lema nacional IN GOD WE TRUST \"nalgunha posici\u00f3n na que non parecese que os buscadores de ouro o estaban a fritir en aceite\". O historiador numism\u00e1tico Don Taxay afirmou que este consello non se seguiu, \u00e1 falta dunha posici\u00f3n alternativa na que colocar o lema.\nLogo de aceptados os dese\u00f1os, a Casa da Moeda creou cu\u00f1os de traballo baseados no modelo de xeso, en xullo de 1925. Estes cu\u00f1os envi\u00e1ronse desde Filadelfia ata a Ceca de San Francisco, onde se cu\u00f1aron 150.000 moedas en agosto, ademais doutras 200 reservadas para a s\u00faa inspecci\u00f3n e proba na reuni\u00f3n de 1926 da Comisi\u00f3n de Ensaios dos Estados Unidos.\nDese\u00f1o.\nDescrici\u00f3n.\nNa creaci\u00f3n do medio d\u00f3lar, Mora utilizou motivos que evocan a California na \u00e9poca da creaci\u00f3n do estado en 1850. O anverso representa un buscador de ouro medio axeonllado, coa s\u00faa tixola, procurando anacos de ouro aluvial. Pola s\u00faa banda, o reverso parte dunha adaptaci\u00f3n da bandeira de California, co\u00f1ecida como a \"bandeira do oso\", amosando a figura dun un oso gris cami\u00f1ando cara \u00e1 esquerda. Mora deixou o campo da moeda sen pu\u00edr, o que lle outorga \u00e1 moeda un aspecto texturizado. \nValoraci\u00f3n da cr\u00edtica.\nO dese\u00f1o do medio d\u00f3lar do 75 aniversario de California foi moi admirado pola cr\u00edtica logo da aparici\u00f3n da moeda. Swiatek considerouno como \"unha das mi\u00f1as obras de arte numism\u00e1ticas favoritas\". Segundo o comerciante de moedas e escritor Q. David Bowers, \"o Comit\u00e9 de Cidad\u00e1ns [...] ignorou sabiamente as cr\u00edticas de Fraser\". Eric Brothers, no seu artigo de 2014 sobre a moeda, escribiu que \"encarnaba a imaxinar\u00eda por excelencia de California na d\u00e9cada de 1850\". David M. Bullowa, que estudou as moedas conmemorativas para a \"American Numismatic Association\" na d\u00e9cada de 1930, considerouna \"un medio d\u00f3lar moi viril e ben executado, no que o anverso e o reverso est\u00e1n definitivamente relacionados entre si\" O seu contempor\u00e1neo, B. Max Mehl, escribiu en 1937 que se trataba dunha \"moeda fermosa [...] O anverso \u00e9 unha obra de arte moi fina\". Por\u00e9n, confundiu o animal do reverso cun oso polar e expresou a s\u00faa perplexidade: \"Viaxei por California e percorrina de punta a punta, e nunca vin un oso\".\nO historiador da arte Cornelius Vermeule, na s\u00faa obra sobre a cu\u00f1axe de moeda estadounidense, considerou a moeda de California como \"unha das maiores obras de cu\u00f1axe numism\u00e1tica dos Estados Unidos\". Cualificou o dese\u00f1o de audaz e eficaz, e admirou sinaladamente o animal, do que afirmou que \"os m\u00fasculos, os \u00f3sos e os guechos de pelaxe expresan a enorme determinaci\u00f3n do oso\". Na s\u00faa opini\u00f3n, a rotulaxe \u00e9 especialmente acertada, xa que se utilizan dous tama\u00f1os de letra diferentes e, a\u00ednda que est\u00e1n presentes os tres lemas habituais nas moedas estadounidenses (LIBERTY, IN GOD WE TRUST e E PLURIBUS UNUM), a colocaci\u00f3n \"est\u00e1 tan habilmente lograda que parece dif\u00edcil decatarse de que se utilizan as tres [...] inscrici\u00f3ns\".\nDistribuci\u00f3n e comercializaci\u00f3n.\nO primeiro esp\u00e9cime cu\u00f1ado do medio d\u00f3lar conmemorativo do 75 aniversario de California entreg\u00f3uselle ao \"De Young Memorial Museum\" de Golden Gate Park, en San Francisco. O cu\u00f1o utilizado para as primeiras cu\u00f1axes tratouse especialmente para producir un efecto esmerilado, que se desgastou aproximadamente despois das 75 primeiras cu\u00f1axes, segundo exp\u00f3n Swiatek no seu posterior volume sobre moedas conmemorativas. Pola s\u00faa parte, o numism\u00e1tico Kevin Flynn suxire que as primeiras 100 pezas amosan estas superficies especiais e que isto se levou a cabo por petici\u00f3n de Rossi, para a s\u00faa presentaci\u00f3n a personalidades. Co\u00f1\u00e9cese un exemplar que carece da habitual marca de ceca \u2014un \"S\" no exergo do reverso, baixo o D de DOLLAR\u2014; o m\u00e1is probable \u00e9 que se trate dunha peza cu\u00f1ada en proba, preparada polo gravador xefe da Casa da Moeda, John R. Sinnock, e vendida posteriormente por el ou os seus herdeiros.\nS\u00e1bese que polo menos un exemplar do medio d\u00f3lar sa\u00edu da Ceca de San Francisco o 26 de agosto de 1925, xa que se amosou nunha reuni\u00f3n da Sociedade Numism\u00e1tica da Costa do Pac\u00edfico que tivo lugar ese d\u00eda. Os 494 cativos nacidos en California o 9 de setembro de 1925, o d\u00eda en que se celebraba o 75 aniversario dese estado, recibiron como agasallo un exemplar do medio d\u00f3lar. Unhas poucas pezas mont\u00e1ronse en insignias para seren utilizadas por funcionarios e moitas vend\u00e9ronse nunha celebraci\u00f3n que tivo lugar en San Francisco, entre o 6 e o 12 de setembro, en conmemoraci\u00f3n do 75 aniversario. A\u00ednda que varios milleiros foron adquiridas por coleccionistas e comerciantes de moedas, crese que a maior parte foron parar a mans de non coleccionistas. Segundo Bowers, \"os esforzos de distribuci\u00f3n non estiveron especialmente ben coordinados\" e 63.606 pezas foron devoltas \u00e1 Casa da Moeda para a s\u00faa fundici\u00f3n, o que deixou un total de 86.594 pezas distribu\u00eddas \u00e1 poboaci\u00f3n, inclu\u00eddas as reservadas para a Comisi\u00f3n de Ensaios.\nCotizaci\u00f3n no mercado.\nO medio d\u00f3lar conmemorativo do 75 aniversario do Estado de California sufriu unha suba gradual de prezo ao longo dos anos, cos \u00fanicos contratempos dos descensos de prezos posteriores \u00e1s burbullas das moedas conmemorativas de 1936 e de 1980. \nA edici\u00f3n de 2015 do cat\u00e1logo \"A Guide Book of United States Coins\", de Richard S. Yeoman, atrib\u00faelle un prezo de entre 200 e 1.300 d\u00f3lares, en funci\u00f3n do seu estado de conservaci\u00f3n. No entanto, un esp\u00e9cime nunhas condici\u00f3ns particularmente excelentes acadou os 17.250 d\u00f3lares nunha poxa que tivo lugar en 2009."}
{"id": "600507", "revid": "65337", "url": "https://gl.wikipedia.org/wiki?curid=600507", "title": "Medio d\u00f3lar do Xubileu de Diamante do Estado de California", "text": ""}
{"id": "600508", "revid": "785", "url": "https://gl.wikipedia.org/wiki?curid=600508", "title": "San Pedro de Viana", "text": ""}
{"id": "600509", "revid": "785", "url": "https://gl.wikipedia.org/wiki?curid=600509", "title": "Santa Cruz de Viana", "text": ""}
{"id": "600510", "revid": "197", "url": "https://gl.wikipedia.org/wiki?curid=600510", "title": "Volvoreta", "text": ""}
{"id": "600511", "revid": "1505", "url": "https://gl.wikipedia.org/wiki?curid=600511", "title": "Narcissus pseudonarcissus", "text": "Narcissus pseudonarcissus \u00e9 unha especie bot\u00e1nica da familia das Amarilid\u00e1ceas.\nDescrici\u00f3n.\n\u00c9 unha planta perenne e bulbosa, co bulbo globular de cor branca no seu interior e negruzca na s\u00faa cuberta. As follas radicais e lineais de cor verde escura de 35 cm de lonxitude. A inflorescencia m\u00e1is alta que as follas, \u00e9 erecta e ten no seu extremo unha fragante flor de cor amarela dourada, acanalada e composta por seis segmentos agudos, O froito \u00e9 unha c\u00e1psula.\nH\u00e1bitat.\n\u00c9 unha planta nativa de Europa central e setentrional e medra nos bosques h\u00famidos. Na pen\u00ednsula ib\u00e9rica est\u00e9ndense polos Pireneos e o Cant\u00e1brico.\nPropiedades.\nCont\u00e9n narcitina ou narcisina que ten propiedades em\u00e9ticas. Recomendouse para casos de epilepsia e afecci\u00f3ns de tipo esp\u00e1stico. Observouse unha actividade favorable no tratamento de tumores e na leucemia.\nAs doses excesivas desta planta provoca o v\u00f3mito e son laxantes.\nTaxonom\u00eda.\n\"Narcissus pseudonarcissus\" foi descrita por Carl von Linn\u00e9 e publicada en \"Species Plantarum\" 1: 289. 1753.\nNarcissus, nome xen\u00e9rico que fai referencia ao mozo narcisista da mitolox\u00eda grega \u039d\u03ac\u03c1\u03ba\u03b9\u03c3\u03c3\u03bf\u03c2 (\"Narkissos\"), fillo do deus r\u00edo \"Cephissus\" e da ninfa \"Leiriope\", que se distingu\u00eda pola s\u00faa beleza. \nO nome deriva da palabra grega: \u03bd\u03b1\u03c1\u03ba\u1f70\u03bf, nark\u00e0o (= narc\u00f3tico) e ref\u00edrese ao cheiro penetrante e embriagante das flores dalgunhas especies (alg\u00fans soste\u00f1en que a palabra deriva da palabra persa \u0646\u0631\u06af\u0633 e que se pronuncia \"Nargis\", que indica que esta planta \u00e9 embriagadora). \npseudonarcissus: ep\u00edteto latino que significa \"falso narciso\"."}
{"id": "600512", "revid": "1505", "url": "https://gl.wikipedia.org/wiki?curid=600512", "title": "Narcissus rupicola", "text": "O Narcissus rupicola \u00e9 unha especie de planta da familia das amarilid\u00e1ceas.\nDescrici\u00f3n.\nTen entre 8 e 20 cm de altura. O seu talo xorde do bulbo subterr\u00e1neo do que igualmente xorden as follas, de at\u00e9 3 mm de anchas, longas e con d\u00faas li\u00f1as resaltadas por abaixo. A flor, ou at\u00e9 3 flores por bulbo \u00e1s veces, xorden na primavera, (e no ver\u00e1n nas alturas das serras, onde medra at\u00e9 gran altura), de cor amarela forte, m\u00e1is erectas que outras do x\u00e9nero. As pezas florais externas \u00e1brense totalmente, anchas e redondeadas, e as internas igualmente soldadas, forman unha coroa acampanada curta. O froito desenv\u00f3lvese avultando considerablemente o ovario ao final do longo tubo que forma a flor, na s\u00faa conexi\u00f3n co talo.\nDistribuci\u00f3n e h\u00e1bitat.\nNo centro da pen\u00ednsula ib\u00e9rica. Medra en lugares rochosos, nas repisas e fisuras das penas, onde aparentemente non hai substrato vexetal.\nTaxonom\u00eda.\n\"Narcissus rupicola\" foi descrita por Dufour en J.J.Roemer &amp; J.A.Schultes e publicado en \"Syst\". \"Veg\". 7: 958 no ano 1830.\nNarcissus nome xen\u00e9rico que fai referencia do mozo narcisista da mitolox\u00eda grega \u039d\u03ac\u03c1\u03ba\u03b9\u03c3\u03c3\u03bf\u03c2 (\"Narkissos\") fillo do deus r\u00edo \"Cephissus\" e da ninfa \"Leiriope\"; que se distingu\u00eda pola s\u00faa beleza. \nO nome deriva da palabra grega: \u03bd\u03b1\u03c1\u03ba\u1f70\u03bf, nark\u00e0o (= narc\u00f3tico) e ref\u00edrese ao cheiro penetrante e embriagante das flores dalgunhas especies (alg\u00fans soste\u00f1en que a palabra deriva da palabra persa \u0646\u0631\u06af\u0633 e que se pronuncia \"Nargis\", que indica que esta planta \u00e9 embriagadora). \nrupicola: ep\u00edteto latino que significa \"con h\u00e1bitat nas rocas\"."}
{"id": "600514", "revid": "1505", "url": "https://gl.wikipedia.org/wiki?curid=600514", "title": "Narcissus tazetta", "text": "Narcissus tazetta \u00e9 unha planta da familia das amarilid\u00e1ceas.\nDescrici\u00f3n.\nO \"Narcissus tazetta\" \u00e9 unha planta bulbosa perenne, glabra con talo forte, de 20-65 cm de alto, comprimido, de 2 cantos e sen follas. Bulbo ovalado, de at\u00e9 6 cm de longo e 5 cm de grosor. As 3-6 follas presentes na floraci\u00f3n son planas ou acanaladas, con frecuencia verde azulada, de 20-75 cm de longo e 5-14 mm de ancho. Flores en acios en n\u00famero de 2-15, cogantes, de lonxitude desigual, nun ped\u00fanculo de at\u00e9 7,5 cm de longo na axila dun t\u00e9palo membranoso, de at\u00e9 6,5 cm de longo, arom\u00e1ticas. Tubo corolino delgado, de 12-30 mm de longo. P\u00e9talos brancos, de cor crema ou amarela, estendidos, de 8-22 mm de longo e 4-14 mm de ancho. Corola secundaria en forma de copa, amarela ou laranxa, de 3-6 mm de alto. Estames desiguais, os 3 m\u00e1is longos sobresa\u00edntes.\nH\u00e1bitat.\nTerreos en cultivo, matogueiras, beiras dos r\u00edos.\nDistribuci\u00f3n.\nMediterr\u00e1neo, Canarias, C\u00e1ucaso. \nTaxonom\u00eda.\n\"Narcissus tazetta\" foi descrita polo cient\u00edfico Carl von Linn\u00e9 e publicada en \"Species Plantarum\" 1, 290, no ano 1753.\nN\u00famero de cromosomas de \"Narcissus tazetta\" (Fam. Amaryllidaceae) e tax\u00f3ns infraespec\u00edficos: n=5 2n=10. 2n=20,21,30,31. 2n=22.\nNarcissus nome xen\u00e9rico que fai referencia do mozo narcisista da mitolox\u00eda grega \u039d\u03ac\u03c1\u03ba\u03b9\u03c3\u03c3\u03bf\u03c2 (\"Narkissos\") fillo do deus r\u00edo \"Cephissus\" e da ninfa \"Leiriope\"; que se distingu\u00eda pola s\u00faa beleza. \nO nome deriva da palabra grega: \u03bd\u03b1\u03c1\u03ba\u1f70\u03bf, nark\u00e0o (= narc\u00f3tico) e ref\u00edrese ao cheiro penetrante e embriagante das flores dalgunhas especies (alg\u00fans soste\u00f1en que a palabra deriva da palabra persa \u0646\u0631\u06af\u0633 e que se pronuncia \"Nargis\", que indica que esta planta \u00e9 embriagadora). \ntazetta: ep\u00edteto latino que significa \"con pequena cunca\"."}
{"id": "600516", "revid": "1505", "url": "https://gl.wikipedia.org/wiki?curid=600516", "title": "Narcissus triandrus", "text": "Narcissus triandrus \u00e9 unha planta bulbosa da familia das amarilid\u00e1ceas e o \u00fanico membro do x\u00e9nero \"Narcissus\" na secci\u00f3n \"Ganymedes\".\nDescrici\u00f3n.\nEspecie moi caracter\u00edstica dentro do x\u00e9nero \"Narcissus\", con flores en grupos de 1-8, p\u00e9ndulas, de cor branca, amarela p\u00e1lido ou amarela intenso; o tubo do perigonio \u00e9 longo e tubular, a coroa con forma de copa m\u00e1is ou menos alargada e os t\u00e9palos reflexos e retortos. Estames inferiores inclu\u00eddos no tubo, os superiores sa\u00edntes. Follas de 1-8 mm de anchura, coa face acanalada e o env\u00e9s estriado. Florece na primavera.\nH\u00e1bitat.\nBrezais, bosques e zonas rochosas. En espazos solleiros entre repisas de pedregais, carrascais, e berrocais.\nDistribuci\u00f3n.\nPen\u00ednsula ib\u00e9rica, Francia (Archipel das Gl\u00e9nan).\nTaxonom\u00eda.\n\"Narcissus triandrus\" foi descrita por Carl von Linn\u00e9 e publicada en \"Species Plantarum\" ed. 2 416 1762.\"\"\nN\u00famero de cromosomas de \"Narcissus tazetta\" (Fam. Amaryllidaceae) e tax\u00f3ns infraespec\u00edficos: n=5 2n=10. 2n=20,21,30,31. 2n=22.\nNarcissus nome xen\u00e9rico que fai referencia do mozo narcisista da mitolox\u00eda grega \u039d\u03ac\u03c1\u03ba\u03b9\u03c3\u03c3\u03bf\u03c2 (\"Narkissos\") fillo do deus r\u00edo \"Cephissus\" e da ninfa \"Leiriope\"; que se distingu\u00eda pola s\u00faa beleza. \nO nome deriva da palabra grega: \u03bd\u03b1\u03c1\u03ba\u1f70\u03bf, nark\u00e0o (= narc\u00f3tico) e ref\u00edrese ao cheiro penetrante e embriagante das flores dalgunhas especies (alg\u00fans soste\u00f1en que a palabra deriva da palabra persa \u0646\u0631\u06af\u0633 e que se pronuncia \"Nargis\", que indica que esta planta \u00e9 embriagadora). \ntriandrus: ep\u00edteto latino que significa \"con tres estames\"."}
{"id": "600517", "revid": "1505", "url": "https://gl.wikipedia.org/wiki?curid=600517", "title": "Anacardiaceae", "text": "Anacardiaceae \u00e9 unha familia de plantas esencialmente arb\u00f3reas e arbustivas pertencente \u00e1 orde Sapindales. Constit\u00faena 77 x\u00e9neros cunhas 700 especies aceptadas, das case 3000 descritas, propias de pa\u00edses tropicais, c\u00e1lidos e t\u00e9pedos.\nDescrici\u00f3n.\nSon \u00e1rbores, arbustos, raramente subarbustos ou trepadoras, frecuentemente con zume venenosa. Son plantas dioicas, monoicas, andromonoicas, pol\u00edgamas ou hermafroditas. Te\u00f1en follas alternas, raramente opostas ou verticiladas, simples ou pinnaticompuestas, pecioladas ou s\u00e9siles, xeralmente sen est\u00edpulas; cando son compostas, os fol\u00edolos son opostos ou \u00e1s veces alternos, de marxes enteiras, serrados ou crenados. As inflorescencias son terminais e/ou axilares, tirsoides, paniculadas, en acio ou espigadas, con br\u00e1cteas e bract\u00e9olas deciduas ou persistentes, petaloides ou foliosas, de flores actinomorfas, unisexuais ou bisexuais, con hipanto \u00e1s veces presente e perianto xeralmente de 2 verticilos. O froito \u00e9 drup\u00e1ceo ou samaroide, carnoso ou seco, \u00e1s veces cun \u00e1 lateral ou marxinal, ocasionalmente co c\u00e1liz subxacente agrandado (\"Astronium\") ou unido a un hipocarpo carnoso (\"Anacardium\"). As sementes, en n\u00famero de 1\u201312, pos\u00faen endosperma escaso ou ausente, un embri\u00f3n curvado ou recto, os cotiled\u00f3ns xeralmente libres, bilobados, iguais ou plano-convexos.\nTaxonom\u00eda.\nAnacardiaceae foi descrita por Robert Brown e publicada en \"Narrative of an Expedition to Explore the River Zaire\", p. 431, 1818."}
{"id": "600521", "revid": "6", "url": "https://gl.wikipedia.org/wiki?curid=600521", "title": "Cemiterio de Ribadeo", "text": "O cemiterio de Ribadeo \u00e9 o camposanto p\u00fablico da vila mari\u00f1\u00e1, constru\u00eddo en 1932. Sit\u00faase sobre a r\u00eda de Ribadeo, e parte dunha doaz\u00f3n dos irm\u00e1ns Moreno. Ten unha extensi\u00f3n de 1,92 ha e disp\u00f3n dunha capela modernista con vidreiras de \u00e9poca. Ten un osario e un antigo edificio de autopsias, hoxe en desuso. A portada de acceso garda unha certa semellanza coa do cemiterio Col\u00f3n da Habana.\nHistoria.\nCon anterioridade o cemiterio de Ribadeo ergu\u00edase nos terreos que pasou a ocupar o parador de turismo da localidade. O novo camposanto inaugurouse en 1932 nun terreo doado polos irm\u00e1ns Pedro e Juan Moreno, que aportaron ademais 500\u00a0000 pesetas para a s\u00faa construci\u00f3n, xunto co peche, a capela e unha estrada de acceso. O proxecto foi realizado por Manuel del Busto Entre as directrices marcadas polos irm\u00e1ns Moreno estaba a idea de impedir ter grandes diferenzas entre ricos e pobres, evitando os grandes mausoleos.\nNo 2001 cumpriuse os desexos dos irm\u00e1ns Moreno de que os seus restos repousasen en Ribadeo, despois de ser enterrados en Buenos Aires. Trala repatriaci\u00f3n quedaron na capela, \u00f3s p\u00e9s dunha figura de m\u00e1rmore de Carrara de Collaut Varela. Foron nomeados fillos predilectos de Ribadeo.\nEn novembro de 2010, por mor de obras na capela, as vidreiras sufriron unha destruci\u00f3n que foi reparada.\nO 4 e 5 de xullo de 2023 na zona com\u00fan do cemiterio fix\u00e9ronse os traballos de exhumaci\u00f3n de dous corpos de mortos da guerra civil."}
{"id": "600522", "revid": "89787", "url": "https://gl.wikipedia.org/wiki?curid=600522", "title": "Exhumaci\u00f3ns en Ribadeo", "text": "O 4 e 5 de xullo de 2023 produciuse pola Asociaci\u00f3n de Recuperaci\u00f3n da Memoria Hist\u00f3rica no cemiterio de Ribadeo a exhumaci\u00f3n de dous corpos de mortos na guerra civil, a ra\u00edz da entrada de sublevados en Ribadeo o 23 de xullo de 1936. Tratar\u00edase (por confirmar a comezos do ver\u00e1n de 2023) de Manuel Mon Miranda e Justo Fern\u00e1ndez Su\u00e1rez. Ser\u00edan d\u00faas das sete persoas asasinadas ese d\u00eda.\nO expediente, entre outras tramitaci\u00f3ns, foi sometido a exposici\u00f3n p\u00fablica no BOP de Lugo.\nVer tam\u00e9n.\nMemoria hist\u00f3rica\nPedras da Memoria"}
{"id": "600523", "revid": "89787", "url": "https://gl.wikipedia.org/wiki?curid=600523", "title": "Mulleres en Colombia", "text": "Segundo o estabelecido na Constituci\u00f3n colombiana de 1991, as mulleres en Colombia te\u00f1en o dereito \u00e1 integridade corporal e \u00e1 autonom\u00eda, as\u00ed como o dereito a votar, a ocupar cargos p\u00fablicos, a traballar, a salarios xustos ou igual salario, a posu\u00edr propiedades, a recibir educaci\u00f3n, a servir no ex\u00e9rcito en certos deberes (est\u00e1n exclu\u00eddas das unidades de armas de combate), a celebrar contratos legais e a ter dereitos matrimoniais, parentais e relixiosos. Os dereitos das mulleres en Colombia desenvolv\u00e9ronse gradualmente dende comezos do s\u00e9culo XX. \nHistoria.\nO primeiro nome de muller reco\u00f1ecido pola historia de Colombia \u00e9 Policarpa Salavarrieta (1795-1817) quen espiou para as forzas independentistas crioulas e desempe\u00f1ou un papel clave na independencia respecto do Imperio Espa\u00f1ol.\nAo longo da \u00e9poca colonial, o s\u00e9culo XIX e o estabelecemento da era republicana, as mulleres foron relegadas a ser amas de casa nunha sociedade dominada por homes. Por outra banda, as mulleres pertencentes a grupos ind\u00edxenas sufriron a marxinaci\u00f3n e violencia dos colonizadores espa\u00f1ois. Moitas mulleres ind\u00edxenas estaban suxeitas a escravitude, violaci\u00f3ns e perda da s\u00faa identidade cultural.\nA sociedade wayuu.\nNos grupos ind\u00edxenas con respecto \u00e1 relevancia das mulleres na comunidade salienta o pobo wayuu, presente en Colombia e Venezuela, que a mi\u00fado foi descrito como unha sociedade matriarcal na que o papel da muller \u00e9 central. Por\u00e9n, outras investigaci\u00f3ns apuntan que se ben se trata dunha sociedade matrilinear, a ollada dende o chamado \"exotismo ind\u00edxena\" mitificou alg\u00fans aspectos referidos ao seu poder espec\u00edfico e que se ben as mulleres son importantes na reproduci\u00f3n e no coidado como base da sociedade, son conselleiras, posuidoras dos saberes e donas da preservaci\u00f3n da cultura, isto sit\u00faase no espazo privado. Na pr\u00e1ctica son os var\u00f3ns quen deciden sobre asuntos legais, problemas entre clans e sobre a vida das mulleres.\nFinais do s\u00e9culo XIX e s\u00e9culo XX.\nA educaci\u00f3n para as mulleres limit\u00e1base aos ricos e s\u00f3 se lles permit\u00eda estudar at\u00e9 a escola secundaria nun mosteiro baixo unha educaci\u00f3n cat\u00f3lica. A comezos do s\u00e9culo XX Mar\u00eda Rojas Tejada (1890) estudara no estranxeiro e despois de ser profesora na Universidade de Georgetown, regresou a Colombia co obxectivo de promover a educaci\u00f3n das mulleres, levando consigo o innovador m\u00e9todo Montessori. En 1914, en Yarumal na rexi\u00f3n de Antioquia fundou un Centro Cultural da Muller que tivo pouca aceptaci\u00f3n. M\u00e1is tarde trasladouse a Medell\u00edn mais foi expulsada da universidade e, presionada polo clero, abandonou a cidade. O seu seguinte destino foi Manizales onde os columnistas da prensa local a consideraron unha ameaza para a moral e recomendaron que a poboaci\u00f3n non lle dese aloxamento nin traballo. Finalmente instalouse en Pereira onde fundou unha escola mixta e laica, dedicouse a traducir artigos de feministas europeas e norteamericanas e publicou, entre 1916 e 1918, a revista \"Femeninas\" sobre os dereitos da muller.\nEn 1920 tivo lugar a primeira folga de traballadoras en Colombia. Foi na empresa Fabricato da f\u00e1brica de tecidos de Bello, Antioquia, que comezou o 14 de febreiro e foi dirixida e negociada pola obreira Betsab\u00e9 Espinal (1896-1932). Foi unha folga realizada sen o apoio dos seus compa\u00f1eiros var\u00f3ns. Betsab\u00e9 asinou a negociaci\u00f3n cunha suba salarial do 40% e un acordo de 9 horas e 50 minutos de xornada, a subministraci\u00f3n de alpargatas e o cesamento do acoso sexual por parte dos seus xefes. \nNa d\u00e9cada dos vinte salientou a dirixente socialista Mar\u00eda Cano (1887 - 1967), que rompeu coa imaxe do papel tradicional e subordinado da muller na sociedade colombiana. Dirixiu xornadas hist\u00f3ricas en defensa das liberdades pol\u00edticas e dos dereitos civ\u00eds e converteuse nun s\u00edmbolo da organizaci\u00f3n obreira. En 1921 participou na fundaci\u00f3n da revista \"Cyrano\", onde escribiu poes\u00eda e contos. Foi vicepresidenta do \"III Congreso Obreiro\", momento no que se fundou o Partido Socialista Revolucionario. En 1960, nun sa\u00fado que enviou \u00e1 Organizaci\u00f3n Democr\u00e1tica de Mulleres o 8 de marzo, lembrou:\nTam\u00e9n unha das artistas m\u00e1is relevantes da historia de Colombia D\u00e9bora Arango (1907-2005) desafiou o mandato patriarcal tanto na s\u00faa vida como na s\u00faa pintura, especialmente comprometida coa pol\u00edtica e a sociedade. Destacan as imaxes de mulleres marxinadas e tam\u00e9n \u00e9 a primeira pintora colombiana en pintar espidos femininos.\nEn 1928 a escritora, artista e educadora Georgina Fletcher defendeu na prensa xunto co xornalista e intelectual liberal Baldomero San\u00edn Cano o proxecto de lei sobre \"os dereitos das mulleres colombianas\" presentado o 6 de maio de 1928 no Congreso polo senador liberal Absal\u00f3n Fern\u00e1ndez de Soto Lozano e debatido sen votaci\u00f3n porque non se acadou qu\u00f3rum.\nDurante a etapa comprendida entre 1930 e 1943 constr\u00faense os primeiros espazos de conciencia colectiva en relaci\u00f3n \u00e1 loita polos dereitos das mulleres. Entre as primeiras reivindicaci\u00f3ns, a reivindicaci\u00f3n da independencia econ\u00f3mica dentro do matrimonio, o dereito \u00e1 administraci\u00f3n patrimonial, o dereito de acceso \u00e1 educaci\u00f3n e \u00e1 funci\u00f3n p\u00fablica. Entre as mulleres que destacan neste per\u00edodo estaban Ofelia Uribe, Clotilde Garc\u00eda Borrero e Georgina Fletcher que, en 1930, organizaron o Centro de Cultura da Muller e lograron, mediante negociaci\u00f3ns con embaixadas e o presidente de Colombia, a organizaci\u00f3n en Bogot\u00e1 do IV Congreso Internacional da Muller. As publicaci\u00f3ns da \u00e9poca son \"Letras y Encajes\" e \"El Heraldo Femenino\".\nObtenci\u00f3n do voto, 1954.\nAs mulleres colombianas te\u00f1en dereito ao voto desde 1954. O dereito ao voto foi concedido polo ditador colombiano Gustavo Rojas Pinilla despois de anos de loita das mulleres dende os anos 30 para adquirir a plena cidadan\u00eda. Entre as mulleres m\u00e1is importantes do movemento sufraxista colombiano at\u00f3panse Esmeralda Arboleda que liderou o movemento xunto con Josefina Valencia e Ofelia Uribe.\nEn 1957, as mulleres votaron por primeira vez en Colombia nun plebiscito. A historiadora Lola Garc\u00eda Luna sinala:\nDereitos.\nEn 1932, a Lei 28/1932 reco\u00f1ece a igualdade de dereitos civ\u00eds \u00e1s mulleres de Colombia logo dunha intensa loita que lideran Georgina Fletcher e Ofelia Uribe. Reco\u00f1\u00e9cese o dereito da muller colombiana a herdar e administrar os seu bens.\nParticipaci\u00f3n pol\u00edtica.\nEn 2019, Colombia ocupaba o posto 114 na lista de presenza de mulleres no Congreso e no Senado. Tralas elecci\u00f3ns de 2018 a Asemblea contaba co 18,71 % de mujeres 171h/32m e no Senado 20,95 % 105h/22m.\nDereitos educativos.\nAntes de 1933, \u00e1s mulleres en Colombia s\u00f3 se lles permit\u00eda a escolarizaci\u00f3n ata o ensino secundario. O congresista liberal Jorge Eli\u00e9cer Gait\u00e1n defendeu o decreto n\u00famero 1972 de 1933 para permitir que as mulleres recibisen estudos superiores, mentres que o conservador Germ\u00e1n Arciniegas op\u00faxose. O decreto foi aprobado e asinado polo goberno liberal de Alfonso L\u00f3pez Pumarejo. A Universidade Nacional de Colombia, de propiedade estatal, foi a primeira instituci\u00f3n de educaci\u00f3n superior que permitiu estudantes femininas. Gerda Westendorp foi admitida o 1 de febreiro de 1935 para estudar medicina. Gabriela Pel\u00e1ez, que foi admitida como estudante en 1936 e graduada como avogada, converteuse na primeira muller en graduarse nunha universidade de Colombia. En 1936, Mar\u00eda Carulla fundou a primeira escola de obras sociais co apoio da Universidade Nosa Se\u00f1ora do Rosario. Despois disto, as mulleres comezaron a ser vistas por moitos como iguais aos homes polo seu rendemento acad\u00e9mico, creatividade e disciplina. Ao mesmo tempo, os cidad\u00e1ns comezaron a apoiar a idea da cidadan\u00eda para as mulleres seguindo o exemplo doutros pa\u00edses. A violencia pol\u00edtica constante, os problemas sociais e os problemas econ\u00f3micos foron os principais temas de estudo das mulleres, principalmente nas \u00e1reas de violencia familiar e relaci\u00f3ns de parella, e tam\u00e9n no maltrato infantil.\nDereitos de contratos legais.\nUn grupo de mulleres liderado por Georgina Fletcher reuniuse co daquela presidente de Colombia, Enrique Olaya Herrera, coa intenci\u00f3n de pedirlle que apoiase a transformaci\u00f3n da lexislaci\u00f3n colombiana sobre o dereito das mulleres a administrar propiedades. A lei chamouse \"Lei sobre o R\u00e9xime de Capitulaci\u00f3ns Matrimoniais\", que foi proposta posteriormente no Congreso en decembro de 1930 por Ofelia Uribe como reforma constitucional. O obxectivo principal da lei era permitir que as mulleres xestionasen os seus bens e non os seus maridos, familiares ou titores segundo o caso. A medida xerou un esc\u00e1ndalo no Congreso. Non foi aprobada e posteriormente xerou persecuci\u00f3ns e conspiraci\u00f3ns contra o colectivo das mulleres. Como l\u00edder do grupo, Georgina Fletcher foi perseguida e illada. O \"R\u00e9xime do Convenio Matrimonial\" foi presentado de novo no Congreso en 1932 e aprobado na Lei 28 de 1932.\nVida familiar.\nA maior\u00eda dos fillos nacen f\u00f3ra do matrimonio. Na d\u00e9cada de 2000, o 55,8% dos nacementos foron de nais que cohabitan, o 22,9% de nais casadas e o 21,3% de nais solteiras (que non conviven cunha parella). A vida familiar mudou nas \u00faltimas d\u00e9cadas: na d\u00e9cada de 1970, o 68,8% dos nacementos foron dentro do matrimonio, e o divorcio legalizouse en 1991.\nViolencia contra as mulleres.\nO artigo 42 da Constituci\u00f3n de Colombia aprobada en 1991 estabelece que \u201cas relaci\u00f3ns familiares se basean na igualdade de dereitos e deberes da parella e no respecto mutuo de todos os seus membros. Calquera forma de violencia na familia consid\u00e9rase destrutiva da s\u00faa harmon\u00eda e unidade, e ser\u00e1 sancionada de acordo coa lei\u201d.\nO 16 de xullo de 1996 promulgouse a \"Lei 294 de 1996\", para combater a violencia intrafamiliar. A violaci\u00f3n conxugal foi criminalizada en 1996. En 2008, a \"Lei 1257 de 2008\", promulgou unha norma integral contra a violencia contra as mulleres. Unha an\u00e1lise realizada sobre datos de 2014 en relaci\u00f3n coa lei sinalaba que se ben a lei, que fora unha conquista dos movementos feministas, ti\u00f1a un enfoque de dereitos humanos das mulleres \"\"na pr\u00e1ctica dos e das operadoras xudiciais persiste a necesidad da conservaci\u00f3n da unidade familiar por enriba dos dereitos das mulleres acudindo de forma permanente a lexislaci\u00f3ns anteriores como a lei 294 e a 575, para definir cousas que xa a lei 1257 estabalecera de maneira m\u00e1is progresista para os dereitos humanos das mulleres\".\"\nEntre os casos con m\u00e1is sona de violencia contra as mulleres en Colombia est\u00e1 o caso de Lissette Ochoa.\nAborto.\nO aborto en Colombia estivo historicamente moi restrinxido, e non foi at\u00e9 as leis de 2006 e 2009 que comezou a lexislarse a prol do aborto (antes de 2006 Colombia era un dos poucos pa\u00edses do mundo que ti\u00f1a unha prohibici\u00f3n total do aborto). En 2022, o aborto a petici\u00f3n foi legalizado at\u00e9 a semana 24 de embarazo, por sentenza do Tribunal Constitucional o 21 de febreiro de 2022. Ata ese momento, as mulleres que abortaron nesta naci\u00f3n maioritariamente cat\u00f3lica enfr\u00f3ntanse a penas que oscilaban entre os 16 e os 54 meses de prisi\u00f3n. Segundo esta decisi\u00f3n, as mulleres poden abortar ata o sexto mes de embarazo por calquera motivo. Unha decisi\u00f3n xudicial de 2006 que tam\u00e9n permit\u00eda aos m\u00e9dicos negarse a realizar abortos en funci\u00f3n das crenzas persoais afirmou que antes s\u00f3 se permit\u00eda en casos de violaci\u00f3n, se a sa\u00fade da nai corr\u00eda perigo ou se o feto presentaba unha malformaci\u00f3n intratable.\nConflito armado.\nO conflito armado en Colombia repercutiu especialmente na seguridade das mulleres aumentando os casos de violencia. Segundo un informe da Relator\u00eda sobre os Dereitos das Mulleres da Comisi\u00f3n Interamericana de Dereios Humanos (CIDH) implica \"ser v\u00edtimas e estar expostas a diferentes formas de violencia contra as mulleres e abuso dos seus corpos, inclu\u00edda a violencia psicol\u00f3xica, f\u00edsica e sexual\". Informouse que unha de cada cinco mulleres desprazadas polo conflito foron violadas."}
{"id": "600528", "revid": "23204", "url": "https://gl.wikipedia.org/wiki?curid=600528", "title": "Rhus coriaria", "text": "Rhus coriaria \u00e9 unha especie de Rhus que se emprega principalmente no curtido de coiro; o seu nome cient\u00edfico en lat\u00edn ind\u00edcao: \"coriarii\" (curtir). \u00c9 orixinaria do sur de Europa. \nCaracter\u00edsticas.\n\u00c9 un arbusto que adoita medrar por riba de 1 m de altura (chegando en ocasi\u00f3ns a tres), pos\u00fae follas moi verdes con tacto suave que producen un aceite chamado urushiol que non \u00e9 velenoso pero que ao contacto coa pel xera unha reacci\u00f3n al\u00e9rxica xerando erupci\u00f3n, o cal aparece de 24 a 48 horas despois do contacto. As flores crecen en forma de ramalletes e pos\u00faen unha cor amarela verdosa (despiden un lixeiro cheiro a madreselva), o froito \u00e9 do tama\u00f1o dun ch\u00edcharo de cor parda-avermellada.\nCultivo.\nHoxe en d\u00eda cult\u00edvase no sur de Italia, as\u00ed como Sicilia e todo o Oriente Medio. Rec\u00f3llese xeralmente a finais de ver\u00e1n (mesmo outono) cando a froita da planta empeza a arroibar. Os conxuntos de arbustos atopados espontaneamente polo campo (xeralmente en ribazos ou ladeiras) adoitan ser cultivos de outrora dedicados ao curtido do coiro que se asilvestraron.\nUsos.\nCulinarios.\nA\u00ednda que o froito inmaturo da planta consumido en certas cantidades pode ser t\u00f3xico, pola contra, o froito maduro desta especie de \"Rhus\" \u00e9 co\u00f1ecido desde a \u00e9poca dos romanos como un acidulante sustitutivo do lim\u00f3n ou o vinagre. \u00c9 posible que se empregase en vinagretas. \nHoxe empr\u00e9gase seco (moitas veces xunto con grans de sal ) nas coci\u00f1as libanesa e siria como condimento caracter\u00edstico para o peixe; os iraqu\u00eds e turcos (por exemplo en lahmacun), en ensaladas, e os iranianos en pinchos de carne. Se se bota sobre arroz d\u00e1 unha cor avermellada. \u00c9 un dos ingredientes da mestura de especias chamada zahtar; tam\u00e9n se usa na mestura exipcia chamada dukkah .\nIndustriais.\nUn dos principais usos de \"Rhus coriaria\" \u00e9 no emprego no curtido de coiro debido ao seu alto contido de tanino (13\u00a0% e 28\u00a0%), empr\u00e9gase desde moi antigo nos pa\u00edses da zona mediterr\u00e1nea; \u00e9 moi empregada en Marrocos. Adoita empregarse mo\u00eddo e proporciona ao coiro un cheiro agradable a t\u00e9, o seu emprego fai ao coiro resistente \u00e1 luz, debido en parte \u00e1s propiedades antioxidantes do \u00e1cido g\u00e1lico que pos\u00fae en froito. Hoxe en d\u00eda \u00e9 un produto que pode comprarse comercializado.\nNalgunhas ocasi\u00f3ns ad\u00f3itase empregar como mordente para fixar cores no coiro, mellora algunhas cores.\nTaxonom\u00eda.\n\"Rhus coriaria\" foi descrita por Carl von Linn\u00e9 e publicada en \"Species Plantarum\" 1: 265. 1753.\nRhus: nome xen\u00e9rico que deriva da palabra grega para \"vermello\", unha alusi\u00f3n \u00e1s rechamantes cores de outono dalgunhas especies.\ncoriaria: ep\u00edteto latino que significa \"como coiro\"."}
