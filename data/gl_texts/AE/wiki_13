{"id": "592470", "revid": "1131", "url": "https://gl.wikipedia.org/wiki?curid=592470", "title": "Facultade de Ciencias da Informaci\u00f3n (Universidade Complutense de Madrid)", "text": "A Facultade de Ciencias da Informaci\u00f3n da Universidade Complutense de Madrid (UCM) \u00e9 a Facultade pioneira e referente na formaci\u00f3n universitaria en comunicaci\u00f3n en Espa\u00f1a desde 1971. At\u00f3pase no Campus de Moncloa, e nela imp\u00e1rtense as titulaci\u00f3ns de Comunicaci\u00f3n Audiovisual, Xornalismo e Publicidade e Relaci\u00f3ns P\u00fablicas. As instalaci\u00f3ns at\u00f3panse situadas na chamada valgada de Cantarranas, e na actualidade consta de dous edificios. A s\u00faa festividade patronal \u00e9 o 24 de xaneiro, San Francisco de Sales.\nO edificio \u00e9 un claro exemplo de arquitectura brutalista en Espa\u00f1a f\u00f3ra das xanelas de ton dourado.\nHistoria.\nO Decreto 2070/71 do 13 de agosto (publicado no BOE o 14 de setembro de 1971) regulou os estudos de Xornalismo e outras v\u00edas de comunicaci\u00f3n social en Espa\u00f1a. Pouco despois, grazas \u00e1 publicaci\u00f3n no BOE o 16 de outubro de 1971 do Decreto 2478/71 do 17 de setembro levouse a cabo a creaci\u00f3n das d\u00faas primeiras facultades de Ciencias da Informaci\u00f3n de Espa\u00f1a, na Universidade Complutense de Madrid e na Universidade Aut\u00f3noma de Barcelona. Para crear a facultade madrile\u00f1a tiveron que po\u00f1erse de acordo o Ministerio de Informaci\u00f3n e Turismo (que desapareceu coa Transici\u00f3n espa\u00f1ola) e o Ministerio de Educaci\u00f3n e Ciencia. Tras os pertinentes acordos, as clases comezaron a impartirse por primeira vez en 1972. Nun principio, e ao non dispo\u00f1er dun edificio propio, as clases impart\u00edanse na sede da Escola Oficial de Cinematograf\u00eda, hoxe Instituto de Radio e Televisi\u00f3n (IORTV), situado na estrada da Dehesa de la Villa. O edificio da Facultade constru\u00eduse sobre a valgada de Cantarranas e inaugurouse en 1974. Pasa, ademais, un pequeno arroio preto das instalaci\u00f3ns, situadas na Avenida Complutense (Campus de Moncloa). A Facultade conta con dous edificios, nos cales se distrib\u00faen as aulas, sal\u00f3ns de actos, estudos de radio e televisi\u00f3n, despachos e outros servizos. A gran demanda das titulaci\u00f3ns fixo insuficiente o espazo deste edificio orixinal, inaugur\u00e1ndose, \u00e1s costas do primeiro, un segundo edificio no ano 2003, que desde ent\u00f3n alberga aos estudantes de cursos superiores, de m\u00e1steres, as\u00ed como despachos de profesores e unha gran sala de conferencias. \nA Facultade de Ciencias da Informaci\u00f3n da Universidade Complutense de Madrid \u00e9 a instituci\u00f3n universitaria espa\u00f1ola mellor situada na \u00e1rea de Comunicaci\u00f3n e Medios na clasificaci\u00f3n mundial de calidade QS por materias 2020. Aparece posicionada como a mellor do pa\u00eds na categor\u00eda \"Media and Communication Studies\", entre as 100 mellores do mundo, en concreto, no posto 78, sendo a \u00fanica universidade p\u00fablica espa\u00f1ola que aparece entre os 100 primeiros postos no \u00e1mbito da comunicaci\u00f3n.\nEn 2021 a Facultade Ciencias da Informaci\u00f3n da UCM cumpriu 50 anos. Este acontecemento trouxo consigo a renovaci\u00f3n da identidade visual da Facultade, que databa de 1984, e a creaci\u00f3n dun logotipo especial con motivo do 50\u00ba aniversario. O decanato da Facultade desenvolveu numerosas actividades para conmemorar a efem\u00e9ride, que foi merecedora da medalla de prata da Comunidade de Madrid, levando a cabo un acto institucional presidido por SM a Ra\u00ed\u00f1a Letizia o 14 de setembro de 2021, como acto central da celebraci\u00f3n do #50aniversarioUCMccinf, no que foi nomeada alumna UCM de honra xunto a sete destacados profesionais que foron reco\u00f1ecidos a s\u00faa vez \"alumni UCM ilustres\". \nOs Decanos elixidos democraticamente pola Xunta de Facultade son:\nEdificios.\nEdificio Principal.\nO edificio principal mostra caracter\u00edsticas arquitect\u00f3nicas que se afastan da t\u00f3nica xeral que segue a Cidade Universitaria de Madrid dado que, a diferenza doutras escolas e facultades ao redor, mostra as caracter\u00edsticas principais do estilo arquitect\u00f3nico \"brutalista\". Comezouse a constru\u00edr en 1971 e empezouse a utilizar no curso acad\u00e9mico de 1974, sendo un dos mellores exemplos de brutalismo en Madrid. Foi constru\u00eddo en d\u00faas fases, a segunda delas levou a cabo entre 1975 e 1979.\n\u00c9 proxecto dos arquitectos Jos\u00e9 Mar\u00eda Laguna Mart\u00ednez e Juan Casta\u00f1\u00f3n Fari\u00f1a, a quen se deben elementos tan caracter\u00edsticos como o patio interior, a fachada principal ou a escaleira de caracol, que son hoxe compo\u00f1entes esenciais do complexo da Facultade. Algo interesante a destacar son as soluci\u00f3ns construtivas e a adaptaci\u00f3n ao terreo hostil que expresa o centro, pois se acha nun importante desnivel entre a avenida Complutense e o arroio Cantarranas. O seu exterior \u00e9 dunha uniforme cor gris, xa que mostra o formig\u00f3n armado da estrutura, s\u00f3 roto polo ton dourado das fiestras. O seu interior est\u00e1 composto por cinco andares, desigualmente distribu\u00eddos, nos que se atopan decenas de aulas de distintos tama\u00f1os, orientaci\u00f3ns e caracter\u00edsticas. A s\u00faa distribuci\u00f3n interna \u00e9 peculiar, pois non segue un esquema cl\u00e1sico: conta con numerosos corredores, moitos deles bastante arrevesados e decenas de escaleiras que dan acceso a distintas partes do edificio. Isto fai deste edificio unha especie de xoia arquitect\u00f3nica de gran fama en Madrid e Espa\u00f1a, algo ao que contribu\u00edu a rodaxe da pel\u00edcula \u201cTesis\u201d, dirixida por Alejandro Amen\u00e1bar, quen foi estudante desta Facultade.\nO edificio non era ao principio como o \u00e9 na actualidade. Conta con d\u00faas portas de acceso: unha principal, situada na Avenida da Complutense, e unha lateral, situada a poucos metros da principal. A porta lateral constru\u00eduse varios anos despois da inauguraci\u00f3n do edificio. As peculiaridades do edificio s\u00famanse \u00e1s do propio terreo: ao ser unha costa fai que se dean curiosidades, como a de ter sotos que, en realidade, non est\u00e1n baixo terra.\nEste edificio conta con servizos como Biblioteca, Cafeter\u00eda ou Espazo Ecum\u00e9nico. Nel tam\u00e9n est\u00e1 a Secretar\u00eda de Estudantes e a zona de Decanato, onde se atopan os despachos do Equipo Decanal, as\u00ed como unha pequena Cafeter\u00eda para o persoal.\nDistribuci\u00f3n.\nAo entrar no edificio acc\u00e9dese \u00e1 planta 1. Nela at\u00f3pase o Sal\u00f3n de Actos, a Librer\u00eda, varios despachos e a Biblioteca. As instalaci\u00f3ns est\u00e1n distribu\u00eddas en dous niveis. Nas plantas superiores, da segunda \u00e1 quinta, at\u00f3panse as aulas, outro sal\u00f3n de actos (a chamada \u201csala laranxa\u201d, xa que as portas de acceso, as\u00ed como as paredes desa zona, son desa cor) e despachos de profesores e departamentos. Na planta inferior at\u00f3panse os corredores de acceso ao Laboratorio de Audiovisuais, que comprende os estudios de radio (6) e estudios de televisi\u00f3n (3), as\u00ed como as salas de edici\u00f3n (16), unha sala de proxecci\u00f3ns, d\u00faas aulas multimedia e o almac\u00e9n de equipos audiovisuais; ademais, existe un sal\u00f3n de actos (cuxo nome \u00e9 \u201csala azul\u201d), o servizo de reprograf\u00eda, as instalaci\u00f3ns de InfoRadio e InfoActualidad (a radio e o xornal dixital da Facultade), Addversity Lab (o obradoiro de Comunicaci\u00f3n Publicitaria), o servizo reprogr\u00e1fico e a cafeter\u00eda. Na planta cero at\u00f3pase o Laboratorio de Inform\u00e1tica, utilizado para clases pr\u00e1cticas e tam\u00e9n con aulas de libre acceso para os alumnos da Facultade.\nSen esquecer a desigual distribuci\u00f3n de espazos, unha mesma planta deste edificio pode estar configurada en distintos niveis, polo que pode parecer que se cambia de andar cando en realidade \u00e9 un nivel diferente dentro dun mesmo piso.\nNa cafeter\u00eda p\u00f3dese atopar unha terceira porta de acceso ao edificio, situada na parte traseira do mesmo. Outra das zonas de acceso son unha escaleiras de caracol, situadas preto da porta de acceso da cafeter\u00eda, nun pequeno canell\u00f3n que serve de peirao de carga dos alimentos e mercador\u00edas da cafeter\u00eda, que permite acceder \u00e1 planta primeira do edificio desde a parte traseira dunha forma r\u00e1pida e directa. Esta porta \u00e9 utilizada por alumnos e profesores na actualidade para moverse entre o edificio principal e o edificio novo, dado que non existe ning\u00fan tipo de conexi\u00f3n entre ambos, como si sucede con outras facultades da Complutense que tam\u00e9n contan con m\u00e1is dun edificio. Esta escaleira, ademais, d\u00e1 a unha \u00e1rea de descanso con mesas que, tras unha porta, conduce a outra \u00e1rea de despachos que ocupa dous pisos ata po\u00f1erse ao nivel do Decanato da segunda planta e tras outra, esta autom\u00e1tica, leva directamente ao atrio central da facultade.\nBiblioteca.\nA Biblioteca da Facultade \u00e9 unha das m\u00e1is concorridas e ricas en libros da Universidade Complutense. Est\u00e1 especializada en Comunicaci\u00f3n, a\u00ednda que entre os seus miles de volumes p\u00f3dense atopar moitas tem\u00e1ticas: econom\u00eda, sociolox\u00eda, historia, xeograf\u00eda, inform\u00e1tica, literatura (clasificada segundo a nacionalidade das obras)\u2026 Tam\u00e9n conta con numerosas obras de consulta, como enciclopedias e dicionarios de distinto tipo, unha ampla colecci\u00f3n de recursos audiovisuais (pel\u00edculas, series, documentais\u2026), recursos sonoros (m\u00fasica) e unha completa hemeroteca de actualizaci\u00f3n diaria. Esta, situada na planta superior, conta con decenas de xornais e revistas de Espa\u00f1a e do mundo. Tam\u00e9n existe a posibilidade de utilizar os recursos almacenados en microfilmes. Conta con numerosos postos de lectura e servizos como wifi (presente en toda a Facultade) ou rede el\u00e9ctrica nas mesas para os computadores port\u00e1tiles. A Biblioteca da Facultade recolleu os fondos da Videoteca Antonio Lara e pr\u00e9staos a docentes e alumnos para o seu visionado nunha zona acondicionada na propia Biblioteca, ademais do servizo de pr\u00e9stamo normal similar ao dos fondos bibliogr\u00e1ficos.\nEdificio Aulario.\nEn 2003 inaugurouse o chamado Edificio Aulario. M\u00e1is pequeno e moderno que o principal, nas s\u00faas d\u00faas plantas alberga aulas destinadas \u00e1s clases dos \u00faltimos anos dos tres graos que se imparten na Facultade, e a despachos de profesores. Conta, ademais, cunha Sala de Conferencias e aparcadoiro subterr\u00e1neo para o persoal do Centro. As estancias as\u00e9ntanse ao longo dun corredor e est\u00e1n distribu\u00eddas en tres plantas (baixa, primeira e segunda). Ao car\u00f3n do corredor at\u00f3panse, unha tras outra, as portas de acceso \u00e1s aulas, mentres que ao outro lado hai unha enorme vent\u00e1 que proporciona luz natural. Desde estas xanelas div\u00edsanse os campos de rugby da Complutense e parte da Estrada da Coru\u00f1a (A-6). O edificio at\u00f3pase situado detr\u00e1s do principal, a un nivel mesmo m\u00e1is baixo. P\u00f3dese acceder a el atravesando o edificio principal ou a trav\u00e9s dunha pequena estrada que se colle desde a Avenida da Complutense. A estrada, nada m\u00e1is abandonar a citada Avenida, bif\u00farcase: pola parte da dereita acc\u00e9dese ao edificio principal, mentres que seguindo de fronte p\u00e1sase pola parte traseira do edificio principal e a dianteira do novo. Pasando pola parte dianteira do edificio principal \u00e9 posible, igualmente, acceder \u00e1 parte traseira do mesmo (e, por tanto, \u00e1 dianteira do novo). Esta estrada, por tanto, rodea o edificio principal e pasa pola parte dianteira do novo."}
{"id": "592477", "revid": "89787", "url": "https://gl.wikipedia.org/wiki?curid=592477", "title": "Evge", "text": "Evge (t\u00edtulo orixinal en t\u00e1rtaro de Crimea; en ; \"\u0414\u043e\u0434\u043e\u043c\u0443\") \u00e9 un filme ucra\u00edno de 2019 dirixido por Nariman Aliev. Estreouse na secci\u00f3n Un Certain Regard do Festival Internacional de Cinema de Cannes de 2019. Foi escollido como candidato de Ucra\u00edna para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nOs t\u00e1rtaros de Crimea Mustaf\u00e1 e o seu fillo Alim dist\u00e1ncianse tras recoller o corpo do fillo m\u00e1is vello, Nazim, v\u00edtima na fronte da guerra ruso-ucra\u00edna. A historia da familia, desprazada polo goberno, obriga a Mustaf\u00e1 a unha viaxe de mil quil\u00f3metros para chorar e enterrar ao seu fillo segundo a tradici\u00f3n isl\u00e1mica de Crimea. A historia comeza cos dous personaxes na morgue e contin\u00faa cunha viaxe por estrada nun Jeep Cherokee dende K\u00ediv ata a vol\u00e1til pen\u00ednsula de Crimea. O Jeep queda danado nunha cuneta e levan o veh\u00edculo \u00e1 tenda de autom\u00f3biles m\u00e1is pr\u00f3xima. Al\u00ed, Alim co\u00f1ece \u00e1 neta do mec\u00e1nico, unha moza ucra\u00edna que o convence de que vaia ao r\u00edo e perde a carteira ante un grupo de rapaces da localidade. Alim e Mustafa ach\u00e9ganse a medida que viaxan e recuperan as s\u00faas posesi\u00f3ns perdidas. A enfermidade de Mustafa tam\u00e9n se revela e empeora cando o pai e o fillo chegan \u00e1 casa do t\u00edo Vasya. A casa non est\u00e1 lonxe da patria orixinal da familia, e Mustaf\u00e1 convence ao t\u00edo Vasya para que lle dea prestado un bote de remos para completar o segmento restante do seu paso.\nAcollida.\n\"Collider\" e \"The Guardian\" nomearon o filme nas listas das mellores obras do cinema ucra\u00edno."}
{"id": "592479", "revid": "865", "url": "https://gl.wikipedia.org/wiki?curid=592479", "title": "Knife Play", "text": "Knife Play \u00e9 o primeiro \u00e1lbum de estudio da banda estadounidense de rock experimental Xiu Xiu, publicado o 19 de febreiro de 2002 a trav\u00e9s do selo 5 Rue Christine."}
{"id": "592480", "revid": "23204", "url": "https://gl.wikipedia.org/wiki?curid=592480", "title": "Dodomu", "text": ""}
{"id": "592481", "revid": "865", "url": "https://gl.wikipedia.org/wiki?curid=592481", "title": "A Promise", "text": "A Promise \u00e9 o segundo \u00e1lbum de estudio da banda estadounidense de rock experimental Xiu Xiu, publicado o 18 de febreiro de 2003 a trav\u00e9s do selo 5 Rue Christine."}
{"id": "592482", "revid": "98629", "url": "https://gl.wikipedia.org/wiki?curid=592482", "title": "Tora! Tora! Tora!", "text": "Tora! Tora! Tora! (\u30c8\u30e9\u30fb\u30c8\u30e9\u30fb\u30c8\u30e9) \u00e9 unha pel\u00edcula \u00e9pica estadounidense e xaponesa de x\u00e9nero b\u00e9lico estreada en 1970. Foi dirixida por Richard Fleischer, Kinji Fukasaku e Toshio Masuda, e producida pola 20th Century Fox, baseada no ataque xapon\u00e9s a Pearl Harbor (Hawai, Estados Unidos), o 7 de decembro de 1941.\nO t\u00edtulo prov\u00e9n da expresi\u00f3n \"Tora, tora, tora\", o c\u00f3digo utilizado pola Armada Imperial Xaponesa para anunciar o \u00e9xito en obter o factor sorpresa no devandito ataque. Tora (\u864e) literalmente significa \"tigre\", pero neste caso \u00e9 un acr\u00f3nimo de totsugeki raigeki (\u7a81\u6483\u96f7\u6483, \"ataque l\u00f3strego\").\nSinopse.\nO filme relata o ataque xapon\u00e9s \u00e1 base naval estadounidense de Pearl Harbor o 7 de decembro de 1941. \"Tora! Tora! Tora!\" era a frase en clave que utilizaban os xaponeses para indicar que se alcanzou o \u00e9xito tras a primeira onda dun ataque. A pel\u00edcula reproduce de maneira meticulosa o ataque a Pearl Harbor, as\u00ed como todos os feitos que lle precederon, tanto por un como por outro bando: por parte dos militares xaponeses, como e por que decidiron desencadear un ataque por etapas; pola outra parte, o feito de que alg\u00fans altos mandos do ex\u00e9rcito estadounidense, nos que reinaba o escepticismo e a excesiva confianza, ignorasen esta posibilidade dun ataque a grande escala.\nElenco.\nA pel\u00edcula incl\u00fae un gran elenco de estrelas:\nCaracter\u00edsticas.\nA obra f\u00edlmica est\u00e1 baseada en feitos hist\u00f3ricos e trata de apegarse not\u00e1bel e obxectivamente \u00e1 realidade, sen escatimar en demostrar os erros de ambos os bandos. En canto \u00e1s actuaci\u00f3ns dos personaxes, tanto S\u014d Yamamura como o almirante Isoroku Yamamoto, e Tatsuya Mihashi, como o capit\u00e1n Fuchida polo lado xapon\u00e9s, foron boas e proverbiais pois en especial Yamamura non era actor profesional. O actor Eijiro Ton interpretando ao vicealmirante Chuichi Nagumo amosou a actitude sobreprecavida e con absoluta falta de iniciativa que caracterizou a este mari\u00f1o xapon\u00e9s.\nOs efectos especiais son excelentes se se toma en conta a \u00e9poca en que se fixeron. Prepar\u00e1ronse grandes modelos (aproximadamente de escala 1:35) do \"Nevada\" e o \"Arizona\" nun estanque xigante. Son not\u00e1beis as maquetas ben logradas do acoirazado \"Nagato\" e da ponte do portaavi\u00f3ns \"Akagi\" usadas como set. Neste filme, a ponte-illa do \"Akagi\" \u00e9 amosada a estribor, cando en realidade estaba a babor. Ademais, \u00e9 amosado un portaavi\u00f3ns clase \"Essex\" como un portaavi\u00f3ns xapon\u00e9s.\nOs avi\u00f3ns invasores Zero foron \"personificados\" por avi\u00f3ns Texan, tal como se menciona no ep\u00edgrafe da foto. Isto \u00e9 polo parecido existente entre ambos os avi\u00f3ns e porque, ao finalizar a guerra, os acordos de paz obrigaron ao Xap\u00f3n a destru\u00edr calquera equipo militar que tivese. En consecuencia, destru\u00edronse moit\u00edsimos Zero e ficaron moi poucos sobreviventes, que non eran suficientes para facer a pel\u00edcula e que tampouco estaban en condici\u00f3ns de voar.\nAs escenas do ataque son destacadas, en especial o ataque ao campo Henderson e ao campo Bickman. A escena dos avi\u00f3ns Curtiss P-40 facendo esforzos por atacar aos Mitsubishi A6M Zero xaponeses \u00e9 unha das escenas destac\u00e1beis da pel\u00edcula.\nPremios.\nA pel\u00edcula tivo cinco candidaturas ao premio \u00d3scar, e recibiu o de mellores efectos visuais."}
{"id": "592483", "revid": "865", "url": "https://gl.wikipedia.org/wiki?curid=592483", "title": "Women as Lovers", "text": "Women as Lovers \u00e9 o sexto \u00e1lbum de estudio da banda estadounidense de rock experimental Xiu Xiu, publicado o 29 de xaneiro de 2008 a trav\u00e9s do selo Kill Rock Stars. O t\u00edtulo do disco \u00e9 o da traduci\u00f3n de Martin Chalmers da novela de Elfriede Jelinek \"Die Liebhaberinnen\"."}
{"id": "592484", "revid": "865", "url": "https://gl.wikipedia.org/wiki?curid=592484", "title": "Always", "text": "Always \u00e9 o oitavo \u00e1lbum de estudio da banda estadounidense de rock experimental Xiu Xiu, publicado o 28 de febreiro de 2012 en Europa e o 6 de marzo no resto do mundo a trav\u00e9s do selos Bella Union e Polyvinyl."}
{"id": "592486", "revid": "5863", "url": "https://gl.wikipedia.org/wiki?curid=592486", "title": "Vargas LLosa", "text": ""}
{"id": "592487", "revid": "23204", "url": "https://gl.wikipedia.org/wiki?curid=592487", "title": "La primera vez (serie de televisi\u00f3n)", "text": "La primera vez \u00e9 unha serie colombiana de drama, suspense e romance ambientada nos anos 70. Foi creada por Dago Garc\u00eda e producida por Caracol Televisi\u00f3n para Netflix. Estreouse o 15 de febreiro de 2023. \nEst\u00e1 protagonizada por Francisca Est\u00e9vez, Emmanuel Restrepo e Ver\u00f3nica Orozco, xunto con Sergio Palau e Santiago Alarc\u00f3n nos papeis antag\u00f3nicos. \nO 24 de febreiro de 2023, a serie foi renovada para unha segunda tempada.\nSinopse.\nAmbientada no ano 1976, conta a historia de Eva, a primeira alumna que chega ao Colexio Distrital Jos\u00e9 Mar\u00eda Root, un colexio masculino que se atopa na cidade de Bogot\u00e1. Coa chegada de Eva, os seus compa\u00f1eiros de clase (sobre todo Camilo) comezan a interesarse pola literatura e as ensinanzas que Eva comparte con eles."}
{"id": "592493", "revid": "865", "url": "https://gl.wikipedia.org/wiki?curid=592493", "title": "Girl with Basket of Fruit", "text": "Girl with Basket of Fruit \u00e9 o d\u00e9cimo primeiro \u00e1lbum de estudio da banda estadounidense de rock experimental Xiu Xiu, publicado o 8 de febreiro de 2019 a trav\u00e9s do selo Polyvinyl. Foi coproducido pola membro do grupo Angela Seo e o de Deerhoof Greg Saunier. O disco estivo promocionado polo sinxelo principal \"Scisssssssors\", que estivo acompa\u00f1ado por un video musical. Un segundo sinxelo, titulado \"Pumpkin Attack on Mommy and Daddy\", tam\u00e9n foi lanzado cun videoclip o 15 de xaneiro."}
{"id": "592494", "revid": "865", "url": "https://gl.wikipedia.org/wiki?curid=592494", "title": "Dear God, I Hate Myself", "text": "Dear God, I Hate Myself \u00e9 o s\u00e9timo \u00e1lbum de estudio da banda estadounidense de rock experimental Xiu Xiu, publicado o 23 de febreiro de 2010 a trav\u00e9s do selo Kill Rock Stars. Tr\u00e1tase do seu primeiro disco dende a marcha de Caralee McElroy. O \u00e1lbum conta coa nova membro Angela Seo no piano, sintetizadores e programaci\u00f3n de bater\u00edas, e est\u00e1 producido polo l\u00edder do grupo Jamie Stewart e Greg Saunier de Deerhoof. Este traballo marcou un afastamento dos estilos m\u00e1is an\u00e1logos de \"Women as Lovers\" e \"The Air Force\", acheg\u00e1ndose a un estilo m\u00e1is chiptune, utilizando o software \"KORG DS-10\" da Nintendo DS para programar pistas de bater\u00eda e sintetizadores.\nLiricamente, o \u00e1lbum toca temas como imaxe corporal, desordes alimenticios, raza, autodesprezo, presi\u00f3n parental e a idolatr\u00eda de Stewart por personaxes de ficci\u00f3n como Butters Stotch e Pandapple. O \u00e1lbum foi promocionado por tres sinxelos, \"Dear God, I Hate Myself\", \"Gray Death\", e \"This Too Shall Pass Away (For Freddy)\"."}
{"id": "592496", "revid": "865", "url": "https://gl.wikipedia.org/wiki?curid=592496", "title": "Forget", "text": "Forget (estilizdo como FORGET) \u00e9 o d\u00e9cimo \u00e1lbum de estudio da banda estadounidense de rock experimental Xiu Xiu, publicado o 24 de febreiro de 2017 a trav\u00e9s do selo Polyvinyl. Producido por John Congleton, Greg Saunier, e Angela Seo, ten contribuci\u00f3ns de Charlemagne Palestine, Kristof Hahn, Vaginal Davis, e Enyce Smith."}
{"id": "592497", "revid": "865", "url": "https://gl.wikipedia.org/wiki?curid=592497", "title": "Ignore Grief", "text": "Ignore Grief \u00e9 o d\u00e9cimo terceiro \u00e1lbum de estudio da banda estadounidense de rock experimental Xiu Xiu, publicado o 3 de marzo de 2023 a trav\u00e9s do selo Polyvinyl. Foi composto polo l\u00edder do grupo Jamie Stewart e o novo membro David Kendrick. Foi producido pola membro Angela Seo, e gravado por Stewart no seu estudio caseiro nos \u00c1nxeles con varios m\u00fasicos convidados como Charlie Looker, Ben Chisholm, Ezra Buchla, Patrick Shiroishi e Ian Wellman. A portada foi dese\u00f1ada por Janelle Abad e representa un morcego branco sobre un fondo negro."}
{"id": "592501", "revid": "23204", "url": "https://gl.wikipedia.org/wiki?curid=592501", "title": "A Millareira, Alcabre, Vigo", "text": "A Millareira \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 67 habitantes (31 homes e 36 mulleres)."}
{"id": "592502", "revid": "23204", "url": "https://gl.wikipedia.org/wiki?curid=592502", "title": "Montana, Alcabre, Vigo", "text": "\"Para o estado dos Estados Unidos, v\u00e9xase Montana\"\nMontana \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 82 habitantes (40 homes e 42 mulleres)."}
{"id": "592503", "revid": "23204", "url": "https://gl.wikipedia.org/wiki?curid=592503", "title": "O Mu\u00ed\u00f1o do Vento, Alcabre, Vigo", "text": "O Mu\u00ed\u00f1o do Vento \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 97 habitantes (52 homes e 45 mulleres)."}
{"id": "592504", "revid": "23204", "url": "https://gl.wikipedia.org/wiki?curid=592504", "title": "A Parda\u00ed\u00f1a, Alcabre, Vigo", "text": "A Parda\u00ed\u00f1a \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 7 habitantes (3 homes e 4 mulleres)."}
{"id": "592505", "revid": "23204", "url": "https://gl.wikipedia.org/wiki?curid=592505", "title": "As Pertegueiras, Alcabre, Vigo", "text": "As Pertegueiras \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 63 habitantes (31 homes e 32 mulleres)."}
{"id": "592506", "revid": "23204", "url": "https://gl.wikipedia.org/wiki?curid=592506", "title": "A Quiringosta, Alcabre, Vigo", "text": "A Quiringosta \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo."}
{"id": "592507", "revid": "23204", "url": "https://gl.wikipedia.org/wiki?curid=592507", "title": "Roade, Alcabre, Vigo", "text": "Roade \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 841 habitantes (379 homes e 462 mulleres)."}
{"id": "592508", "revid": "23204", "url": "https://gl.wikipedia.org/wiki?curid=592508", "title": "A Robaleira, Alcabre, Vigo", "text": "A Robaleira \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 81 habitantes (45 homes e 36 mulleres)."}
{"id": "592509", "revid": "23204", "url": "https://gl.wikipedia.org/wiki?curid=592509", "title": "Turido, Alcabre, Vigo", "text": "Turido \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 90 habitantes (41 homes e 49 mulleres)."}
{"id": "592510", "revid": "23204", "url": "https://gl.wikipedia.org/wiki?curid=592510", "title": "A Veigui\u00f1a, Alcabre, Vigo", "text": "A Veigui\u00f1a \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 162 habitantes (76 homes e 86 mulleres)."}
{"id": "592511", "revid": "23204", "url": "https://gl.wikipedia.org/wiki?curid=592511", "title": "A Veigui\u00f1a, Matam\u00e1, Vigo", "text": "A Veigui\u00f1a \u00e9 un lugar da parroquia de Matam\u00e1, no concello pontevedr\u00e9s de Vigo, na comarca de Vigo."}
{"id": "592512", "revid": "23204", "url": "https://gl.wikipedia.org/wiki?curid=592512", "title": "Vi\u00f1a Grande, Alcabre, Vigo", "text": "Vi\u00f1a Grande \u00e9 un lugar da parroquia de Alcabre, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 122 habitantes (55 homes e 67 mulleres)."}
{"id": "592517", "revid": "15490", "url": "https://gl.wikipedia.org/wiki?curid=592517", "title": "Cosimo di Giovanni de Medici", "text": ""}
{"id": "592518", "revid": "15490", "url": "https://gl.wikipedia.org/wiki?curid=592518", "title": "Cosme o Maior", "text": ""}
{"id": "592519", "revid": "27155", "url": "https://gl.wikipedia.org/wiki?curid=592519", "title": "Cim\u00edcidos", "text": "Os cim\u00edcidos (Cimicidae) son unha familia de pequenos insectos hem\u00edpteros parasitos que se alimentan exclusivamente de sangue de animais de sangue quente, denominados en xeral chinches. Entre eles est\u00e1n a chinche das camas com\u00fan \"Cimex lectularius\", e o seu parente tropical similar \"Cimex hemipterus\". A familia cont\u00e9n unhas 100 especies. Os cim\u00edcidos apareceron no rexistro f\u00f3sil no Cret\u00e1ceo. Cando evolucionaron os morcegos no Eoceno, cambiaron de h\u00f3spede e agora alim\u00e9ntanse principalmente de morcegos e aves. Membros deste grupo colonizaron os humanos en tres ocasi\u00f3ns.\nOs cim\u00edcidos xeralmente alim\u00e9ntanse do sangue do seu h\u00f3spede cada tres a sete d\u00edas, afast\u00e1ndose do h\u00f3spede e escond\u00e9ndose mentres est\u00e1n dixerindo o sangue, o cal tarda varios d\u00edas. Isto significa que se especializan en h\u00f3spedes vertebrados que volven regularmente a sitios determinados para estar no ni\u00f1o, descansar ou durmir. As aves e morcegos cumpren eses espec\u00edficos requirimentos, como tam\u00e9n os seres humanos que viven en casas, e estes son os seus principais h\u00f3spedes. A maior\u00eda dos cim\u00edcidos poden estar sen alimentarse durante longos per\u00edodos de tempo, nalg\u00fans casos durante aproximadamente un ano.\nOs cim\u00edcidos son tipicamente insectos pequenos, ovais, aplanados e sen \u00e1s. Son estimulados a sa\u00edr dos seus esconderixos por sinais como un lixeiro aumento da temperatura dos seus arredores. Entre as caracter\u00edsticas distintivas da familia est\u00e1n a inseminaci\u00f3n traum\u00e1tica, na cal o macho fertiliza os ovos perforando a parede abdominal da femia co seu \u00f3rgano intromitente. Tam\u00e9n te\u00f1en unhas estruturas pares distintivas chamadas micetomas dentro dos seus corpos, nas cales almacenan bacterias simbi\u00f3ticas: estas poden axudarlles a obter nutrientes que non poden extraer do sangue. A\u00ednda que os insectos poden adquirir virus e outros pat\u00f3xenos mentres se alimentan, estes normalmente non se replican dentro do insecto e as infecci\u00f3ns non se transmiten a novos h\u00f3spedes.\nBiolox\u00eda.\nTodos os cim\u00edcidos son pequenos, de forma oval e planos, a\u00ednda que os seus corpos inchan despois de que se alimentan. Non voan, pero te\u00f1en pequenas almofadi\u00f1as alares non funcionais. Te\u00f1en pezas bucais perforadoras coas cales pinchan a pel e zugan o sangue do h\u00f3spede. A mi\u00fado consid\u00e9ranse ectoparasitos porque, a\u00ednda que non permanecen no seu h\u00f3spede unha vez que se alimentaron, permanecen nos conf\u00edns do sitio onde o h\u00f3spede ten o ni\u00f1o, p\u00f3usase ou vive; por\u00e9n, baixo outra definici\u00f3n, poder\u00edan considerarse micropredadores chuchadores de sangue.\nA reproduci\u00f3n dos cim\u00edcidos real\u00edzase por inseminaci\u00f3n traum\u00e1tica; a\u00ednda que a femia ten un tracto xenital normal para po\u00f1er ovos, o macho nunca o usa (excepto na especie \"Primicimex cavernis\"), sen\u00f3n que fura a parede abdominal da femia co seu \u00f3rgano intromitente e inxecta o esperma nunha estrutura de almacenamento chamada \u00f3rgano de Berlese ou \"spermalege\"; despois o esperma migra polo sistema paraxenital da femia para chegar aos ovos e fecundalos. Esta pr\u00e1ctica puido evolucionar a medida que os machos compet\u00edan entre si para depositar o seu esperma o m\u00e1is preto posible dos ovarios; nesa situaci\u00f3n, o \u00faltimo macho inseminador enxendra m\u00e1is proxenie que os seus predecesores. Os machos montan a calquera individuo da s\u00faa especie que se acabase de alimentar, sen importar se \u00e9 macho ou femia, e empezan a sondear o seu abdome na rexi\u00f3n do \"spermalege\", recibindo as\u00ed pistas t\u00e1ctiles, morfol\u00f3xicas e comportamentais que revelan o sexo do individuo montado. As femias por veces morren pola rotura do tubo dixestivo durante a inseminaci\u00f3n; a inseminaci\u00f3n a trav\u00e9s do tracto reprodutor feminino non ocorre normalmente, excepto en condici\u00f3ns restrinxidas de laboratorio.\nC\u00f3mpre que se alimenten para que a femia poida po\u00f1er ovos e probablemente para que o macho poida producir esperma. O comportamento de postura de ovos var\u00eda coa especie. \"C. lectularius\" deixa de po\u00f1er ovos f\u00e9rtiles uns 35 a 50 d\u00edas despois da inseminaci\u00f3n. A especie \"Oeciacus vicarius\", parasita de aves, hiberna despois de aparearse en outono e empeza a po\u00f1er ovos en primavera para coincidir co retorno do seu h\u00f3spede migratorio, a andori\u00f1a americana \"Petrochelidon pyrrhonota\".\nOs cinco estadios ou \u00ednstares ninfais deben alimentarse de sangue para poderse desenvolver ata o seguinte estadio. Unha chinche que non \u00e9 molestada pode tardar de 3 a 15 minutos en inxerir unha comida completa dependendo do estadio vital no que se atope. Poden sobrevivir longos per\u00edodos de tempo sen alimentarse, reaparecendo dos seus esconderixos cando alg\u00fan h\u00f3spede volve estar dispo\u00f1ible. As chimches adultas viven de 3 a 12 meses se est\u00e1n nunha casa non tratada contra eles.\nNun intento de laboratorio de cruzar unha femia de \"C. lectularius\" con machos de \"C. hemipterus\", obt\u00edvose unha soa ninfa de 479 ovos que se puxeran. A ninfa posu\u00eda caracter\u00edsticas das d\u00faas especies, o que indica que era un h\u00edbrido e non un produto de partenox\u00e9nese.\nComportamento.\nOs cim\u00edcidos son atra\u00eddos polos seus h\u00f3spedes por unha variedade de sinais, como a calor (mesmo unha diferenza de temperatura de s\u00f3 1\u00a0\u00b0C) e cairomonas. Os sinais do h\u00f3spede (polo menos nalgunhas especies, como \"C. lectularius\" e \"Stricticimex antennatus\") cambian de atraentes a repelentes unha vez que o cim\u00edcido se alimentou, causando que se vaia da zona de perigo despois de que comeu.\nA maior\u00eda dos cim\u00edcidos alim\u00e9ntanse unha vez cada tres a sete d\u00edas en condici\u00f3ns naturais. \"C. lectularius\" normalmente alim\u00e9ntase unha vez cada sete d\u00edas e \"Ornithocoris toledoi\" cada oito d\u00edas, a\u00ednda que \"C. hemipterus\" observouse que se alimentaba cada d\u00eda durante un per\u00edodo de varios d\u00edas (en cl\u00edmas c\u00e1lidos). As temperaturas excesivamente quentes ou fr\u00edas alteran o comportamento normal. Todos os cim\u00edcidos albergan bacterias simbiontes en estruturas pares chamadas micetomas. A\u00ednda que a importancia destas non foi ben estudada, poden ter que ver coa bios\u00edntese de nutrientes que o insecto non pode sintetizar por si mesmo, como no caso doutros insectos chuchadores de sangue.\nMoitos cim\u00edcidos poden vivir sen comer durante longos per\u00edodos, nalg\u00fans casos ano e medio. Isto perm\u00edtelles sobrevivir o inverno nos pousadoiros de ver\u00e1n de morcegos incluso cando os morcegos marchan para invernar noutra parte, e pode ser unha importante caracter\u00edstica adaptativa debido \u00e1 s\u00faa limitada capacidade de dispersi\u00f3n. Os cim\u00edcidos foron observados ocasionalmente colgando das \u00e1s dos morcegos lonxe do pousadoiro e isto \u00e9 probablemente a maneira en que o insecto se dispersa. Os cim\u00edcidos non te\u00f1en adaptaci\u00f3ns especiais que lles permitan viaxar desta maneira, por\u00e9n os \u00fanicos dous membros da subfamilia Primicimicinae, \"Bucimex chilensis\" e \"Primicimex cavernis\" te\u00f1en garras e unha ringleira erecta de espi\u00f1as como pugas no tarso e observouse que se penduraban do pelame dos morcegos con elas.\nH\u00f3spedes.\nOs cim\u00edcidos son un grupo especializado de parasitos chuchadores de sangue que se alimentan principalmente de morcegos, aves e humanos. P\u00e9nsase que evolucionaron de antepasados predadores heter\u00f3pteros, e un 60% das especies existentes utilizan os morcegos como h\u00f3spedes primarios. Os morcegos son mam\u00edferos sociais e moitas especies congr\u00e9ganse en pousadoiros comunais para dar a luz e criar os fillos. Estes pousadoiros proporcionan unhas condici\u00f3ns excelentes para os seus ectoparasitos artr\u00f3podos, cunha temperatura constante e oportrunidades para alimentarse regularmete de sangue. Por\u00e9n, os morcegos acic\u00e1lanse frecuentemente de forma individual ou un a outro, o que pon os parasitos no risco de ser comidos. Os cim\u00edcidos fan diminu\u00edr este risco agoch\u00e1ndose en lugares apartados entre os episodios de alimentaci\u00f3n, e producindo unha substancia repelente que os fai de mal sabor.\nEn termos evolutivos, a maior\u00eda das especies de cim\u00edcidos probablemente se especializaron en morcegos e paxaros insect\u00edvoros, coa posibilidade de dispersarse a outros sitios por medio dos seus h\u00f3spedes alados. Cando un morcego torna ao pousadoiro, pode que s\u00f3 estea dispo\u00f1ible para o cim\u00edcido durante un curto tempo antes de que arrefr\u00ede e entre nun estado de torpor, cun \nfluxo sangu\u00edneo reducido. Orixinouse unha nova oportunidade cando os morcegos viv\u00edan en estreita proximidade cos humanos, en covas ou no tellado das cabanas; o cim\u00edcido pod\u00eda utilizar o gran tama\u00f1o e a homeotermia dos humanos, que lle proporcionar\u00edan unha abundante subministraci\u00f3n de alimento, o que levou ao crecemento e expansi\u00f3n das poboaci\u00f3ns do ectoparasito.\nOs cim\u00edcidos est\u00e1n relativamenrte especializados na s\u00faa elecci\u00f3n de h\u00f3spede en comparaci\u00f3n con outros insectos hemat\u00f3fagos. A maior\u00eda deles te\u00f1en un h\u00f3spede preferente, pero aceptan alg\u00fans outros cando se lles presenta a oportunidade, como fan \"C. lectularius\" e \"C. hemipterus\", que se encontran normalmente entre os humanos, pero que poden tam\u00e9n sobrevivir aliment\u00e1ndose de aves, morcegos, coellos e ratos. As subfamilias Primicimicinae e Latrocimicinae usan como h\u00f3spedes morcegos do Novo Mundo, mentres que os Afrocimicinae e Cacodminae utilizan morcegos do Vello Mundo. Os morcegos son un mam\u00edfero moi conveniente para eles porque se poden aproveitar de que se pousan comunalmente e moi xuntos e retornan ao mesmo pousadoiro regularmente. Precisamente, algunhas especies de morcegos quizais cambian regularmente de pousadoiro para evitaren os parasitos. A subfamilia Haematosiphoninae utiliza as aves das familias dos cirrios (Apodidae) e as andori\u00f1as (Hirundinidae). Unha especie, \"P. cavernis\", ten unha distribuci\u00f3n moi limitada e parece usar unha soa especie de h\u00f3spede morcego.\nO cambio de h\u00f3spede depende de varios factores, como o solapamento nos sinais de detecci\u00f3n do h\u00f3spede e a capacidade de dixerir diferentes tipos de sangue. Por exemplo, os gl\u00f3bulos vermellos dos polos son de 3 a 5 \u03bcm m\u00e1is longos en di\u00e1metro que os dos humanos, o que fai o sangue humano m\u00e1is axeitado para a estreita canle alimenticia de \"C. lectularius\". Por outra parte, \"C. hemipterus\" pode variar o tama\u00f1o da s\u00faa canle alimenticia, o que lle d\u00e1 maior flexibilidade na s\u00faa elecci\u00f3n de h\u00f3spedes. A preferencia por unha especie h\u00f3spede pode variar entre as poboaci\u00f3ns dunha determinada especie; as causas non est\u00e1n claras.\nEfectos no h\u00f3spede.\nEntre os efectos da alimentaci\u00f3n do cim\u00edcido no h\u00f3spede est\u00e1n causar unha resposta inmunitaria que orixina malestar, a transmisi\u00f3n de pat\u00f3xenos, infecci\u00f3ns secundarias no sitio da picada, cambios fisiol\u00f3xicos como a deficiencia de ferro e a reduci\u00f3n da fitness (crecemento lento, pequeno tama\u00f1o ou falta de \u00e9xito reprodutivo). Os h\u00f3spedes poden defenderse contra o ataque elixindo sitios non infectados e acical\u00e1ndose, mentres que os cim\u00edcidos poden maximizar o seu \u00e9xito reducindo o tempo de alimentaci\u00f3n, seleccionando sitios de alimentaci\u00f3n no corpo estean f\u00f3ra do alcance das actividade de acicalamento do h\u00f3spede, elixindo alimentarse en momentos en que o h\u00f3spede est\u00e1 inactivo e retir\u00e1ndose a un lugar seguro en canto acabaron de saciarse.\nA\u00ednda que os cim\u00edcidos poden adquirir virus e pat\u00f3xenos, raramene os transmiten aos seus h\u00f3spedes. \"O. vicarius\" \u00e9 un vector de varios arbovirus, pero os virus non o matan. \"Trypanosoma cruzi\", o tripanosoma causante da enfermidade de Chagas, raramente se transmite aos morcegos por medio dos cim\u00edcidos, pero non se viu que se replicase despois desa transmisi\u00f3n. O VIH e o virus da hepatite B poden persistir en \"C. lectularius\" d\u00faas semanas, pero sen replicaci\u00f3n viral. A posibilidade de que estes e a maior\u00eda dos restantes virus se transmitan de \"C. lectularius\" a humanos consid\u00e9rase extremadamente remota.\nEvoluci\u00f3n.\nA chinche f\u00f3sil \"Quasicimex eilapinastes\" identificouse en 2008 en \u00e1mbar birmano do Cret\u00e1ceo tard\u00edo de hai 99 mill\u00f3ns de anos. A an\u00e1lise molecular suxire que os cim\u00edcidos se diversificaron antes da existencia dos morcegos, que son os seus h\u00f3spedes primarios hoxe, o que suxire unha repetida colonizaci\u00f3n dos morcegos a partir duns h\u00f3spedes desco\u00f1ecidos.\nA an\u00e1lise molecular de cinco xenes mitocondriais e nucleares mostrou que os Cimicidae forman un clado. Os Primicimicinae son un grupo irm\u00e1n do clado que cont\u00e9n todas as outras especies existentes. A an\u00e1lise, datada usando f\u00f3siles, d\u00e1 unha data estimada de 115 mill\u00f3ns de anos no Cret\u00e1ceo para a evoluci\u00f3n dos primeiros Cimicidae. Cando apareceron os morcegos hai uns 50 mill\u00f3ns de anos, os parasitos cambiaron de h\u00f3spede, pasando a alimentarse de morcegos e aves a partir de ent\u00f3n. O grupo colonizou os humanos en tres ocasi\u00f3ns. O x\u00e9nero \"Cimex\" consid\u00e9rase polifil\u00e9tico.\nOs Afrocimicinae, Haematosiphoninae e Latrocimicinae non foron inclu\u00eddos na an\u00e1lise."}
{"id": "592520", "revid": "27155", "url": "https://gl.wikipedia.org/wiki?curid=592520", "title": "Cimicidae", "text": ""}
{"id": "592521", "revid": "27155", "url": "https://gl.wikipedia.org/wiki?curid=592521", "title": "Cimb\u00edcidos", "text": "Os cimb\u00edcidos (Cimbicidae) son unha familia de insectos himen\u00f3pteros da suborde dos s\u00ednfitos. Existen m\u00e1is de 20 x\u00e9neros e 200 especies descritas desta familia. As larvas son herb\u00edvoras solitarias.\nA familia dist\u00ednguese por ter antenas con mazas ou protuberancias apicais prominentes. Os adultos dalgunhas especies poden superar os 3\u00a0cm de lonxitude e est\u00e1n entre os himen\u00f3pteros m\u00e1is pesados.\nX\u00e9neros.\nEstes x\u00e9neros pertencen \u00e1 familia Cimbicidae:"}
{"id": "592522", "revid": "27155", "url": "https://gl.wikipedia.org/wiki?curid=592522", "title": "Cimbicidae", "text": ""}
{"id": "592645", "revid": "23204", "url": "https://gl.wikipedia.org/wiki?curid=592645", "title": "Cadrado perfecto", "text": "Un n\u00famero cadrado perfecto en matem\u00e1ticas, ou un n\u00famero cadrado, \u00e9 un n\u00famero enteiro que \u00e9 o cadrado doutro; ou dito doutro xeito, \u00e9 un n\u00famero que ten como ra\u00edz cadrada un n\u00famero natural.\nUn n\u00famero \u00e9 un cadrado perfecto se se pode dispor nunha figura cadrada. Por exemplo, 9 \u00e9 un n\u00famero cadrado perfecto xa que pode ser escrito como 3 \u00d7 3, e p\u00f3dese dispor do seguinte xeito:\nUn n\u00famero enteiro positivo que non ten divisores cadrados f\u00f3ra do 1 denom\u00ednase n\u00famero libre de cadrados.\nEn \u00e1lxebra, o cadrado dun n\u00famero \"n\" expr\u00e9sase como \"n\u00b2\", e equivale a \"n \u00d7 n\". A operaci\u00f3n alx\u00e9brica de elevar ao cadrado un n\u00famero \"n\" proporci\u00f3nanos a \u00e1rea dun cadrado xeom\u00e9trico cun lado que mide \"n\". Por tal raz\u00f3n, esta operaci\u00f3n co\u00f1\u00e9cese como \"elevar ao cadrado\".\nUn n\u00famero natural \"n\" elevado ao cadrado p\u00f3dese linearizar por medio da seguinte expresi\u00f3n:\nAs\u00ed, por exemplo:\nQue d\u00e1 o mesmo resultado que a multiplicaci\u00f3n:\nPropiedades.\nA f\u00f3rmula xeral para o \"n\"-\u00e9simo n\u00famero cadrado \u00e9 \"n2\". Esta expresi\u00f3n \u00e9 igual \u00e1 suma dos \"n\" primeiros n\u00fameros impares, demostrable por induci\u00f3n matem\u00e1tica, rexistrada na seguinte f\u00f3rmula:\nUn cadrado par p\u00f3dese expresar como a suma de dous impares consecutivos. Se cumpre a condici\u00f3n cabe pois formula_6 e exponse a seguinte ecuaci\u00f3n:\nUn n\u00famero primo da forma formula_8 p\u00f3dese expresar como a suma de dous cadrados:\nOs babilonios usaban t\u00e1boas de cadrados para a multiplicaci\u00f3n aplicando a f\u00f3rmula:\nO teorema dos catro cadrados de Lagrange establece que calquera n\u00famero enteiro positivo pode ser escrito como a suma de catro cadrados perfectos. Tres cadrados non son suficientes para ser representados como n\u00fameros da forma 4\"k\"(8\"m\" + 7). Un n\u00famero positivo pode ser representado como unha suma de dous cadrados precisamente se a factorizaci\u00f3n en n\u00fameros primos non cont\u00e9n potencias impares da forma 4\"k\"\u00a0+\u00a03. Esta \u00e9 unha xeneralizaci\u00f3n do problema de Waring.\nSegundo o \u00faltimo d\u00edxito do n\u00famero \"n\" do que se quere calcular o seu cadrado p\u00f3dese comprobar que este cadrado ter\u00e1 as propiedades seguintes:\nExemplos.\nA cantidade de factores (divisores) dun n\u00famero cadrado perfecto \u00e9 sempre impar. Ou dito doutro xeito, c\u00famprese que para todo n\u00famero natural que non \u00e9 cadrado perfecto, a cantidade dos seus factores \u00e9 un n\u00famero par.Todo n\u00famero natural p\u00f3dese descompor en factores primos e os seus correspondentes expo\u00f1entes: formula_13,onde N \u00e9 un n\u00famero natural, formula_14 son n\u00fameros primos e a,b,c,\"... os seus correspondentes expo\u00f1entes. Dado que todos os posibles divisores de N son unha combinaci\u00f3n deste produto desde a=0,1,2..\"a\", b=0,1,2...\"b\" e c=0,1,2...\"c\", a cantidade de divisores de N \u00e9:n = (a+1).(b+1).(c+1)\"... onde n \u00e9 a cantidade de factores ou divisores de calquera n\u00famero natural.Posto que nun n\u00famero cadrado perfecto os expo\u00f1entes \"a\", \"b\", \"c\", ... son n\u00fameros pares, todos os factores de n ser\u00e1n impares e polo tanto o produto tam\u00e9n \u00e9 un n\u00famero impar. Isto pode comprobarse revisando unha t\u00e1boa de divisores.Os primeiros 50 cadrados perfectos son:\nCadrados seguintes e anteriores a outro.\nPode calcularse un cadrado a partir do anterior ou do anterior cadrado par/impar respecto doutro co\u00f1ecido.\nExemplos:\nOutra maneira de calcular a distancia \u00e9 tendo en conta a seguinte propiedade:\nA diferenza entre un n\u00famero cadrado e o consecutivo (se se comeza co 0) son todos os n\u00fameros impares, en orde ascendente:\n0 + 1 = 1\n1 + 3 = 4\n4 + 5 = 9\n9 + 7 = 16\nExemplos:\nEstes casos resultan de interese con n\u00fameros moi grandes, para achar en bucles o seguinte cadrado ou o seguinte cadrado de lado par/impar, especialmente en computaci\u00f3n onde as sumas son moito menos custosas que as multiplicaci\u00f3ns e as multiplicaci\u00f3ns por potencias de 2 poden ser realizadas con instruci\u00f3ns de desprazamento de bits. \u00c1 s\u00faa vez as multiplicaci\u00f3ns ('2 * x' ou por '4 * x' segundo o caso), dentro dun bucle pode manterse como unha suma se se garda o valor previo de suma. N\u00f3tese como en ambos os casos \u00e1 dereita do todo, o seguinte cadrado, para ambos os casos res\u00f3lvense con sumas.\nA operaci\u00f3n \u00e1 inversa \u00e9 facilmente deducible, \u00e9 dicir, achar o cadrado anterior a outro dado.\nCadrados como sumas.\nO \"n\"-\u00e9simo n\u00famero cadrado pode ser calculado do resultado obtido nas d\u00faas anteriores posici\u00f3ns e ao que se lle engade o (\"n\"\u00a0\u2212\u00a01)-\u00e9simo cadrado de si mesmo, subtraendo o (\"n\"\u00a0\u2212\u00a02)-en\u00e9simo cadrado, e engadindo 2 (formula_15). Por exemplo,\n2\u00d752\u00a0\u2212\u00a042\u00a0+\u00a02 = 2\u00d725\u00a0\u2212\u00a016\u00a0+\u00a02 =\n50\u00a0\u2212\u00a016\u00a0+\u00a02 = 36 = 62.\n\u00c9 a mi\u00fado \u00fatil notar que o cadrado de calquera n\u00famero pode ser representado como a suma 1 + 1 + 2 + 2 +... + \"n\"\u00a0\u2212\u00a01 + \"n\"\u00a0\u2212\u00a01 + \"n\". Por exemplo, o cadrado de 4 ou 42 \u00e9 igual a 1 + 1 + 2 + 2 + 3 + 3 + 4 = 16. Este \u00e9 o resultado de engadir unha columna de grosor un ao grafo cadrado de lado tres (como nun taboleiro de tres en raia). P\u00f3dese engadir tam\u00e9n tres lados e catro \u00e1 parte superior para obter un cadrado. Isto pode ser tam\u00e9n \u00fatil para atopar o cadrado dun n\u00famero grande de forma inmediata. Por exemplo, o cadrado de 52 = 502 + 50 + 51 + 51 + 52 = 2500 + 204 = 2704. \u00c9 m\u00e1is f\u00e1cil as\u00ed:1572=1502 + 7 sumandos que buscamos a continuaci\u00f3n: 150+151= 301. \u00c9 o primeiro sumando e os demais son m\u00e1is f\u00e1ciles de atopar, 303, 305,307, 309, 311, 313. Conclusi\u00f3n 22500+ 301+ 303 + 305 +307 + 309 + 311 + 313 = 24649\nUn n\u00famero cadrado pode ser considerado tam\u00e9n como a suma de dous n\u00fameros triangulares consecutivos. A suma de dous n\u00fameros cadrados consecutivos \u00e9 un n\u00famero cadrado centrado. Cada cadrado impar \u00e9 ademais un n\u00famero octogonal centrado.\nN\u00fameros cadrados pares e impares.\nO cadrado dun n\u00famero par sempre \u00e9 par (de feito \u00e9 divisible por 4), xa que (2\"n\")2 = 4\"n\"2.\nO cadrado dun n\u00famero impar \u00e9 sempre impar, xa que (2\"n\" + 1)2 = 4(\"n\"2 + \"n\") + 1.\nDisto s\u00e9guese que a ra\u00edz cadrada dun cadrado perfecto par sempre \u00e9 par, e a ra\u00edz cadrada dun cadrado perfecto impar sempre \u00e9 impar. Este feito empr\u00e9gase moito nas demostraci\u00f3ns (v\u00e9xase ra\u00edz cadrada de 2).\nSuma dos primeiros n cadrados.\nPara o primeiros cinco cadrados perfectos\nXeneralizando para os primeiros \"n\" cadrados perfectos resulta a sumaformula_17\nConstruci\u00f3n de cadrados perfectos.\nformula_18Exemplo: 52\u00b754 + 1 = 2809, cadrado de 53.\nformula_19Por exemplo, 95\u00b797 + 1 = 9216. Nos dous casos achamos o cadrado da media aritm\u00e9tica dos factores.\n Por exemplo 13\u00b714\u00b715\u00b716 + 1 = 43681, cadrado de 209.\nformula_21Por exemplo, 7, 14, 21, 28, 35 son m\u00faltiplos de 7. Logo 21\u00b735 + 49 = 784, cadrado de 28."}
{"id": "592654", "revid": "54334", "url": "https://gl.wikipedia.org/wiki?curid=592654", "title": "Antonio Seijas", "text": "Antonio Seijas Cruz, nado en Ares, o 19 de xullo de 1976, \u00e9 un historiador da arte, ilustrador, dese\u00f1ador, fot\u00f3grafo, pintor e autor de banda dese\u00f1ada galego.\nTraxectoria.\nLicenciado en Historia da Arte pola Universidade de Santiago de Compostela (1994-1998), iniciou o seu traballo coa caricatura, publicada en revistas galegas como \"Golfi\u00f1o\" e \"Murgu\u00eda.\"\nO seu primeiro traballo de ilustraci\u00f3n publicouse en 2006 co t\u00edtulo \"Un Hombre Feliz\", con prefacio de Miguelanxo Prado . En outubro de 2012 adaptou o libro \"Cartas de inverno\" do autor Agust\u00edn Fern\u00e1ndez Paz. \"La Luz\" \u00e9 o seu terceiro traballo, estreado en marzo de 2014, e ga\u00f1ador do mellor traballo de banda dese\u00f1ada de Espa\u00f1a. Foi o ilustrador da obra \"Mi\u00f1a querida Sherezade\" escrita por Andrea Maceiras, ga\u00f1adora do Premio Moira en 2014 e do libro \"Casta\u00f1eiro de Abril\", de Antonio Fraga. \"O So\u00f1o da Serpe\" \u00e9 a s\u00faa primeira novela, con acontecementos centrados na s\u00faa terra natal. O libro \u00e9 apto para p\u00fablico xuvenil e adulto.No \u00e1mbito musical, realizou o traballo art\u00edstico do disco \"Happiness Is the Road\" da banda Marillion . Colaborou no \u00e1lbum \"Demon\", da banda norueguesa Gazpacho, e ilustrou \u00e1lbums das bandas Discanto, Harvest, The Wishing Tree, Nine Stones Close, John Jowitt\u00b4s arK, 50hz e The Dave.\nEn 2020 ga\u00f1ou o premio \u00e1 mellor novela gr\u00e1fica, coa obra \"A Chaira\", unha obra especialmente ambiciosa na que dialogan abertamente tres das grandes vocaci\u00f3ns de Seijas: a literatura, o debuxo e o dese\u00f1o do propio libro como obra art\u00edstica.\nIlustraci\u00f3ns.\nOs seus c\u00f3mics formaron parte de varias exposici\u00f3ns en festivais. Creou logotipos para as marcas de m\u00fasica da David Lynch \"Foundation Music\". O seu traballo aparece en diferentes iniciativas solidarias, como \"4 Canciones de hambre y esperanza\" e \"Canci\u00f3n para un ni\u00f1o en la calle\", campa\u00f1a na que colaborou e conta con artistas como Steve Hogarth, Loquillo, Rebeldes, Lesli, Pep Sala ou Jorge Lorenzo.\nA serie de televisi\u00f3n \"La que se avecina\" conta con catro obras do ilustrador. Durante os episodios m\u00f3stranse como parte da escenograf\u00eda."}
{"id": "592658", "revid": "5863", "url": "https://gl.wikipedia.org/wiki?curid=592658", "title": "Xorxe Seferis", "text": ""}
{"id": "592659", "revid": "133308", "url": "https://gl.wikipedia.org/wiki?curid=592659", "title": "Gaspar de Z\u00fa\u00f1iga y Azevedo", "text": ""}
{"id": "592694", "revid": "15490", "url": "https://gl.wikipedia.org/wiki?curid=592694", "title": "Red Dead Redemption 2", "text": "Red Dead Redemption 2 \u00e9 un videoxogo de acci\u00f3n e aventura do 2018 desenvolvido e publicado por Rockstar Games. O xogo \u00e9 a terceira entrada na saga de videoxogos \"Red Dead\" e un precuela do xogo do 2010 xogo \"Red Dead Redemption\". A historia \u00e9 unha representaci\u00f3n ficticia dos Estados Unidos en 1899 e segue as proezas do proscrito Arthur Morgan, un membro da banda de Van der Linde, e te\u00f1en que lidiar co decline Vello Oeste mentres tentan sobrevivir contra forzas de goberno, bandas rivais, e outros adversarios. O xogo \u00e9 presentado por perspectivas en primeira e terceira persoa, e o xogador pode deambular libremente no seu interactivo mundo aberto. Os elementos do xogo incl\u00faen tiroteos, atracos, caza, paseos a cabalo, interactuar con personaxes non xogadores (NPCs), e mantendo o \u00edndice de honra do personaxe por elecci\u00f3ns e acci\u00f3ns morais. Un sistema de recompensa rixe a resposta dos executores da lei e cazadores de recompensa aos delitos cometidos polo xogador.\nHistoria.\nO desenvolvemento do xogo durou m\u00e1is de oito anos, empezando pouco despois do lanzamento de \"Red Dead Redemption\", e converteuse nun dos videoxogos feitos m\u00e1is caros. Rockstar recrutou a todos os seus estudios nun equipo para facilitar o desenvolvemento. Inspir\u00e1ronse en lugares reales en lugar de pel\u00edculas ou arte, centr\u00e1ronse en crear un reflexo preciso da \u00e9poca dos personaxes e do mundo. O xogo de Rockstar foi creado para a oitava xeraci\u00f3n de consolas, despois de probar as s\u00faas capacidades t\u00e9cnicas mentres adaptaba \"Grand Theft Auto V\" a esas plataformas. A m\u00fasica do xogo presenta unha partitura orixinal composta por Woody Jackson e varias pistas vocais producidas Daniel Lanois. O desenvolvemento inclu\u00edu un intenso per\u00edodo de traballo de 100 horas semanais, o que xerou informes de horas extras obrigatorias e non pagadas. \"Red Dead Online\", o modo multixogador online do xogo, permite participar que ata 32 xogadores participen en unha variedade de xogos cooperativos e competitivos.\n\"Red Dead Redemption 2\" lanzouse para a PlayStation 4 e Xbox One en outubro de 2018, e para Windows e Stadia en novembro de 2019. Rompeu varios r\u00e9cords e tivo o segundo mellor lanzamento na historia do medio, xerando 725 mill\u00f3ns de d\u00f3lares estadounidenses en vendas no seu primeiro fin de semana e excedendo as vendas de \"Red Dead Redemption\" de toda a s\u00faa vida en d\u00faas semanas. O xogo recibiu a aclamaci\u00f3n da cr\u00edtica, con eloxios a s\u00faa historia, personaxes, mundo aberto, gr\u00e1ficos, m\u00fasica e o alto nivel de detalle; algunhas criticas foron dirixidas ao esquema de control e o \u00e9nfase no realismo na liberdade de xogo. Ga\u00f1ou eloxios e premios, inclu\u00edndo o premio de Xogo do Ano por varias publicaci\u00f3ns de videoxogos, e \u00e9 considerado un exemplo de videoxogos como forma de arte, e tam\u00e9n como un dos videoxogos mellor feitos. \u00c9 un dos videoxogos m\u00e1is vendidos con m\u00e1is de 50mill\u00f3ns de copias vendidas."}
{"id": "592695", "revid": "127505", "url": "https://gl.wikipedia.org/wiki?curid=592695", "title": "Hard GZ", "text": "Pedro Rubial Iglesias, m\u00e1is co\u00f1ecido polo seu nome art\u00edstico Hard GZ, \u00e9 un rapeiro galego afincado en Barcelona, cofundador e integrante do selo independente La Utop\u00eda del Norte.\nTraxectoria.\nNado en Vigo en 1995, criouse en Cangas do Morrazo (Pontevedra), onde entrou en contacto co hip hop e o rap, aos 14 anos, montou o seu primeiro estudo na casa e comezou a rapear na banda Urban Style Crew. As s\u00faas letras ve\u00f1en marcadas por mensaxes de cr\u00edtica social e de superaci\u00f3n persoal.\nTras mudarse a Barcelona creou Lil GZ, nome baixo o cal comp\u00f3n m\u00e1is ao estilo trap, coma se fose un alterego materialista.\nImplicouse en proxectos solidarios con EcodesarroioGaia no Senegal en 2017, financiado con cartos dos fans, e con Base A, Somos Ecuador e BioCanna en Chamanga, Ecuador no 2018, onde participou nun un pequeno documental, titulado \"Chamanga Linda\"."}
{"id": "592696", "revid": "1131", "url": "https://gl.wikipedia.org/wiki?curid=592696", "title": "Elecci\u00f3ns municipais de Espa\u00f1a de 2007", "text": "De acordo co establecido pola Lei Org\u00e1nica do R\u00e9xime Electoral Xeral (LOREG), , o 27 de maio de 2007 (cuarto domingo de maio) houbo elecci\u00f3ns municipais en Espa\u00f1a.\nNo Real decreto 444/2007, do 2 de abril de 2007, convoc\u00e1ronse estas elecci\u00f3ns para cubrir os seguintes cargos:\nO Real Decreto tam\u00e9n recolle a elecci\u00f3n dos deputados das Deputaci\u00f3ns de R\u00e9xime Com\u00fan, que ter\u00e1 lugar unha vez celebradas as elecci\u00f3ns municipais mediante a elecci\u00f3n indirecta.\nDereito a voto dos inmigrantes.\nTras unha directiva da Uni\u00f3n Europea (\"Directiva 94/80/CE\" ), o 28 de agosto de 1992 reformouse o artigo 13.2 da Constituci\u00f3n Espa\u00f1ola para estender os dereitos de sufraxio activo e pasivo nas elecci\u00f3ns municipais a todos os cidad\u00e1ns comunitarios que residan nos concellos espa\u00f1ois. . Esta ampliaci\u00f3n de dereitos foi ampliada o 6 de febreiro de 1990, cando Espa\u00f1a e Noruega asinaron un acordo polo que se reco\u00f1ece o dereito de voto nas elecci\u00f3ns municipais dos noruegueses en Espa\u00f1a e viceversa.\nO 17 de agosto de 2006, o PSOE e IU presentaron ao Congreso dos Deputados unha proposici\u00f3n non de lei para instar ao Goberno a adoptar as medidas necesarias para conceder aos inmigrantes que residen habitualmente en Espa\u00f1a (principalmente cidad\u00e1ns de Marrocos, Ecuador e Colombia) o dereito de voto nas elecci\u00f3ns municipais, sempre que, tal e como establece a Constituci\u00f3n, se creen acordos de reciprocidade. De feito, Espa\u00f1a xa asinara tratados de amizade con Arxentina, Venezuela, Uruguai, Chile e Colombia ; o Goberno s\u00f3 ter\u00eda que asinar os convenios para que 360.000 cidad\u00e1ns inmigrantes destes pa\u00edses poidan votar nas elecci\u00f3ns municipais. Non obstante, a vicepresidenta do Goberno, Mar\u00eda Teresa Fern\u00e1ndez de la Vega, afirmou na rolda de prensa posterior ao primeiro consello de ministros tras as vacaci\u00f3ns estivais (25 de agosto de 2006) que \u00e9 \"altamente improb\u00e1bel\" que os inmigrantes extracomunitarios poden votar.\nNon obstante, ademais dos espa\u00f1ois, puideron votar nestas elecci\u00f3ns cidad\u00e1ns de Alema\u00f1a, Austria, B\u00e9lxica, Chipre, Dinamarca, Eslovaquia, Eslovenia, Estonia, Finlandia, Francia, Grecia, Hungr\u00eda, Irlanda, Italia, Letonia, Lituania e Luxemburgo, Malta, Noruega, Pa\u00edses Baixos, Polonia, Portugal, Reino Unido, Rep\u00fablica Checa e Suecia residentes en Espa\u00f1a; segundo os datos da Secretar\u00eda de Estado de Inmigraci\u00f3n, estes cidad\u00e1ns sumaban en xu\u00f1o de 2006 619.341. Tam\u00e9n deben engadirse a esta lista os cidad\u00e1ns de Bulgaria e Roman\u00eda que se incorporaron \u00e1 UE o 1 de xaneiro de 2007 . Se se tivesen en conta os cinco pa\u00edses suramericanos con tratados de amizade mencionados anteriormente, poder\u00edase elevar a 1,2 mill\u00f3ns de estranxeiros con dereito a voto, unha cifra tres veces superior \u00e1 das municipais de 2003. Segundo un estudo do INE, hai en Espa\u00f1a 46 concellos nos que m\u00e1is do 25% da poboaci\u00f3n \u00e9 estranxeira; Destacan, con m\u00e1is de 50.000 habitantes, Torrevella e Oriola, na provincia de Alacante, Fuengirola e Mijas, na provincia de M\u00e1laga, e Arona e Adeje en Tenerife onde case o 50% da s\u00faa poboaci\u00f3n \u00e9 estranxeira.\nCorrupci\u00f3n urban\u00edstica.\nAndaluc\u00eda foi unha das comunidades aut\u00f3nomas que sufriu m\u00e1is casos de corrupci\u00f3n urban\u00edstica por parte dos seus concellos. M\u00e1is de 25 localidades viron como os seus alcaldes ou concelleiros foron chamados a declarar por implicaci\u00f3n en casos de irregularidades no sector da construci\u00f3n, como recualificaci\u00f3ns de terreos dubidosos ou sombras en contratos e adxudicaci\u00f3ns. O caso m\u00e1is que m\u00e1is expectaci\u00f3n levantou nos medios foi o de Marbella. Nese municipio malague\u00f1o destapouse unha complexa trama de actuaci\u00f3ns delituosas que se saldou co encarceramento do seu alcalde, o seu primeiro tenente de alcalde, alg\u00fans dos seus concelleiros e o anterior alcalde. A gravidade do Caso Malaya foi de tal magnitude que, por primeira vez na historia recente de Espa\u00f1a, foi necesaria a disoluci\u00f3n dun concello polo Goberno central e a creaci\u00f3n dunha comisi\u00f3n xestora.\nPor\u00e9n, Marbella non foi o \u00fanico concello con casos de corrupci\u00f3n nos que se viron imputados os seus alcaldes. En outubro de 2006 o alcalde da localidade madrile\u00f1a de Ciempozuelos presentou a s\u00faa dimisi\u00f3n tras constatar un pos\u00edbel cobro de comisi\u00f3ns que ascender\u00eda a 40 mill\u00f3ns de euros. En novembro, el e o seu predecesor no cargo ingresaron en prisi\u00f3n acusados de suborno e branqueo de capitais. Ambos conseguiron a liberdade provisional con cargos tras pagar unha fianza de 900.000 euros. Este mesmo mes foron detidos o alcalde do municipio grancanario de Telde e varios concelleiros, acusados de suborno e malversaci\u00f3n de caudais p\u00fablicos, nunha operaci\u00f3n que chegou a co\u00f1ecerse como \"caso Faycan\". Tras quedar en liberdade provisional con cargos e baixo fianza, o concelleiro e os concelleiros abandonaron oficialmente o seu cargo unhas semanas despois. Nas mesmas datas, no municipio mallorqu\u00edn de Andratx foron detidos o seu alcalde Eugenio Hidalgo, o director de Ordenaci\u00f3n do Territorio do Goberno de Baleares e outras cinco persoas, acusadas de delitos relacionados coa corrupci\u00f3n urban\u00edstica.\nTransfuguismo pol\u00edtico.\nSegundo os datos facilitados polo Ministerio de Administraci\u00f3ns P\u00fablicas, Castela e Le\u00f3n \u00e9 a comunidade aut\u00f3noma que rexistrou m\u00e1is casos de transfuguismo pol\u00edtico, en termos absolutos, nos seus concellos. Dos 44 concellos que realizaron moci\u00f3ns de censura durante o per\u00edodo 2003-2007, en 15 houbo deserci\u00f3ns polo medio. Destaca o caso da cidade de Le\u00f3n, \u00fanica capital dunha provincia espa\u00f1ola na que se produciu un cambio de alcalde, incorrendo tam\u00e9n en transfuguismo. Por\u00e9n, en termos relativos, a cifra ser\u00eda superada por outras comunidades aut\u00f3nomas con menos concellos, como \u00e9 o caso da Comunidade Valenciana, Andaluc\u00eda, Madrid e Catalu\u00f1a.\nDestaca o caso do concello alacantino de San Fulgencio, no que se realizaron d\u00faas moci\u00f3ns de censura, ambas con transfuguismo.\nFraude electoral.\nCon motivo das elecci\u00f3ns, moitas localidades con poucos habitantes est\u00e1n a sufrir rexistros masivos, que poden determinar a vitoria dun ou doutro candidato. As\u00ed, vilas como Enix que pasou de 267 electores a 347 no censo do 31 de xaneiro de 2006 ou Las Tres Villas que do 29 ao 31 de xaneiro obtivo 129 novos habitantes, reco\u00f1ecendo ao candidato do PP na localidade que deste n\u00famero 45 ou 50 eran os seus familiares. Outro aconteceu en Mog\u00e1n, en Canarias, onde o equipo municipal ofreceu rexistrar turistas a cambio dun voto a favor. Todos estes casos obrigaron ao Instituto Nacional de Estat\u00edstica a investigar o padr\u00f3n de numerosas localidades.\n27-M.\nResultados electorais.\nO cadro recolle os resultados electorais nas capitais de provincia, de Santiago de Compostela. capital da Comunidade aut\u00f3noma de Galiza, e de Vigo."}
{"id": "592698", "revid": "23204", "url": "https://gl.wikipedia.org/wiki?curid=592698", "title": "Elecci\u00f3ns municipais espa\u00f1olas de 2007", "text": ""}
{"id": "592705", "revid": "785", "url": "https://gl.wikipedia.org/wiki?curid=592705", "title": "Jos\u00e9 Antonio Porto", "text": ""}
{"id": "592706", "revid": "785", "url": "https://gl.wikipedia.org/wiki?curid=592706", "title": "Jos\u00e9 Porto", "text": "Jos\u00e9 Porto p\u00f3dese referir a:"}
{"id": "592707", "revid": "27155", "url": "https://gl.wikipedia.org/wiki?curid=592707", "title": "Banda G", "text": "As bandas G son unhas bandas escuras e claras que aparecen nos cromosomas cando se lles aplica a t\u00e9cnica de tinguidura chamada bandeado G, bandeamento G, bandeado Giemsa ou bandeado GTG (Giemsa-tripsina-Giemsa) que se usa en citoxen\u00e9tica para producir un cariotipo visible tinguindo os cromosomas condensados con Giemsa. \u00c9 o m\u00e9todo m\u00e1is com\u00fan de bandeado dos cromosomas. \u00c9 \u00fatil para identificar enfermidades xen\u00e9ticas (principalmente anormalidades cromos\u00f3micas) por medio da representaci\u00f3n fotogr\u00e1fica do complemento cromos\u00f3mico completo.\nM\u00e9todo.\nOs cromosomas metaf\u00e1sicos (os que m\u00e1is condensados est\u00e1n) son primeiro tratados con tripsina (para dixerir parcialmente prote\u00ednas do cromosoma) e seguidamente tinguidos coa tinguidura Giemsa. As rexi\u00f3ns heterocrom\u00e1ticas, que adoitan ser ricas en adenina e timina (ADN rico en AT) e con relativamente poucos xenes, t\u00ednguense dun ton m\u00e1is escuro, xerando as bandas G. En contraste, a cromatina menos condensada (eucromatina), que adoita ser rica en guanina e citosina (rica en GC) e m\u00e1is activa transcricionalmente, incorpora menos tinguidura Giemsa e esas rexi\u00f3ns aparecen como bandas claras. O padr\u00f3n de bandas num\u00e9rase en cada brazo do cromosoma desde o centr\u00f3mero ao tel\u00f3mero. Este sistema de numeraci\u00f3n permite que todas as bandas que se crean no cromosoma se poidan identificar e describir con precisi\u00f3n. O inverso das bandas G obtense no bandeado R. A tinguidura con Giemsa d\u00e1lle aos cromosomas unha cor p\u00farpura, pero os micr\u00f3grafos adoitan convertela nunha escala de grises para facilitar a presentaci\u00f3n de datos e facer comparaci\u00f3ns dos resultados obtidos en diferentes laboratorios.\nCanto menos condensados est\u00e1n os cromosomas, m\u00e1is bandas aparecen no bandeado G. Isto significa que os diferentes cromosomas son m\u00e1is distintos na profase que na metafase. Pero o normal \u00e9 aplicar a t\u00e9cnica na metafase, que \u00e9 o estado de m\u00e1xima condensaci\u00f3n.\nVantaxes.\n\u00c9 dif\u00edcil identificar e agrupar os cromosomas base\u00e1ndose s\u00f3 nunha tinguidura simple porque a cor uniforme das estruturas fai dif\u00edcil diferencialos. Por tanto, desenvolv\u00e9ronse t\u00e9cnicas como o bandeado G que fan que aparezan bandas nos cromosomas. Este padr\u00f3n de bandas ten o mesmo aspecto nos dous cromosomas hom\u00f3logos, o que fai doada a s\u00faa identificaci\u00f3n. \nTipos de bandeado.\nAdemais do bandeado G, hai outros tipos de bandeado citoxen\u00e9tico. Nesta t\u00e1boa m\u00f3stranse todos eles:"}
{"id": "592709", "revid": "27155", "url": "https://gl.wikipedia.org/wiki?curid=592709", "title": "Bandeado G", "text": ""}
{"id": "592710", "revid": "27155", "url": "https://gl.wikipedia.org/wiki?curid=592710", "title": "Bandeamento G", "text": ""}
{"id": "592711", "revid": "27155", "url": "https://gl.wikipedia.org/wiki?curid=592711", "title": "Bandeado Giemsa", "text": ""}
{"id": "592712", "revid": "27155", "url": "https://gl.wikipedia.org/wiki?curid=592712", "title": "Bandeamento Giemsa", "text": ""}
{"id": "592713", "revid": "27155", "url": "https://gl.wikipedia.org/wiki?curid=592713", "title": "Enfermidade xen\u00e9tica", "text": ""}
{"id": "592714", "revid": "1131", "url": "https://gl.wikipedia.org/wiki?curid=592714", "title": "Vilarinho da Furna", "text": "Vilarinho da Furna, tam\u00e9n co\u00f1ecido como Vilarinho das Furnas (pola asociaci\u00f3n co nome do encoro) foi un lugar da parroquia de Campo do Ger\u00eas (antigamente chamado S\u00e3o Jo\u00e3o do Campo), situado no concello de Terras de Bouro, no distrito de Braga. Desde 1971 esta aldea est\u00e1 somerxida polo encoro de Vilarinho das Furnas . Este encoro acabou adquirindo un nome equivocado para esta vila, o que levar\u00eda, a d\u00eda de hoxe, a cometer o erro de chamarlle este lugar Vilarinho das Furnas, en lugar de Vilarinho da Furna.\nA comezos da d\u00e9cada de 1960, contra a vontade da veci\u00f1anza de Vilarinho, comezaron as obras iniciais do encoro, que rematar\u00edan en 1970. Ao ano seguinte, esta vila acabou sendo somerxida por primeira vez e en 1972 tivo lugar a inauguraci\u00f3n do encoro, da man do presidente da rep\u00fablica, o almirante Am\u00e9rico Tomaz.\nEn outubro de 1985 cr\u00e9ase a Asociaci\u00f3n de Antigos Veci\u00f1os de Vilarinho da Furna (AFURNA), co obxectivo de promover e preservar todo o patrimonio deste territorio. No ano 1989 inaugurouse o Museo Etnogr\u00e1fico de Vilarinho da Furna, constru\u00eddo con pedras dunha das casas desta vila, hoxe mergullada polas augas do r\u00edo Homem.\nCando se baleira o encoro para a s\u00faa limpeza e cando o nivel da auga baixa en per\u00edodos de seca, a\u00ednda se poden ver as casas, cami\u00f1os e muros da antiga aldea.\nOrixes e antecedentes hist\u00f3ricos.\nVilarinho da Furna foi unha aldea comunitaria, e a s\u00faa orixe p\u00e9rdese nas n\u00e9boas da memoria, mesmo desco\u00f1ec\u00e9ndose a s\u00faa antig\u00fcidade. Nas Indagaci\u00f3ns de 1220, de D. Afonso II, e de 1258, de D. Afonso III, hai referencias \u00e1 parroquia de S\u00e3o Jo\u00e3o do Campo, pero nada se atopa sobre Vilarinho da Furna. Mais, no Arquivo do Distrito de Braga, hai a primeira referencia a Vilarinho, no inventario de bens da Igrexa de S\u00e3o Jo\u00e3o do Campo, de 1540, as\u00ed como no arquivo parroquial, de 1623. Parece ser que pasou a ser parroquia aut\u00f3noma do concello de Terras de Bouro, e despois pasou a ser aldea da parroquia de S\u00e3o Jo\u00e3o do Campo. E s\u00e1bese que foi a \u00faltima aldea pola que pasou a famosa \"V\u00eda Nova\", antes de entrar en Galicia a antiga v\u00eda militar de Braga a Astorga .\nNa evoluci\u00f3n humana, a organizaci\u00f3n comunitaria corresponde a un ciclo cultural resultante do paso do pastoreo n\u00f3made \u00e1 agricultura sedentaria. En Vilarinho da Furna cons\u00e9rvase ata 1971 unha organizaci\u00f3n comunitaria bastante perfecta, o que denota a superioridade dunha econom\u00eda que conxuga as potencialidades das econom\u00edas pastor\u00eds e agrarias, nun sistema de organizaci\u00f3n comunitaria, noutrora estendido en Europa.\nVilarinho da Furna est\u00e1 intrinsecamente unida \u00e1 cultura dos pastores e gandeiros de Europa (pobos indoeuropeos), que emigraron de leste a oeste, en d\u00faas \u00e9pocas. O primeiro, en \u00e9poca prerromana, probablemente formado por descendentes do pobo celta . O segundo, por pobos xerm\u00e1nicos que invadiron a Pen\u00ednsula Ib\u00e9rica ao caer o Imperio Romano de Occidente, concretamente polos Suevos . \nMarco natural.\nA 4 km da cabeceira parroquial, Campo do Ger\u00eas, a aldea est\u00e1 hoxe mergullada nas augas do r\u00edo Homem que sont\u00e9n o encoro. Nun recuncho practicamente illado e perdido entre a serra Amarela, ao norte e ao oeste, e a serra do Xur\u00e9s, ao sur e ao leste, est\u00e1 ancorado entre o val do Ribeiro das Furnas, onde medraban gallas de vide por unha ladeira gran\u00edtica, ata que se ensanche en terras de aluvi\u00f3n moi f\u00e9rtiles, onde se cultivaba millo, patacas e feix\u00f3ns.\nAs casas distribu\u00edanse principalmente polas ladeiras da Serra Amarela, orientadas ao Leste, e polo tanto protexidas do Norte e do Oeste pola serra, na marxe dereita do r\u00edo Homem. Na marxe esquerda do r\u00edo, o terreo era m\u00e1is arborado, con pequenas franxas destinadas ao pastoreo de gando, formando parte da serra do Xur\u00e9s.\nFoi antes da confluencia do Ribeiro das Furnas co r\u00edo Homem onde se atopaba a aldea. Nesta parte de r\u00edo o val era m\u00e1is amplo, onde hab\u00eda pozos profundos e transparentes, e a pouca distancia hab\u00eda covas no granito, con grandes fendas e desprendemento de bloques. \nConstruci\u00f3n de presas.\nOs plans para a obra comezaron en 1950 e os traballos de terra en 1967. Nesta \u00e9poca, Vilarinho da Furna contaba cuns 300 habitantes.\nOs habitantes acabaron prexudicados polas indemnizaci\u00f3ns que recib\u00edan por abandonar a aldea. Os terreos foron valorados en apenas 0,5 escudos por metro cadrado pola Compa\u00f1\u00eda Hidroel\u00e9ctrica do Cavado, un valor moito m\u00e1is baixo do normal daquela.\nAdemais disto, os habitantes tam\u00e9n tiveron problemas coa s\u00faa propia evacuaci\u00f3n. Ao atoparse nun lugar afastado e de dif\u00edcil acceso \u00e1s estradas, a poboaci\u00f3n tivo que asumir en solitario os gastos e problemas de transporte das s\u00faas pertenzas, xa que o Estado non constru\u00edu unha estrada asfaltada para facilitar o transporte. O derradeiro habitante marchou en 1971, un ano antes de que a aldea ficara completamente asolagada."}
{"id": "592716", "revid": "98629", "url": "https://gl.wikipedia.org/wiki?curid=592716", "title": "Torres inguxas", "text": "As torres inguxas, (en ) son un conxunto monumental de edificios de pedra para defensa e observaci\u00f3n, situados maiormente nos distritos de Dzheirakhsky e Sunzha, na Rep\u00fablica dos Inguxos.\nCronolox\u00eda.\nA s\u00faa construci\u00f3n no norte do C\u00e1ucaso (Circaucasia) puido comezar posibelmente vinculada \u00e1s vivendas megal\u00edticas cicl\u00f3peas (na dataci\u00f3n de investigadores inguxos, II - I milenio a. C.) das aldeas de Targim, Khamkhi, Egikal, Doshkhakle, Kart e outras. Houbo un renacemento medieval da cultura das torres, manifestada nas monta\u00f1as da Rep\u00fablica dos Inguxos, que recibiu o nome de \"pa\u00eds das torres\". Hoxe, s\u00f3 fican en p\u00e9 as de batalla, con m\u00e1is de 120 identificadas. A dataci\u00f3n segue a ser un problema: vai dos s\u00e9culos XIII ao XIV at\u00e9 os XVI e XVII, e tam\u00e9n a cuesti\u00f3n da s\u00faa conservaci\u00f3n: danos significativos na arquitectura das torres foron causados como resultado de expedici\u00f3ns punitivas dos tempos tsaristas, e durante as deportaci\u00f3ns de 1944 a 1957. Case a metade dos monumentos foron destru\u00eddos. Moitos sitios hist\u00f3ricos seguen sen explorar pola inaccesibilidade e por restrici\u00f3ns en zona fronteiriza. \nOrixe e desenvolvemento.\nRestos cicl\u00f3peos megal\u00edticos das antigas tribos Inush Koban circauc\u00e1sicas at\u00f3panse preto das antigas cidades do per\u00edodo neol\u00edtico. Normalmente, serv\u00edan de barreira na entrada \u00e1s covas ou arredor da vivenda. Foron indo substitu\u00eddas por estruturas de rocha com\u00fan con algunha soluci\u00f3n de uni\u00f3n e case nunca usaban pedras redondeadas, xa que se conectaban mal entre si. \u00c9 dif\u00edcil datar o inicio das torres: alg\u00fans atrib\u00faeno aos primeiros s\u00e9culos da nosa era, outros ao s. VIII. Como resultado de escavaci\u00f3ns arqueol\u00f3xicas en vivendas megal\u00edticas, atop\u00e1ronse restos de cer\u00e1mica da cultura Koban do I milenio a. C. Por signos de planificaci\u00f3n, a t\u00e9cnica de cachotar\u00eda e algunhas outras caracter\u00edsticas, os edificios cicl\u00f3peos te\u00f1en caracter\u00edsticas com\u00fans coas estruturas de torres posteriores. Os investigadores sinalan a continuidade da arquitectura, moi desenvolvida na Idade Media, a partir da tecnolox\u00eda de construci\u00f3n de pedra do C\u00e1ucaso Central.\nO renacemento da cultura das torres na Circaucasia, durante o medievo, manif\u00e9stase nas monta\u00f1as da Rep\u00fablica dos Inguxos onde esta construci\u00f3n recibiu o maior desenvolvemento. Este feito, as\u00ed como as tradici\u00f3ns etnoxen\u00e9ticas dos pobos da rexi\u00f3n e trazos da arquitectura, que salientan a unidade da s\u00faa orixe, permiten considerar que os fundadores da construci\u00f3n de torres na zona monta\u00f1osa, abarcando o territorio da moderna Inguxetia, Chechenia e a parte monta\u00f1osa oriental de Xeorxia son tribos inguxas.\nUns 150 asentamentos na zona monta\u00f1osa inguxa, no actual Dzheyrakhsky, consist\u00edan en complexos de torres residenciais de pedra. Moitas aldeas eran castelos fortificadas, con torres harmoniosamente proporcionadas e muros dun metro de espesor na base, o que evidencia un alto nivel de desenvolvemento da arquitectura medieval e unha ilustraci\u00f3n desa \u00e9poca belicosa. Agresi\u00f3ns externas, conflitos internos, e a situaci\u00f3n xeogr\u00e1fica no cruzamento de cami\u00f1os de Transcaucasia coas chairas circauc\u00e1sicas, obrigaron aos inguxos a constru\u00edr fortes casas de pedra.\nCo aumento poboacional, o asentamento medieval evolucionou at\u00e9 se converter nunha fortaleza con torres de batalla, murallas, residencias e dependencias. Cada un destes asentamentos era unha asociaci\u00f3n forte e autosuficiente, regulada polos anci\u00e1ns a trav\u00e9s do \"adat\". Estes asentamentos semellaban pequenas cidades medievais cunha \u00fanica pol\u00edtica baseada nos intereses de cidad\u00e1ns libres e iguais. Os portos de monta\u00f1a, que agrupaban varias ducias de asentamentos, eran unha especie de federaci\u00f3n cun centro pol\u00edtico propio, similar \u00e1 capital, que adoitaba ser o maior asentamento do can\u00f3n, situado na zona estratexicamente m\u00e1is vantaxosa que controlaba as v\u00edas de tr\u00e1nsito.\nAs torres inguxas destacan pola s\u00faa graza e detalles arquitect\u00f3nicos feitos en pedra dos comedeiros de cabalos montados nos muros e valados, a presenza de detalles de pedra nas fiestras, entre outros. Tam\u00e9n presentan unha altura significativa en relaci\u00f3n \u00e1 base, de 10:1.\nO farque\u00f3logo sovi\u00e9tico e estudoso cauc\u00e1sico E. Krupnov na s\u00faa obra \"Medieval Inguchetia\" escribe:\nArte da construci\u00f3n inguxa.\nOs asentamentos de torres e fortalezas medievais inguxas constru\u00edronse en lugares estrat\u00e9xicos como entradas de desfiladeiros, cruzamentos de r\u00edos e cami\u00f1os para controlar as v\u00edas de comunicaci\u00f3n. Tam\u00e9n se tiveron en conta as condici\u00f3ns naturais do terreo e a calidade do solo, evitando terras aptas para a agricultura. En xeral, constru\u00edronse sobre solo rochoso e en zonas \u00e1ridas. Os asentamentos de torres inguxas tam\u00e9n tiveron en conta factores de seguridade ante cat\u00e1strofes naturais, como avalanchas, terremotos e inundaci\u00f3ns, e fund\u00e1ronse preto de fontes de auga potable. A est\u00e9tica e a orde das estruturas das torres tam\u00e9n foran observadas con rigor.\nA construci\u00f3n da torre inguxa organiz\u00e1base solemnemente, acompa\u00f1ada de varios rituais. As primeiras filas de pedras estaban manchadas co sangue dun animal. Os pedreiros albaneis traballaban sen utilizar as estadas exteriores, comezando por pisos especiais, placas de esquina sobresa\u00edndo, e nichos para futuros pisos. Os tellados piramidais eran constru\u00eddos desde f\u00f3ra, apoiado en cordas. O mestre deixaba unha pegada de palma na soluci\u00f3n a\u00ednda h\u00famida ou rodeaba os seus contornos cun cinel na pedra. Existen canci\u00f3ns populares inguxas que glorifican a beleza das torres.\nConstru\u00edr torres inguxas era importante e rigoroso, tendo que ser conclu\u00eddas nun ano. Se a construci\u00f3n se estendese, a familia era considerada fraca ou feble, e se a torre ca\u00edse, a culpa era atribu\u00edda \u00e1 familia. Os construtores non eran ben pagos pero era unha ocupaci\u00f3n moi honrosa. Os mestres respons\u00e1beis da pedra da cuberta eran ben recompensados.\nMestres de obras inguxas.\nNa Inguxetia medieval, unha das \u00e1reas m\u00e1is desenvolvidas foi a construci\u00f3n. Na literatura cient\u00edfica, hai algunha informaci\u00f3n sobre a existencia na industria da construci\u00f3n e certas \"especialidades\" - mineiros de pedra, canteiros e transportistas por contrato. A construci\u00f3n de torres de batalla requir\u00eda unha gran habilidade, anos de experiencia, co\u00f1ecementos e habilidades t\u00e9cnicas e hab\u00eda un c\u00edrculo bastante limitado de construtores especialistas. A construci\u00f3n de edificios relixiosos asociados a conceptos sagrados para os monta\u00f1eses s\u00f3 pod\u00eda ser encomendada a mestres seleccionados. Para o mestre, esta confianza era unha honra, o reco\u00f1ecemento por parte da sociedade dos seus m\u00e9ritos profesionais e das altas calidades morais e \u00e9ticas. \u00c1s veces, o oficio da construci\u00f3n era cousa de case todas as fraternidades familiares, unha especie de \"clan profesional\". Os mestres inguxos tam\u00e9n eran co\u00f1ecidos f\u00f3ra da Rep\u00fablica dos Inguxos - en Chechenia, Osetia e Xeorxia, onde eran convidados a constru\u00edr.\nTorres residenciais.\nUnha torre residencial ( \u0438\u043d\u0433\u0443\u0448., plural h. \u0433\u04cf\u0430\u0301\u043b\u0430\u0448 ) era un edificio de pedra duns dous ou tres pisos, cun tellado plano de terra, ben revestido de arxila. A altura da torre de tres pisos ti\u00f1a unha media de 10 a 12 metros, e o tama\u00f1o da base variaba de 5 \u00d7 6 a 10 \u00d7 12 m. Os muros da torre eran estreitos at\u00e9 a parte superior, o que \u00e9 unha caracter\u00edstica distintiva da arquitectura inguxa medieval. Por exemplo, as torres de batalla ti\u00f1an un \u00e1ngulo de estreitamento significativo das murallas, alcanzando unha media de 10 a 11 graos, chegando \u00e1s veces a 14 graos.\nA cachoter\u00eda dos muros consist\u00eda en bloques de pedra toscamente mecanizados, e era m\u00e1is primitiva que a das torres de batalla. A tarefa de constru\u00edr un edificio residencial era diferente dun de batalla en que requir\u00eda a finalizaci\u00f3n m\u00e1is cedo para o asentamento familiar, polo que non se prestaba moita atenci\u00f3n \u00e1 aparencia. En todas partes das torres da Rep\u00fablica dos Inguxos, as torres eran constru\u00eddas con morteiro de cal, e na parte superior cubertas cunha grosa capa de estuco amarelo ou branco amarelado; no seu interior cubr\u00edanse con morteiro as xuntas. Este foi un detalle caracter\u00edstico de todos os monumentos arquitect\u00f3nicos da zona monta\u00f1osa da Rep\u00fablica dos Inguxos: torres militares e residenciais, criptas e santuarios. Segundo a lenda, \u00e1 composici\u00f3n da soluci\u00f3n de cal engad\u00edase soro de leite e ovos de gali\u00f1a.\nO primeiro andar da torre residencial estaba reservado para unha cuadra na que se amarraba o gando a un presebe. Parte desta sala estaba cercada: o gran gard\u00e1base nun recuncho. Nalg\u00fans casos, todo o segundo piso foi despexado para o gando pequeno, onde o gando foi conducido por un chan de madeira disposto para este fin. Un alicerce cadrado de pedra (\u201cerdab\u04cfoag\u04cfa\u201d) levantouse no medio da torre dende a base, que sost\u00e9n as principais vigas grosas dos pisos. \u201cAtravesaban vigas m\u00e1is finas, apoi\u00e1ndose nun extremo contra as pedras do lado oposto, proxectando paralelas a elas. Enriba das vigas coloc\u00e1base un arbusto, sobre o que se botaba arxila e se bat\u00eda\u201d .\nNa maior\u00eda das torres, o segundo piso era a sala principal (\"lakhera tsa\"). A \u00e1rea media era de 40-45 m\u00b2, nalgunhas torres a \u00e1rea \u00e9 bastante importante - 60-70 m\u00b2) A altura deste piso superou os 3-4 m. Era unha habitaci\u00f3n ampla na que se atopaban os principais artigos dom\u00e9sticos: roupa de cama, louza, utensilios de coci\u00f1a. Aqu\u00ed, dispo\u00f1\u00edase un fogar central (\"Khuvrch\").\nA sala principal era utilizada pola familia para actividades de lecer. O piso superior utiliz\u00e1base para almacenar alimentos e ferramentas agr\u00edcolas, ademais de servir como sala de recreo para os h\u00f3spedes. \u00c1s veces constru\u00eduse unha terraza no terceiro andar por motivos econ\u00f3micos. A estrutura arquitect\u00f3nica inclu\u00eda detalles defensivos como parapetos nas torres e compartimentos para gardar escravos.\nTorretas de semicombate.\nAs torres de semicombate consid\u00e9ranse unha transici\u00f3n entre as residenciais e as de batalla, con elementos de ambas. Te\u00f1en de 3 a 4 andares e son m\u00e1is pequenas que as residenciais. As torretas var\u00edan entre 4,5-5 m de ancho at\u00e9 5-5,5 m de longo e 12-16 m de alto. Non te\u00f1en un piar central, pero te\u00f1en balc\u00f3ns con \"mashikuli\" articulado como as torres de batalla. A entrada est\u00e1 na planta baixa, como nas residenciais, pero \u00e1s veces tam\u00e9n se pode atopar no segundo andar.\nTorres de batalla.\nA evoluci\u00f3n da tecnolox\u00eda para constru\u00edr estruturas defensivas nas monta\u00f1as do C\u00e1ucaso do Norte refl\u00edctese nos diferentes tipos de torres de batalla. Crese que estas torres evolucionaron a partir de torres residenciais, primeiro nas de semicombate, despois nas de batalla con cubertas planas e, finalmente, torres con revestimento piramidal. Por\u00e9n, a construci\u00f3n dos tipos anteriores continuou do mesmo xeito at\u00e9 finais da Idade Media.\nCada planta das torres de batalla ti\u00f1a funci\u00f3ns espec\u00edficas. O primeiro andar era usado como prisi\u00f3n e dep\u00f3sito de subministraci\u00f3ns agr\u00edcolas. O segundo andar serv\u00eda de abrigo durante un asedio e acced\u00edase por unha porta fechada dende o interior con persianas de madeira \u00e1 que s\u00f3 se pod\u00eda acceder por un burato no segundo piso. O terceiro e cuarto pisos estaban reservados para os defensores e as s\u00faas familias, mentres que o quinto andar era usado para os observadores e as s\u00faas familias. Os tellados das torres foron constru\u00eddos con pedras en forma de b\u00f3veda de lanceta falsa para aumentar a resistencia aos terremotos e evitar que os invasores queiman a torre. Algunhas torres foron reforzadas cun arco de pedra adicional entre o cuarto e o quinto piso, como o complexo Lyazhgi constru\u00eddo polo mestre Hana Hing. A entrada da torre adoitaba situarse no segundo andar, evitando as agresi\u00f3ns por sorpresa.\nNa maior\u00eda dos casos, outros pisos verticais estaban separados por chan de madeira, a base de bordos especiais de pedra e cornixas. A comunicaci\u00f3n entre plantas realiz\u00e1base mediante caixas de inspecci\u00f3n cadradas -caixas de inspecci\u00f3n equipadas nas esquinas das torres- mediante escaleiras en forma de troncos irregulares. Estes corredores entre pisos foron dispostas en zigzag . A partir do segundo piso, hab\u00eda xanelas, nichos de batalla e fendas de visualizaci\u00f3n en cada piso. \"\u201cO dispositivo dos ocos f\u00edxose de tal xeito que cubrise todas as aproximaci\u00f3ns pos\u00edbeis \u00e1 torre\u201d.\" \nNo nivel do \u00faltimo (quinto ou sexto) andar, que era o principal punto de observaci\u00f3n e ao mesmo tempo plataforma principal de batalla, almacen\u00e1banse armas: pedras, arcos, frechas etc. Estaban cubertos con p\u00f3rticos con matac\u00e1ns (\u0438\u043d\u0433\u0443\u0448). A abertura superior quedaba libre para a observaci\u00f3n. O arque\u00f3logo Muzhukhev suxire que a elecci\u00f3n de constru\u00edr un tipo particular de torre defensiva depend\u00eda do terreo. Partindo da arquitectura con cuberta piramidal, que se distingue polas defensas m\u00e1is altas, cre que este tipo de torres foron constru\u00eddas en lugares de f\u00e1cil acceso. Tales torres foron constru\u00eddas tendo en conta que o inimigo pod\u00eda achegarse aos muros da torre. En lugares de dif\u00edcil acceso, desde o punto de vista dun pos\u00edbel ataque, erix\u00edanse torres de cuberta plana menos fortificadas. \nDo total de torres de batalla, 50 torres te\u00f1en un teito piramidal, m\u00e1is de 40 torres te\u00f1en un tellado plano, m\u00e1is de 30 torres est\u00e1n en ru\u00ednas, non se conservan nin est\u00e1n sen explorar.\nTorres piramidais.\nA maior\u00eda das torres con revestimento piramidal constru\u00edronse con cinco pisos e alcanzaban unha altura de 20 a 25 metros. A altura das torres de seis pisos poder\u00eda variar entre 26 e 30 metros. Son os m\u00e1is perfectos en canto a arquitectura e, por regra xeral, forman parte dos conxuntos castelos. Torres semellantes exist\u00edan en vilas como Ezmi superior e inferior, Pamet, Dzheyrakh inferior, Lyazh, Morch, Erzi, Huli superior, Hyani, Doshkhakle, Kart e Kart superior, Ozdig superior e medio e inferior, Kiy, Egikal, Pui, Pyaling, Niy e alg\u00fans outros.\nA cuberta piramidal da torre, por regra xeral, estaba formada por trece lousas e coro\u00e1base cunha gran pedra en forma c\u00f3nica.\nTorres revestidas planas.\nAs torres de pel plana adoitaban constru\u00edrse con 4 ou 5 pisos. A s\u00faa cuberta defensiva reforz\u00e1base cun parapeto ou cuberta dentada. A s\u00faa altura variou de media de 16 (en Metskhal) a 25 m (en Barkin). As torres de combate de pel plana, rematadas cun alto parapeto (barrera). Os conxuntos castrexos da vila estaban dotados de torres almenadas nas esquinas do tellado.\nUn exemplo desta torre \u00e9 tam\u00e9n a torre de batalla de Bialgan. Est\u00e1 situado na ladeira do monte Myatli, na aldea de Bialgan (tam\u00e9n chamada Belkhan). \u00c9 unha torre de combate de 16 metros con tellado plano. Preto, 4 torres residenciais m\u00e1is. Tr\u00e1tase de monumentos arquitect\u00f3nicos dos s\u00e9culos IX e X. Por\u00e9n, esta torre particular data do s\u00e9culo XII.\nSistema de sinalizaci\u00f3n.\nAs aldeas inguxas foron constru\u00eddas preto unhas das outras, cun intervalo de 500 metros a un quil\u00f3metro. Dunha aldea sempre era pos\u00edbel distinguir as torres de batalla das veci\u00f1as: as torres tam\u00e9n se usaban como torres de sinalizaci\u00f3n, en cuesti\u00f3n de segundos transmit\u00edase o sinal de alarma durante moitos quil\u00f3metros. Case todas as aldeas estaban situadas enriba de outeiros, ladeiras de can\u00f3ns ou cordilleiras. Na zona monta\u00f1osa da Rep\u00fablica dos Inguxos, p\u00f3dese ver que as aldeas torre estendense continuamente polos vales de Assy, Armha e os seus afluentes.\nUn dos complexos de torres de defensa m\u00e1is famosos de Rusia \u00e9 o complexo Vovnushki.\nDecoraci\u00f3n.\nNa entrada da torre xeralmente hai unha estampa das mans do mestre que erixiu o edificio. Era unha especie de garant\u00eda da forza da creaci\u00f3n do arquitecto, confirmada polo tempo: as torres sobreviviron aos seus creadores durante moitos s\u00e9culos.\nMoitas delas est\u00e1n esculpidas con petr\u00f3glifos, como letras, cruces, espirais, esv\u00e1sticas, c\u00edrculos solares, imaxes de artigos dom\u00e9sticos e armas. \nV\u00e9xase tam\u00e9n.\nBibliograf\u00eda.\nEntre par\u00e9nteses os nome en alfabeto latino e o t\u00edtulo traducido (a\u00ednda que as obras non estean publicadas en galego),"}
{"id": "592717", "revid": "27155", "url": "https://gl.wikipedia.org/wiki?curid=592717", "title": "Tinguidura Giemsa", "text": ""}
{"id": "592718", "revid": "27155", "url": "https://gl.wikipedia.org/wiki?curid=592718", "title": "Cromosomas sexuais", "text": ""}
{"id": "592719", "revid": "27155", "url": "https://gl.wikipedia.org/wiki?curid=592719", "title": "Banda R", "text": "As bandas R son unhas bandas claras e escuras que aparecen nos cromosomas cando se lles aplica a t\u00e9cnica do bandeado R, bandeamento R, bandeado reverso (ou inverso), que \u00e9 unha t\u00e9cnica citoxen\u00e9tica que produce as bandas inversas \u00e1s bandas G. Foi ideada por Dutrillaux e Lejeune. O bandeado R obtense incubando as preparaci\u00f3ns en tamp\u00f3n fosfato quente, facendo despois un tratamento coa tinguidura Giemsa. Os padr\u00f3ns resultantes nos cromosomas mostran bandas escuras R, que son o complemento das bandas G. As bandas escuras R son ricas en guanina-citosina, mentres que as rexi\u00f3ns ricas en adenina-timina son desnaturalizadas m\u00e1is facilmente pola calor. Esta t\u00e9cnica \u00e9 \u00fatil para analizar deleci\u00f3ns xen\u00e9ticas ou translocaci\u00f3ns cromos\u00f3micas que implican aos tel\u00f3meros dos cromosomas.\nExiste unha variante simplificada do bandeado R que utiliza acridina."}
{"id": "592720", "revid": "17467", "url": "https://gl.wikipedia.org/wiki?curid=592720", "title": "Tamp\u00f3n (qu\u00edmica)", "text": ""}
{"id": "592721", "revid": "27155", "url": "https://gl.wikipedia.org/wiki?curid=592721", "title": "Bandeado GTG", "text": ""}
{"id": "592722", "revid": "27155", "url": "https://gl.wikipedia.org/wiki?curid=592722", "title": "Bandeamento GTG", "text": ""}
{"id": "592723", "revid": "27155", "url": "https://gl.wikipedia.org/wiki?curid=592723", "title": "Bandeado Giemsa-tripsina-Giemsa", "text": ""}
{"id": "592724", "revid": "27155", "url": "https://gl.wikipedia.org/wiki?curid=592724", "title": "Banda GTG", "text": ""}
{"id": "592725", "revid": "27155", "url": "https://gl.wikipedia.org/wiki?curid=592725", "title": "Bandeado R", "text": ""}
{"id": "592726", "revid": "27155", "url": "https://gl.wikipedia.org/wiki?curid=592726", "title": "Bandeamento R", "text": ""}
{"id": "592727", "revid": "27155", "url": "https://gl.wikipedia.org/wiki?curid=592727", "title": "Bandeado reverso", "text": ""}
{"id": "592728", "revid": "27155", "url": "https://gl.wikipedia.org/wiki?curid=592728", "title": "Bandeamento reverso", "text": ""}
{"id": "592729", "revid": "27155", "url": "https://gl.wikipedia.org/wiki?curid=592729", "title": "Bandeado inverso", "text": ""}
{"id": "592730", "revid": "27155", "url": "https://gl.wikipedia.org/wiki?curid=592730", "title": "Bandeamento inverso", "text": ""}
{"id": "592731", "revid": "5863", "url": "https://gl.wikipedia.org/wiki?curid=592731", "title": "Gaspar de Z\u00fa\u00f1iga y Acevedo", "text": ""}
{"id": "592732", "revid": "5863", "url": "https://gl.wikipedia.org/wiki?curid=592732", "title": "Gaspar de Acevedo y Z\u00fa\u00f1iga", "text": ""}
{"id": "592734", "revid": "45576", "url": "https://gl.wikipedia.org/wiki?curid=592734", "title": "Honda RBPT", "text": ""}
{"id": "592735", "revid": "27155", "url": "https://gl.wikipedia.org/wiki?curid=592735", "title": "Micaxisto", "text": ""}
{"id": "592736", "revid": "89787", "url": "https://gl.wikipedia.org/wiki?curid=592736", "title": "Granate (mineral)", "text": "Os granates son un grupo de silicatos que se utilizan desde a idade de bronce como pedra preciosa e abrasivo. O seu nome procede do lat\u00edn \"granatum\" e fai referencia ao aspecto e cor dalg\u00fans deles, semellantes aos grans da froita co\u00f1ecida como granada (\"Punica granatum\"). A qu\u00edmica dos granates \u00e9 moi complexa. Consid\u00e9rase a existencia de series de composici\u00f3ns qu\u00edmicas intermedias entre uns extremos que son os que se consideran especies propiamente. Un exemplar dado recibe o nome da especie dominante, ou, se esta non se co\u00f1ece con certeza, da serie. As\u00ed, podemos ter grosularia, andradita ou un granate da serie grosularia-andradita.\nTodas as especies de granates pos\u00faen propiedades f\u00edsicas similares e formas cristalinas, pero difiren en composici\u00f3n qu\u00edmica. As diferenes especies son piropo, almandino, espesartina, grosularia (variedades da cal son a hessonita e a tsavorita), uvarovita e andradita. Os granates forman d\u00faas series de soluci\u00f3n s\u00f3lida: piropo-almandino-espesartina (piralspita), co rango de composici\u00f3n [Mg,Fe,Mn]3Al2(SiO4)3; e uvarovita-grosularia-andradita (ugrandita), co rango de composici\u00f3n Ca3[Cr,Al,Fe]2(SiO4)3.\nPropiedades f\u00edsicas.\nPropiedades.\nAs diferentes especies de granates at\u00f3panse en gran variedade de cores, inclu\u00edndo a vermella, laranxa, amarela, verde, p\u00farpura, marr\u00f3n, negra, rosa e mesmo case incoloro. Practicamente todas as cores, ag\u00e1s o azul; a\u00ednda que as m\u00e1is aprezadas en xioar\u00eda son as de cor granate. As propiedades de transmisi\u00f3n de luz dos granates fan que alg\u00fans poidan usarse como xemas. O brillo dos granates pode ser v\u00edtreo ou resinoso. Debido a que a composici\u00f3n qu\u00edmica dos granates var\u00eda, os enlaces at\u00f3micos nalgunhas especies son m\u00e1is fortes que noutras. Como resultado, este grupo de minerais presenta un rango de dureza que vai desde 6,5 a 7,5 aproximadamente. As especies m\u00e1is duras, como o almandino, adoitan utilizarse como abrasivos.\nEstrutura cristalina.\nOs granates son nesosilicatos que te\u00f1en unha f\u00f3rmula xeral \"X\"3\"Y\"2(Si O4)3. O lugar \"X\" \u00e9 usado xeralmente por cati\u00f3ns divalentes como (Ca2+, Mg2+, Fe2+) e o \"Y\" por cati\u00f3ns trivalentes (Al3+, Fe3+, Cr3+) nunha estrutura octa\u00e9drica/tetra\u00e9drica con [SiO4]4\u2212 ocupando o tetraedro. Os granates enc\u00f3ntranse frecuentemente cristalizados en dodecaedros, mais tam\u00e9n se poden encontar como trapezoedros (icositetraedro deltoidal). Cristalizan no sistema c\u00fabico (ou isom\u00e9trico), tendo tres eixes de lonxitudes iguais e perpendiculares entre si. Os granates non mostran exfoliaci\u00f3n, polo que a s\u00faa fractura \u00e9 sempre irregular.\nEspecies de granates.\nSegundo a IMA (Sociedade Mineral\u00f3xica Internacional), consid\u00e9ranse especies de granate os seguintes termos extremos:\nDe entre eles os m\u00e1is abondosos, e os que poden observarse en colecci\u00f3ns e museos son:\nEstes seis granates puros te\u00f1en entre eles series de soluci\u00f3n s\u00f3lida substitu\u00edndo gradualmente uns metais por outros, o que produce os numerosos minerais deste grupo, que aparecen con certa frecuencia nos xacementos xeol\u00f3xicos, como son:\nImportancia xeol\u00f3xica dos granates.\nOs granates son minerais claves para interpretar a x\u00e9nese de varias rochas \u00edgneas e metam\u00f3rficas por medio da xeotermobarometr\u00eda. A difusi\u00f3n de elementos \u00e9 relativamente lenta nos granates comparados con moitos outros minerais e os granates son tam\u00e9n relativamente resistentes \u00e1 alteraci\u00f3n. Ent\u00f3n, os granates individuais comunmente conservan a zonaci\u00f3n composicional que se usa para interpretar o tempo e a temperatura na que creceron. Os grans de granate que te\u00f1en falta de zonaci\u00f3n composicional interpr\u00e9tanse comunmente como unha homoxeneizaci\u00f3n por difusi\u00f3n, o cal ten implicaci\u00f3ns no historial de tempo e temperatura da rocha matriz.\nUso dos granates.\nOs granates transparentes e de cores intensas util\u00edzanse como pedra semipreciosa de valor intermedio e nalg\u00fans casos reciben nomes espec\u00edficos. O \"demantoide\" \u00e9 unha variedade de andradita de cor verde e \u00e9 especialmente aprezado. Tam\u00e9n se utilizan como xema o granate piropo, co\u00f1ecido desde hai moitos s\u00e9culos en Bohemia, e os exemplares transparentes de almandino. \nOs granates util\u00edzanse como abrasivo, dado que son m\u00e1is duros e tenaces que o cuarzo."}
{"id": "592738", "revid": "75439", "url": "https://gl.wikipedia.org/wiki?curid=592738", "title": "Fiestra tect\u00f3nica", "text": "Unha fiestra tect\u00f3nica, vent\u00e1 tect\u00f3nica ou \"Fenster\", (en alem\u00e1n 'fiestra') \u00e9 unha estrutura xeol\u00f3xica situada nunha zona de manto de corremento na que o terreo aut\u00f3ctono subxacente est\u00e1 rodeado de terreo al\u00f3ctono do manto, que se orixinou pola desaparici\u00f3n do al\u00f3ctono nesa zona (por erosi\u00f3n ou falla). Esta estrutura f\u00f3rmase pola erosi\u00f3n diferencial ou por un mecanismo de falla normal nun sistema de acabalgamento. En tal sistema, a masa rochosa (bloques superiores ou acabalgantes) que foi transportada polo movemento ao longo do acabalgamento ch\u00e1mase manto de corremento (\"nappe\"). Cando a erosi\u00f3n ou un sistema de fallas normais producen un burato no manto de corremento ou acabalgamento polo que afloran rochas do material subxacente aut\u00f3ctono (\u00e9 dicir, non transportado) f\u00f3rmase unha fiestra ou vent\u00e1 tect\u00f3nica.\nAs fiestras tect\u00f3nicas poden ser de case calquera tama\u00f1o, desde un par de metros a centos de quil\u00f3metros. \nExemplos en Galicia de fiestras tect\u00f3nicas son as fiestras do Xistral e Monte Carballosa no manto de Mondo\u00f1edo.\nO concepto contrario a fiestra tect\u00f3nica \u00e9 o de illa tect\u00f3nica ou \"klippe\", no cal o al\u00f3ctono est\u00e1 rodeado de aut\u00f3ctono.\nSemifiestras e lobos.\nCando a rocha aut\u00f3ctona est\u00e1 s\u00f3 parcialmente rodeada por rocha al\u00f3ctona transportada polo acabalgamento forma unha semifiestra tect\u00f3nica ou semivent\u00e1 tect\u00f3nica.\nUn lobo \u00e9 unha estrutura redondeada formada por materiais al\u00f3ctonos que sobresaen do bordo dianteiro ou fronte de acabalgamento."}
{"id": "592739", "revid": "27155", "url": "https://gl.wikipedia.org/wiki?curid=592739", "title": "Vent\u00e1 tect\u00f3nica", "text": ""}
{"id": "592740", "revid": "27155", "url": "https://gl.wikipedia.org/wiki?curid=592740", "title": "Fenster", "text": ""}
{"id": "592741", "revid": "27155", "url": "https://gl.wikipedia.org/wiki?curid=592741", "title": "Semifiestra tect\u00f3nica", "text": ""}
{"id": "592742", "revid": "27155", "url": "https://gl.wikipedia.org/wiki?curid=592742", "title": "Lobo tect\u00f3nico", "text": ""}
{"id": "592748", "revid": "111586", "url": "https://gl.wikipedia.org/wiki?curid=592748", "title": "William Wesley Peters", "text": "William Wesley Peters nado o 12 de xu\u00f1o de 1912 en Terre Haute, Indiana e finado o 17 de xullo de 1991 en Madison, Wisconsin, foi un arquitecto e enxe\u00f1eiro estadounidense.\nTraxectoria.\nFormaci\u00f3n e familia.\nPeters foi o maior de dous fillos que naceron de Frederick Romer Peters e Claire Adelaide Peters. A s\u00faa irm\u00e1, Margedant Peters, foi a esposa de SI Hayakawa, o noveno presidente da Universidade Estatal de San Francisco, que m\u00e1is tarde representou ao estado de California no Congreso. Peters foi ao Evansville College e logo asistiu ao Massachusetts Institute of Technology durante dous anos.\nCarreira.\nPeters uniuse \u00e1 Taliesin Fellowship, dirixida por Frank Lloyd Wright. Entre outras cousas, axudou a Wright na construci\u00f3n de Fallingwater e a sede de Johnson Wax. Tam\u00e9n foi responsable do dese\u00f1o estrutural do Museo Solomon R. Guggenheim. Dese\u00f1ou o Palacio das Perlas e o Colexio Damavand, ambos constru\u00eddos en Ir\u00e1n. Tam\u00e9n dese\u00f1ou a Lincoln Income Life Insurance Tower en Louisville, Kentucky.\nEn 1935, Peters casou coa fillastra de Wright, Svetlana Hinzenberg Wright (1917\u20131946), coa que tivo dous fillos. Svetlana morreu cun dos fillos nun accidente de tr\u00e1fico en 1946. Despois da morte de Wright en 1959, Peters converteuse en presidente de Taliesin Associated Architects. En 1970 casou con Svetlana Alliluyeva, filla de Joseph Stalin. A parella tvo unha filla, Olga. O matrimonio divorciouse en 1973. En 1985, Peters converteuse en presidente da Fundaci\u00f3n Frank Lloyd Wright, cargo que ocupou at\u00e9 a s\u00faa morte en 1991."}
{"id": "592750", "revid": "89787", "url": "https://gl.wikipedia.org/wiki?curid=592750", "title": "Nora Volkow", "text": "Nora Volkow, nada o 27 de marzo de 1956, \u00e9 unha psiquiatra e investigadora norteamericana de orixe mexicana cuxo traballo se centrou no estudo do cerebro das persoas adictas \u00e1s drogas.\nTraxectoria.\nOs seus descubrimentos axudaron a aclarar como se producen as adicci\u00f3ns e xogaron un papel importante no cambio da percepci\u00f3n p\u00fablica da adicci\u00f3n desde unha debilidade do car\u00e1cter ata unha enfermidade cerebral que \u00e9 tratable. \u00c9 a directora do National Institute on Drug Abuse (NIDA), que forma parte do National Institutes of Health (NIH).\nFoi a primeira representante dos NIH en visitar ao Dalai Lama na s\u00faa residencia en Dharamsala, na India; durante esta visita en 2013, participou nun di\u00e1logo sobre a ciencia da adicci\u00f3n, como parte dunha conferencia de cinco d\u00edas patrocinada polo Mind &amp; Life Institute (Instituto Mente e Vida). \nEn 2014, foi conferenciante destacada en TEDMED, a reuni\u00f3n multidisciplinar anual onde l\u00edderes de todos os sectores da sociedade se re\u00fanen para explorar a promesa da tecnolox\u00eda e o potencial para o logro humano en sa\u00fade e medicina. A s\u00faa conferencia centrouse nos paralelismos entre a alimentaci\u00f3n compulsiva e a adicci\u00f3n \u00e1s drogas.\nNora Volkow \u00e9 de ascendencia rusa e ucra\u00edna e \u00e9 a bisneta do l\u00edder revolucionario ruso Lev Trotski. \u00c9 filla de Esteban Volkow e neta de Zinaida Volkova, filla de Trosky."}
{"id": "592752", "revid": "89787", "url": "https://gl.wikipedia.org/wiki?curid=592752", "title": "5 Rue Christine", "text": "5 Rue Christine (tam\u00e9n co\u00f1ecido como 5RC) \u00e9 un selo discogr\u00e1fico semi-defunto baseado en Olympia, Washington, formado como unha secuela de Kill Rock Stars en 1997. Antes do seu letargo, convert\u00e9ranse nun selo principalmente para bandas de rock experimental. En 2007 5RC publicou o seu derradeiro \u00e1lbum."}
{"id": "592753", "revid": "25871", "url": "https://gl.wikipedia.org/wiki?curid=592753", "title": "EROS (sat\u00e9lites)", "text": "EROS (acr\u00f3nimo de \"Earth Resources Observation Satellite\") \u00e9 o nome dunha serie de sat\u00e9lites artificiais para observaci\u00f3n terrestre operados pola empresa ImageSat International.\nEROS-A 1 e 2.\nEROS-A 1 lanzouse o 5 de decembro de 2000 a bordo dun foguete Start-1 a unha \u00f3rbita heliosincr\u00f3nica de 480 km de altura. Estaba baseado nos sat\u00e9lites militares Ofeq 3 e 4 e ti\u00f1a unha masa de 250 kg ao lanzamento. A bordo levaba unha c\u00e1mara capaz de fotografar franxas de 13,5 km de longo cunha resoluci\u00f3n de 1,8 m. O sat\u00e9lite reentrou na atmosfera o 7 de xullo de 2016. Eros-A 2 non chegou a lanzarse e foi cancelado.\nEROS-B.\nEROS-B lanzouse o 25 de abril de 2006, tam\u00e9n a bordo dun Start-1. Cunha aparencia similar \u00e1 de EROS-A, ti\u00f1a unha resoluci\u00f3n moi superior, de ata 0,7 m a unha altura de 500 km. Estaba baseado nos sat\u00e9lites Ofeq 5. Planific\u00e1ronse tres unidades m\u00e1is deste modelo que foron finalmente canceladas.\nEROS-C.\nEROS-C, lanzado o 39 de decembro de 2022 a bordo dun Falcon 9, ten maior resoluci\u00f3n e capacidades que EROS-B. Cunha masa duns 400 kg, utiliza o bus OPTSAT-3000 e ten unha resoluci\u00f3n de 0,30 m en imaxes pancrom\u00e1ticas e de 0,60 en imaxes multiespectrais."}
{"id": "592754", "revid": "4817", "url": "https://gl.wikipedia.org/wiki?curid=592754", "title": "EROS A1", "text": ""}
{"id": "592755", "revid": "4817", "url": "https://gl.wikipedia.org/wiki?curid=592755", "title": "EROS B", "text": ""}
{"id": "592756", "revid": "4817", "url": "https://gl.wikipedia.org/wiki?curid=592756", "title": "EROS C3-1", "text": ""}
{"id": "592757", "revid": "4817", "url": "https://gl.wikipedia.org/wiki?curid=592757", "title": "Earth Resources Observation Satellite", "text": ""}
{"id": "592758", "revid": "55340", "url": "https://gl.wikipedia.org/wiki?curid=592758", "title": "Cidade-estado", "text": ""}
{"id": "592759", "revid": "55340", "url": "https://gl.wikipedia.org/wiki?curid=592759", "title": "Senado dos Estados Unidos de Am\u00e9rica", "text": ""}
{"id": "592760", "revid": "55340", "url": "https://gl.wikipedia.org/wiki?curid=592760", "title": "C\u00e1mara de Representantes dos Estados Unidos de Am\u00e9rica", "text": ""}
{"id": "592762", "revid": "5863", "url": "https://gl.wikipedia.org/wiki?curid=592762", "title": "Henry Valentine Miller", "text": ""}
{"id": "592768", "revid": "75439", "url": "https://gl.wikipedia.org/wiki?curid=592768", "title": "Illa tect\u00f3nica", "text": "Unha illa tect\u00f3nica ou klippe (en alem\u00e1n cantil, en plural \"klippen\") \u00e9 unha estrutura xeol\u00f3xica caracter\u00edstica de terreos con fallas de acabalgamento que forman mantos, na que unha porci\u00f3n de al\u00f3ctono queda rodeada polo aut\u00f3ctono subxacente, debido \u00e1 destruci\u00f3n de parte do al\u00f3ctono (por erosi\u00f3n, por exemplo). En tal sistema, a masa rochosa (bloques superiores ou acabalgantes) que foi transportada polo movemento ao longo do acabalgamento ch\u00e1mase manto de corremento (\"nappe\"). Cando a erosi\u00f3n diferencial vai desgastando os materiais superiores (al\u00f3ctono) van quedando expostos (afloran) os materiais de capas inferiores (aut\u00f3ctono).\nA illa tect\u00f3nica \u00e9 a porci\u00f3n remanente dun manto de acabalgamento despois de que a erosi\u00f3n eliminou os materiais que o conectaban con dito manto de acabalgamento, quedando, por tanto, illado como unha illa de materiais al\u00f3ctonos sobre unha base que o rodea de materiais aut\u00f3ctonos. Este proceso ten como resultado a presenza de materiais at\u00edpicos ou ex\u00f3ticos en estratos superiores, que a mi\u00fado se desprazaron en posici\u00f3n case horizontal, e a s\u00faa permanencia por encima de estratos subxacentes aut\u00f3ctonos, que non sufriron transporte. \nSe unha porci\u00f3n de al\u00f3ctono est\u00e1 parcialmente (pero non totalmente) rodeada de aut\u00f3ctono, denom\u00ednase lobo ou l\u00f3bulo.\nO contrario de illa tect\u00f3nica \u00e9 unha fiestra tect\u00f3nica, na cal o aut\u00f3ctono est\u00e1 rodeado de al\u00f3ctono. "}
{"id": "592770", "revid": "27249", "url": "https://gl.wikipedia.org/wiki?curid=592770", "title": "Inupiaq", "text": ""}
{"id": "592771", "revid": "27249", "url": "https://gl.wikipedia.org/wiki?curid=592771", "title": "Inupiats", "text": ""}
{"id": "592772", "revid": "27155", "url": "https://gl.wikipedia.org/wiki?curid=592772", "title": "Klippe", "text": ""}
{"id": "592775", "revid": "65337", "url": "https://gl.wikipedia.org/wiki?curid=592775", "title": "Moeda de 10 d\u00f3lares Cabeza India", "text": "A moeda de 10 d\u00f3lares Cabeza India (en ingl\u00e9s: \"Indian Head Eagle\") \u00e9 unha moeda de ouro co valor facial de 10 d\u00f3lares que foi emitida pola Casa da Moeda dos Estados Unidos de xeito continuo desde 1907 ata 1916, e despois de forma irregular ata 1933. \nTanto o anverso como o reverso desta moeda foron dese\u00f1ados polo escultor Augustus Saint-Gaudens, quen non chegou a ver a moeda en circulaci\u00f3n, xa que faleceu en agosto de 1907, antes do seu lanzamento oficial.\nA partir de 1904, o presidente Theodore Roosevelt propuxo novos dese\u00f1os m\u00e1is art\u00edsticos para as moedas estadounidenses, o que levou a \"US Mint\" a contratar a Saint-Gaudens para os crear. Ao principio, Roosevelt e Saint-Gaudens consideraron a posibilidade de crear un dese\u00f1o uniforme para os catro valores faciais cu\u00f1ados en ouro, pero en 1907 Roosevelt decidiu utilizar para o anverso da moeda de 10 d\u00f3lares \u2014tam\u00e9n co\u00f1ecida como \"eagle\" (\"aguia\")\u2014 un modelo que o escultor concibira inicialmente para a moeda dun centavo. Para o reverso da moeda de 10 d\u00f3lares, o presidente decidiuse por un dese\u00f1o que amosaba unha aguia calva en p\u00e9 que fora desenvolvido para a moeda de 20 d\u00f3lares \u2014\"dobre aguia\"\u2014 tam\u00e9n obra de Saint-Gaudens, en tanto que o anverso amosaba un busto da Liberdade cara \u00e1 esquerda cun toucado de plumas indias.\nA moeda esculpida por Saint-Gaudens ti\u00f1a un relevo demasiado alto para que a Casa da Moeda puidese cu\u00f1ala doadamente, e tardou meses en modificar o dese\u00f1o para que a moeda puidese cu\u00f1arse cun s\u00f3 golpe das prensas. Saint-Gaudens finou o 3 de agosto de 1907, e Roosevelt insistiu en que a nova moeda de 10 d\u00f3lares se terminase e se cu\u00f1ase ese mesmo mes. O 31 de agosto entreg\u00e1ronselle ao presidente unhas probas que difiren das moedas cu\u00f1adas posteriormente para a circulaci\u00f3n.\nA omisi\u00f3n do lema \"In God We Trust\" (\"En Deus confiamos\") nas novas moedas provocou a indignaci\u00f3n da poboaci\u00f3n e levou o Congreso a aprobar un proxecto de lei que ordenaba a s\u00faa inclusi\u00f3n. As\u00ed as cousas, o gravador xefe da Casa da Moeda, Charles E. Barber, engadiu as palabras e introduciu de paso pequenas modificaci\u00f3ns no dese\u00f1o. \nA moeda de 10 d\u00f3lares \"Indian Head\" cu\u00f1ouse regularmente ata 1916, e despois de xeito intermitente ata que o presidente Franklin Roosevelt ordenou \u00e1 Casa da Moeda que deixase de producir moedas de ouro en 1933. Con ela finalizou a serie de moedas de 10 d\u00f3lares de ouro cu\u00f1adas para a circulaci\u00f3n que se iniciara en 1795. Moitas destas moedas foron fundidas polo Goberno a finais da d\u00e9cada de 1930; a emisi\u00f3n de 1933 \u00e9 unha rareza particular, xa que se distribu\u00edron moi poucos exemplares.\nInicio.\nEn 1904, o presidente Theodore Roosevelt escribiulle ao secretario do Tesouro, Leslie Mortier Shaw, queix\u00e1ndose de que a cu\u00f1axe de moeda estadounidense carec\u00eda de m\u00e9rito art\u00edstico, e suxeriulle que o Tesouro contratase un artista privado para preparar novos dese\u00f1os de moedas, como o escultor Augustus Saint-Gaudens. Atendendo a suxesti\u00f3n de Roosevelt, a Casa da Moeda contratou a Saint-Gaudens para redese\u00f1ar o centavo e as catro moedas de ouro do sistema: os 20 d\u00f3lares (dobre aguia), os 10 d\u00f3lares (aguia), os 5 d\u00f3lares (media aguia) e os 2\u00bd d\u00f3lares (cuarto de aguia). O dese\u00f1o co\u00f1ecido como \"Liberty Head\" (\"cabeza da Liberdade\") cu\u00f1\u00e1rase por primeira vez na moeda de 10 d\u00f3lares en 1838; e a derradeira incorporaci\u00f3n a esa serie foi a moeda de 20 d\u00f3lares \"Liberty Head\", cu\u00f1ada por primeira vez para a circulaci\u00f3n en 1850. Os dese\u00f1os desas pezas permaneceran sen cambios durante m\u00e1is de 25 anos, o que posibilitaba que puidesen cambiarse sen unha lei do Congreso.\nEn 1905, o gravador da Casa da Moeda Charles E. Barber gravou o anverso da medalla de inauguraci\u00f3n de Roosevelt, en tanto que o seu axudante George T. Morgan se encargou do gravado do reverso. A Roosevelt non lle gustou o traballo e contratou a Saint-Gaudens para que dese\u00f1ase unha medalla non oficial conmemorativa da inauguraci\u00f3n. Saint-Gaudens previu a resistencia de Barber no asunto da nova cu\u00f1axe e, neste sentido, escribiulle ao seu irm\u00e1n Louis: \"Barber \u00e9 un S.O.A.B. [\"fillo de puta\"], mais tiven unha charla co presidente, quen lle ordenou ao secretario Shaw na mi\u00f1a presenza que lle cortase a cabeza a Barber se non cumpr\u00eda as nosas ordes\".\nRoosevelt ficou impresionado por uns modelos que Saint-Gaudens preparara para a moeda dun centavo nos que aparec\u00eda unha cabeza da Liberdade. A principios de 1907, escribiu a Saint-Gaudens para lle propor que se engadise un gorro de guerra indio ao anverso do centavo: \"Creo firmemente que polo menos nunha moeda deberiamos ter o toucado de plumas indio. \u00c9 claramente americano e moi pintoresco. Non se poder\u00eda ter unha cabeza como a de agora, pero co toucado de plumas?\". O historiador numism\u00e1tico Walter Breen describe isto como \"a absurda adici\u00f3n dun gorro de plumas\", e o historiador de arte Cornelius Vermeule afirma que os 10 d\u00f3lares Cabeza India \"non chegaron a ser unha gran moeda porque Roosevelt interferiu\" no seu dese\u00f1o. Non obstante, Saint-Gaudens engadiulle o toucado \u00e1 cabeza da Liberdade en febreiro de 1907. Estaba indeciso sobre que dese\u00f1o utilizar para as pezas de ouro, que a\u00ednda deb\u00edan ter un aspecto uniforme, e propuxo utilizar tam\u00e9n o toucado da Liberdade para a moeda de 20 d\u00f3lares. Mais Roosevelt decidiu provisionalmente utilizar dese\u00f1os diferentes en ambas as moedas, deix\u00e1ndolle \u00e1 moeda de 10 d\u00f3lares o toucado da Liberdade. Pola s\u00faa banda, a moeda de 20 d\u00f3lares de Saint-Gaudens amosar\u00eda a unha Liberdade cami\u00f1ando cara a adiante, cunha aguia voando no reverso. O presidente estaba disposto a reunirse persoalmente con Saint-Gaudens se este se opu\u00f1a, pero o escultor estaba gravemente enfermo de cancro e non se chegou a celebrar reuni\u00f3n ningunha.\nO director da Casa da Moeda dos Estados Unidos, George E. Roberts, escribiulle a Saint-Gaudens o 25 de maio de 1907: \"Agora est\u00e1 decidido [...] o dese\u00f1o para a moeda de 10 d\u00f3lares ser\u00e1 a cabeza de plumas da Liberdade coa aguia de p\u00e9\". Saint-Gaudens e os seus axudantes avanzaron axi\u00f1a na revisi\u00f3n, e enviou modelos da nova moeda o 1 de xu\u00f1o cunha carta na que se indicaba que o relevo dos novos modelos deb\u00eda ser cu\u00f1able pola Casa da Moeda. As moedas de 20 d\u00f3lares estaban a demorarse porque Saint-Gaudens enviara d\u00faas veces \u00e1 Casa da Moeda modelos cun relevo demasiado alto, que non pod\u00eda cu\u00f1arse dun s\u00f3 golpe, como se requir\u00eda para a moeda circulante. A s\u00faa carta foi remitida \u00e1 Ceca de Filadelfia, onde o superintendente John Landis fixo que o gravador xefe, Charles E. Barber, a lese e puxese as s\u00faas iniciais. O 7 de xu\u00f1o, Barber respondeu a Landis:\nRoberts escribiulle a Saint-Gaudens o 11 de xu\u00f1o e suxeriulle que poder\u00eda haber problemas coa data e co relevo; non recibiu resposta e volveu escribir o 18 de xu\u00f1o. Esta vez o escultor respondeulle que estivera esperando o regreso do seu axudante Henry Hering, que se encargara de gran parte das xesti\u00f3ns coa Casa da Moeda. Estaba de acordo en que os n\u00fameros romanos non eran aconsellables para a moeda de 10 d\u00f3lares e enviou novos modelos \u00e1 Casa da Moeda o 24 de xu\u00f1o. Barber utilizou estes modelos para preparar un cu\u00f1o, xunto cunha fundici\u00f3n de bronce que se produciu de xeito privado, e a Casa da Moeda cu\u00f1ou pezas experimentais o 19 de xullo. Estas pezas de \"alto relevo\" requiriron varios golpes de prensa para realzar completamente o dese\u00f1o. Saint-Gaudens escribiu \u00e1 Casa da Moeda a mediados de xullo: \"estou esperando saber sobre isto para proceder cos outros relevos\", e envi\u00f3uselle unha das novas pezas, xunto cunha moeda de 10 d\u00f3lares do modelo \"Liberty Head\" para comparar.\nO 19 de xullo, Roberts envioulle un par de moedas similares ao secretario do Tesouro George Cortelyou, e sinalou que Saint-Gaudens utilizaba un acabamento suave para o dese\u00f1o en lugar da cu\u00f1axe afiada caracter\u00edstica das pezas de ouro da Liberdade, e suxeriu que isto poder\u00eda fomentar a falsificaci\u00f3n. Roberts comunicoulle estas preocupaci\u00f3ns a Saint-Gaudens, quen solicitou moldes dos cu\u00f1os utilizados para cu\u00f1ar as novas pezas; os moldes foron enviados \u00e1 s\u00faa casa en Cornish, Nova Hampshire, o 28 de xullo. Saint-Gaudens morreu al\u00ed de cancro o 3 de agosto de 1907, e Roosevelt escribiulle \u00e1 s\u00faa vi\u00fava Augusta: \"considero un dos privilexios da mi\u00f1a Administraci\u00f3n terlle encargado d\u00faas das nosas moedas\".\nPreparativos.\nRoberts deixou o cargo o 31 de xullo de 1907 para se converter en presidente do \"Commercial National Bank\" de Chicago. O seu sucesor, o daquela superintendente da Ceca de San Francisco, Frank A. Leach, non tomou posesi\u00f3n ata o 1 de novembro, e por iso o antigo director da Casa da Moeda, Robert Preston, actuou como director interino.\nO 7 de agosto, Roosevelt ordenou ao secretario Cortelyou que os dese\u00f1os das moedas de 10 e de 20 d\u00f3lares estivesen terminados e en produci\u00f3n o 1 de setembro. Con Landis de vacaci\u00f3ns, Cortelyou pasoulle a carta do presidente ao superintendente en funci\u00f3ns da Ceca de Filadelfia, Albert A. Norris, e deulle instruci\u00f3ns para que \"se ocupase deste asunto de inmediato e levase a cabo as instruci\u00f3ns do presidente; e que se fixese todo o posible para acelerar o traballo\". Preston escribiulle a Roberts para lle solicitar informaci\u00f3n sobre a nova cu\u00f1axe, e o ex director da Casa da Moeda respondeulle o 12 de agosto, esbozando a correspondencia con Saint-Gaudens e sinalando: \"non se recibiron instruci\u00f3ns do presidente en relaci\u00f3n \u00e1s moedas de 5 e de 2\u00bd d\u00f3lares, pero eu esperaba que o dese\u00f1o da moeda de 10 d\u00f3lares se utilizar\u00eda nelas\". O presidente decidiu deixar as moedas dun centavo e as cu\u00f1adas en n\u00edquel sen cambios\".\nEn resposta \u00e1s instruci\u00f3ns do presidente, Barber escribiu a Norris para o informar de que o dese\u00f1o da moeda de 10 d\u00f3lares estaba pendente de aprobaci\u00f3n desde xullo, sen mencionar o desexo da Casa da Moeda dun cu\u00f1o con arestas m\u00e1is afiadas. Norris sinalou na s\u00faa carta posterior ao director en funci\u00f3ns Preston que a Casa da Moeda tivera problemas co cu\u00f1o de colar que gravar\u00eda o canto da moeda e imprimir\u00eda as 46 estrelas, que representaban o n\u00famero de estados que haber\u00eda despois da xa programada admisi\u00f3n de Oklahoma na Uni\u00f3n a finais de 1907. As autoridades da Casa da Moeda acudiran sen \u00e9xito aos seus hom\u00f3logos da \"Monnaie de Paris\" na procura de consello, mais o taller mec\u00e1nico da \"US Mint\" foi quen de perfeccionar o collar. Norris defendeu a Barber na s\u00faa carta a Preston:\nA finais de agosto, Augustus Saint-Gaudens enviou novos modelos para a moeda de 10 d\u00f3lares ao director en funci\u00f3ns Preston. Cando Barber os examinou, observou que \"os cu\u00f1os fabricados a partir destes modelos supor\u00edan unha gran mellora con respecto aos xa realizados\" e afirmou que, con estes modelos, a Casa da Moeda poder\u00eda ter a moeda en plena produci\u00f3n nun mes. Homer Saint-Gaudens, fillo do escultor, escribiulle a Preston: \"Mr. Hering terminou por fin a moeda de 10 d\u00f3lares cun relevo lixeiramente inferior ao da moeda [de ouro] francesa de Chaplin, [sic, en realidade Chaplain] que \u00e9 o relevo m\u00e1is baixo que Mr. Barber pode cu\u00f1ar\". Mentres tanto, Cortelyou ordenou que se cu\u00f1asen 500 pezas na prensa de alta presi\u00f3n da Casa da Moeda a partir dos cu\u00f1os que esta ti\u00f1a dos esforzos anteriores de Saint-Gaudens, cumprindo as\u00ed coa letra da orde do presidente do 7 de agosto. Preston enviou unha nota a Norris, na que o advert\u00eda de que era probable que o presidente pedise 100 pezas e lle suxer\u00eda que tivese as moedas dispo\u00f1ibles \"para que as poida subministrar sen demora\". Segundo o historiador numism\u00e1tico Roger Burdette, \"trat\u00e1base dunha 'p\u00f3liza de seguro', posta en marcha por Cortelyou contra a furia presidencial\". O presidente viu os esp\u00e9cimes de mostra da moeda de 10 d\u00f3lares o 31 de agosto, e expresou a s\u00faa satisfacci\u00f3n con elas e o seu desexo de ver m\u00e1is cu\u00f1adas.\nComo o dese\u00f1o de Saint-Gaudens non inclu\u00eda unha grafila, o exceso de metal formaba unha \"aleta\" ou extrusi\u00f3n da moeda. A aleta romp\u00eda con facilidade e exist\u00eda o perigo de que as moedas perdesen peso axi\u00f1a, o que diminu\u00eda a s\u00faa utilidade como moeda comercial. Este problema foi solucionado por Barber, quen se encargou de gravar a grafila.\nCu\u00f1\u00e1ronse na prensa de medallas unhas cincocentas pezas a partir dos cu\u00f1os orixinais de Saint-Gaudens, e distribu\u00edronse na s\u00faa maior parte entre funcionarios do goberno. Estas co\u00f1\u00e9cense como pezas de \"bordo en li\u00f1a\", o que denota o \u00e1ngulo agudo no que o campo da moeda se encontra co canto, sen o intermedio dunha grafila. Estiveron dispo\u00f1ibles para a s\u00faa compra na Casa da Moeda polo seu valor nominal polo menos ata 1912. Unha delas acadou nunha poxa en xaneiro de 2011 os 230.000 d\u00f3lares. Cu\u00f1ouse un total de 32.000 exemplares utilizando os cu\u00f1os de Saint-Gaudens modificados por Barber, na s\u00faa maior parte utilizando prensas de cu\u00f1axe ordinarias. Estas co\u00f1\u00e9cense como pezas de \"bordo redondeado\". O 9 de novembro de 1907, cos cu\u00f1os fabricados a partir dos modelos de baixorrelevo de Saint-Gaudens en plena produci\u00f3n, Frank Leach, o novo director da Casa da Moeda, decidiu fundir 31.950 dos exemplares de bordo redondeado, salvando s\u00f3 cincuenta. Segundo Leach nas s\u00faas memorias, estes \"entreg\u00e1ronse a museos de arte e a funcionarios e outras persoas relacionadas co traballo\". Os exemplares de bordo redondeado que sobreviviron p\u00f3dense distinguir doadamente das cu\u00f1axes posteriores, xa que te\u00f1en puntos antes, entre e despois das palabras TEN DOLLARS (\"Dez d\u00f3lares\") no reverso. Un deles, que estivera en posesi\u00f3n da familia Leach durante un s\u00e9culo, vendeuse en xaneiro de 2011 por 2.185.000 d\u00f3lares.\nO director da Casa da Moeda, Leach, describiu as pezas nun informe dirixido a Cortelyou no que resum\u00eda o proxecto de redese\u00f1o:\nDese\u00f1o.\nSaint-Gaudens baseou a s\u00faa cabeza da Liberdade nun modelo que esculpira pero non utilizara para a estatua da Vitoria no Monumento a William Tecumseh Sherman, na cidade de Nova York, crendo a\u00ednda que o dese\u00f1o ser\u00eda aceptado para o centavo. O busto de Harriet Eugenia Anderson tam\u00e9n inspirou a Saint-Gaudens no seu modelo e baixorrelevo titulado \u039d\u0399\u039a\u0397 \u0395\u0399\u03a1\u0397\u039d\u0397 (en grego: \"Vitoria e paz\"). \nO seu dese\u00f1o do reverso era unha aguia de p\u00e9 sobre un feixe de frechas cunha p\u00f3la de oliveira aos seus p\u00e9s. Este foi o seu concepto orixinal para o reverso da moeda de 20 d\u00f3lares, e garda unha gran similitude co seu reverso para a medalla inaugural. Segundo unha fonte, a s\u00faa inspiraci\u00f3n final para o reverso foi unha moeda de Tolomeo I de Exipto que representaba unha aguia en p\u00e9, ilustrada nun libro que el posu\u00eda e que lle prestara a Roosevelt.\nJeff Garrett e Ron Guth cualifican os detalles da moeda como \"algo fant\u00e1sticos\"; sinalan a improbabilidade de que unha muller leve un toucado que s\u00f3 levan os guerreiros e describen a palabra LIBERTY do toucado como \"colocada de xeito incongruente\".\nLanzamento e produci\u00f3n.\nAs novas moedas de 10 d\u00f3lares Cabeza India entraron en circulaci\u00f3n arredor do 4 de novembro de 1907, a\u00ednda que Leach non recibiu a aprobaci\u00f3n formal para emitir as moedas ata o 19 de decembro.\nXa o 7 de novembro apareceron artigos nos xornais nos que se sinalaba a omisi\u00f3n do lema IN GOD WE TRUST (\"En Deus confiamos\") sobre esta moeda, e a Casa da Moeda comezou de cami\u00f1o a recibir numerosas queixas a este respecto. Roosevelt cr\u00eda que utilizar o nome de Deus nas moedas era sacr\u00edlego, e confirmara con avogados do Goberno que ningunha lei exix\u00eda o uso do lema. Saint-Gaudens quer\u00eda inclu\u00edr s\u00f3 o m\u00ednimo de letras nas novas moedas e parec\u00e9ralle satisfactorio omitir o lema. Segundo o seu fillo Homer, Saint-Gaudens consideraba que o lema \"In God We Trust\" era unha intrusi\u00f3n art\u00edstica que non exix\u00eda a lei, polo que o descartara por completo e, deste xeito, atraeu sobre si os comentarios da poboaci\u00f3n\". A C\u00e1mara de Representantes aprobou ent\u00f3n un proxecto de lei que ordenaba o uso do lema nas novas moedas de 10 e de 20 d\u00f3lares en marzo de 1908, e o Senado fixo o mesmo en maio. Roosevelt, coa opini\u00f3n p\u00fablica en contra, asinou a lei ese mesmo mes, e Barber colocou o lema no reverso, \u00e1 esquerda do peito da aguia. \nNas \"pezas sen lema\" cu\u00f1adas na Ceca de Denver en 1908, a marca de ceca \"D\" aparece sobre as follas preto das gadoupas da aguia no reverso; nas pezas con lema, cu\u00f1adas tanto en Denver como na Ceca de San Francisco (marca de ceca \"S\") a partir de 1908, a marca de ceca aparece \u00e1 esquerda da frecha sobre a que se ergue a ave. Barber tam\u00e9n introduciu outros cambios menores na moeda; segundo Breen, \"\u00e1 parte da adici\u00f3n do lema, ning\u00fan dos pequenos cambios de Barber son defendibles como melloras, a menos que un insista en que ti\u00f1a que aparecer m\u00e1is do primeiro U de UNUM. Tampouco aumenta a calidade da impresi\u00f3n\".\nAs marcas de ceca de Denver de 1908 a 1910 son moito m\u00e1is grandes que as dos anos seguintes; as marcas de ceca de San Francisco son sen todos os casos pequenas. Coa admisi\u00f3n de Novo M\u00e9xico e Arizona como estados en 1912, o n\u00famero de estrelas no canto aumentou de 46 a 48.\nA moeda cu\u00f1ouse todos os anos desde 1907 ata 1916. Durante a primeira guerra mundial, coas moedas de ouro cunha prima por riba do valor nominal e moitas pezas de ouro que regresaban de Europa para pagar os materiais de guerra, houbo pouca necesidade de novas moedas de ouro; a cu\u00f1axe dos 10 d\u00f3lares interrompeuse despois de 1916. Posteriormente, estas moedas cu\u00f1\u00e1ronse s\u00f3 en 1920 (en San Francisco), en 1926 (en Filadelfia), en 1930 (en San Francisco) e as derradeiras emisi\u00f3ns en Filadelfia en 1932 e 1933.\nEn marzo de 1933, o presidente Franklin Roosevelt ordenou que non se liberase m\u00e1is ouro en forma de moedas do Tesouro e, como resultado, a Casa da Moeda detivo a s\u00faa produci\u00f3n de moedas deste metal, pondo fin \u00e1s moedas con valor facial de 10 d\u00f3lares, que comezara en 1795.\nO 28 de decembro de 1933, o secretario do Tesouro en funci\u00f3ns, Henry Morgenthau, ordenou aos estadounidenses que entregasen todas as moedas e os certificados de ouro, con limitadas excepci\u00f3ns, para recibiren papel moeda como pagamento. Mill\u00f3ns de moedas de ouro foron fundidas polo Tesouro nos anos seguintes. Moitas das moedas de ouro que se ven hoxe no comercio numism\u00e1tico foran exportadas a Europa antes de 1933 e repatriadas despois de p\u00f3rse fin \u00e1s restrici\u00f3ns sobre a posesi\u00f3n de ouro.\nColeccionismo.\nCoa excepci\u00f3n das pezas de altorrelevo de 1907, ningunha data ou marca de ceca das tiraxes de circulaci\u00f3n da moeda de 10 d\u00f3lares Cabeza India anteriores a 1920 \u00e9 particularmente rara. A 1911-D (Denver), cunha cu\u00f1axe de 30.100 exemplares, ten un aumento de cotizaci\u00f3n en condici\u00f3ns de conservaci\u00f3n excepcionais, que non se aprecia xa nos estados m\u00e1is ordinarios. Malia a s\u00faa cu\u00f1axe de 126.500 exemplares, a 1920-S (San Francisco) \u00e9 dunha rareza superior. Foi pouco coleccionada no seu momento, e con Europa a\u00ednda recuper\u00e1ndose da guerra, non se produciu moita exportaci\u00f3n cara ao vello continente; en consecuencia, a maior\u00eda foron fundidas despois de 1933. \nPor outra parte, s\u00f3 un pu\u00f1ado de moedas de 1933 chegaron a ser distribu\u00eddas antes de que Roosevelt puxese fin ao pagamento de ouro, e practicamente toda a cu\u00f1axe, de 312.500 exemplares, acabou refund\u00edndose. Un dos exemplares que se conservou vendeuse en 2004, nunha condici\u00f3n de conservaci\u00f3n perfecta (o mellor exemplar co\u00f1ecido desa data) por 718.750 d\u00f3lares. S\u00e1bese que sobreviviron aproximadamente 40 esp\u00e9cimes datados en 1933.\nEn paralelo \u00e1s emisi\u00f3ns para a s\u00faa posta en circulaci\u00f3n, cu\u00f1\u00e1ronse exemplares con acabamento especial \"proof\" (fondo espello e relevo mate) desde 1907 ata 1915, todas en Filadelfia. Non se co\u00f1ecen con exactitude todas as cantidades, pero a m\u00e1is alta da que se sabe o n\u00famero cu\u00f1ado \u00e9 a de 1910, cunha tiraxe de 204 (unha delas vendeuse por 80.500 d\u00f3lares en 2006). Un dos exemplares superviventes das pezas de bordo redondeado, na s\u00faa maior\u00eda fundidas, corresponde a este acabamento especial \"proof\"; este exemplar \u00fanico est\u00e1 en mans privadas. O experto numism\u00e1tico Mike Fuljenz, no seu libro sobre as pezas de ouro con dese\u00f1os indios cu\u00f1adas a principios do s\u00e9culo XX, suxire que esta moeda era unha peza de proba, para comprobar o resultado dos novos cu\u00f1os. Co\u00f1\u00e9cense diferentes acabamentos para as moedas \"proof\". A \u00fanica peza de 1907 ten un acabamento satinado, nos dese\u00f1os en relevo, a\u00ednda que os exemplares \"proof\" posteriores se cu\u00f1aron cun acabamento mate escuro. Alg\u00fans exemplares \"proof\" de 1908 a 1910 cu\u00f1\u00e1ronse cunha tonalidade m\u00e1is clara.\nTiraxes e cecas.\nNa moeda de 10 d\u00f3lares Cabeza India, a marca de ceca aparece como unha inicial en tama\u00f1o pequeno, \u00e1 esquerda da data non anverso, ag\u00e1s na emisi\u00f3n de 1908 \"sen lema\", na que aparece non reverso encima das follas, preto das gadoupas da aguia."}
{"id": "592776", "revid": "23204", "url": "https://gl.wikipedia.org/wiki?curid=592776", "title": "Torres ingush", "text": ""}
{"id": "592778", "revid": "865", "url": "https://gl.wikipedia.org/wiki?curid=592778", "title": "Huggy Bear", "text": "Huggy Bear foi unha banda inglesa de riot grrrl formada no ano 1991 e baseada en Brighton. O grupo tivo unha curta vida e disolveuse en 1994 tras publicar tan s\u00f3 o mini \u00e1lbum \"Our Troubled Youth\", compartido coas estadounidenses Bikini Kill, e o \u00e1lbum \"Weaponry Listens to Love\"."}
{"id": "592779", "revid": "1131", "url": "https://gl.wikipedia.org/wiki?curid=592779", "title": "The Man Who Never Was (libro)", "text": "The Man Who Never Was \u00e9 un libro de 1953 de Ewen Montagu sobre a operaci\u00f3n \"Mincemeat\" da Segunda guerra mundial. Montagu xogou un papel protagonista no plan de 1943 para enganar aos altos mandos do \"Heer\" nazi sobre a planeada invasi\u00f3n aliada de Sicilia. A trama supuxo a liberaci\u00f3n dun cad\u00e1ver fronte \u00e1s costas de Punta Umbr\u00eda, Huelva, onde as fortes correntes fixeron que derivase cara a terra nunha zona onde se sab\u00eda que operaba un h\u00e1bil axente secreto alem\u00e1n. O cad\u00e1ver \u00eda parecer v\u00edtima dun accidente a\u00e9reo, o inexistente capit\u00e1n da Mari\u00f1a Real William Martin, que ti\u00f1a cartas nun malet\u00edn que deixaban entrever unha pr\u00f3xima invasi\u00f3n aliada de Grecia e Sarde\u00f1a, en lugar da m\u00e1is obvio obxectivo de Sicilia.\nO traballo de Montagu formou a base para unha pel\u00edcula de 1956 co mesmo t\u00edtulo.\nFondo.\nEn 1950 Duff Cooper, un antigo ministro do gabinete que fora informado sobre a operaci\u00f3n en marzo de 1943, publicou a novela de esp\u00edas \"Operation Heartbreak\", que conti\u00f1a o argumento dun cad\u00e1ver -con documentos que o nomeaban como William Maryngton- sendo flotado na costa da Espa\u00f1a franquista con documentos falsos para enganar aos alem\u00e1ns. Os servizos de seguridade brit\u00e1nicos decidiron que a mellor resposta era publicar a historia de \"Mincemeat\". Durante unha fin de semana Montagu escribiu \"The Man Who Never Was\" (1953), que vendeu dous mill\u00f3ns de copias e constitu\u00edu a base dunha pel\u00edcula de 1956. Os servizos de seguridade non deron a Montagu total liberdade para revelar detalles operativos, e tivo coidado de non mencionar o papel desempe\u00f1ado pola intelixencia de sinais para confirmar que a operaci\u00f3n fora exitosa. Tam\u00e9n tivo coidado de ocultar \"a idea dun programa organizado de engano estrat\u00e9xico... con Mincemeat present\u00e1ndose como unha \"salvaxe\" alcaparra \u00fanica\". En 1977 Montagu publicou \"Beyond Top Secret U\", a s\u00faa autobiograf\u00eda de guerra, que daba m\u00e1is detalles sobre Mincemeat, entre outras operaci\u00f3ns."}
{"id": "592780", "revid": "15490", "url": "https://gl.wikipedia.org/wiki?curid=592780", "title": "The Man Who Never Was (filme)", "text": "The Man Who Never Was \u00e9 unha pel\u00edcula de 1956 dirixida por Ronald Neame e baseada no libro hom\u00f3nimo \"The Man Who Never Was\" (1954) de Ewen Montagu sobre a Operaci\u00f3n \"Mincemeat\".\nTrama.\nLondres, primavera de 1943. Mentres o desembarco aliado en Sicilia \u00e9 inminente, os servizos secretos brit\u00e1nicos te\u00f1en a idea de facer que apareza o cad\u00e1ver dun oficial, portando documentos falsos, atopado na costa andaluza da Espa\u00f1a franquista, para facer crer aos alem\u00e1ns que o desembarco non ter\u00eda lugar en Sicilia, sen\u00f3n en Grecia.\nA idea atopou moitos receos entre os xenerais, pero obtivo a aprobaci\u00f3n do primeiro ministro brit\u00e1nico e, polo tanto, foi implementada. Utilizan o cad\u00e1ver dun mozo que morreu de pneumon\u00eda, tras obter o consentimento do seu pai. A operaci\u00f3n parece ter \u00e9xito, pero os servizos secretos alem\u00e1ns pux\u00e9ronse mans \u00e1 obra para verificar a verdadeira fiabilidade do achado.\nDistribuci\u00f3n e cr\u00edtica.\nFoi presentado a competici\u00f3n no IX Festival de Cannes.\n\"Il Morandini\" comenta: \u00ab\u00e9 unha pel\u00edcula de x\u00e9nero impecable: artesan\u00eda eficiente, coidado co detalle, suspense, humor, antirret\u00f3rica\u00bb."}
{"id": "592781", "revid": "111586", "url": "https://gl.wikipedia.org/wiki?curid=592781", "title": "Operaci\u00f3n Mincemeat", "text": "A Operaci\u00f3n Mincemeat ou Carne mo\u00edda foi un exitoso plan de contrainformaci\u00f3n nun contexto de espionaxe brit\u00e1nico posto en marcha durante a Segunda guerra mundial. \nDesenrolo.\nComo parte dos plans xerais da Operaci\u00f3n Barclay para disfrazar os preparativos para a invasi\u00f3n de Italia (Operaci\u00f3n Husky) desde \u00c1frica do Norte, a Mincemeat axudou a convencer ao Alto Mando do \"Heer\" alem\u00e1n de que os aliados pretend\u00edan invadir Grecia e Sarde\u00f1a en 1943 en lugar de Sicilia, que era o verdadeiro obxectivo. Isto conseguiuse enganando aos alem\u00e1ns dicindo que interceptaran accidentalmente documentos confidenciais que detallaban os plans aliados. Os documentos foron unidos a un cad\u00e1ver, tirado deliberadamente pola borda para ser levado pola forza das ondas at\u00e9 a praia de Punta Umbr\u00eda, Huelva, contando que a Espa\u00f1a franquista trasladar\u00eda eses documentos aos nazis, como as\u00ed aconteceu. "}
{"id": "592782", "revid": "111586", "url": "https://gl.wikipedia.org/wiki?curid=592782", "title": "Operaci\u00f3n Carne Mo\u00edda", "text": ""}
{"id": "592783", "revid": "98629", "url": "https://gl.wikipedia.org/wiki?curid=592783", "title": "Anticlinal", "text": "En Xeolox\u00eda, un anticlinal \u00e9 unha dobra da codia terrestre que presenta os estratos m\u00e1is antigos no seu n\u00facleo. F\u00f3rmanse polos efectos tect\u00f3nicos da din\u00e1mica terrestre.\nDenom\u00ednase \u00abantiforma\u00bb ou \u00abdobra antiforme\u00bb \u00e1 dobra convexa (forma de \u2229 ou \u2227); normalmente \u00fasase en lugar do termo anticlinal cando non se sabe a orde cronol\u00f3xica da sucesi\u00f3n sedimentaria. Igualmente, denom\u00ednase \u00abfalso anticlinal\u00bb ou \u00absinclinal antiforme\u00bb cando un sinclinal (dobra cos estratos m\u00e1is recientes no n\u00facleo) foi invertido pola tect\u00f3nica, mostrando ent\u00f3n a concavidade cara a arriba (antiforma).\nDenom\u00ednsase \u00abanticlinorio\u00bb \u00e1 estrutura antiformal rexional composta por unha sucesi\u00f3n de anticlinais e sinclinais m\u00e1is pequenos.\nEtimolox\u00eda.\nProcede do grego \u1f00\u03bd\u03c4\u03b9\u03ba\u03bb\u03af\u03bd\u03b5\u03b9\u03bd, \"antiklinein\", composto do prefixo \"anti\", 'en fronte, oposto' e do verbo \"klino\", 'inclinar, desprazarse cara a abaixo', \u00e9 dicir, inclinaci\u00f3n diverxente, porque os flancos se inclinan, \"buzan\", en direcci\u00f3ns opostas. \nO termo anticlinal tam\u00e9n se usa en bot\u00e1nica (para falar de inclinaci\u00f3ns e distinci\u00f3ns das paredes celulares) e en qu\u00edmica (para falar da posici\u00f3n ou orientaci\u00f3n de grupos qu\u00edmicos).\nDescrici\u00f3n estrutural.\n \nO anticlinal \u00e9 unha deformaci\u00f3n en dobra formada en rochas dispostas en estratos que \u00e9 o resultado dos esforzos tect\u00f3nicos de tipo diverso que os afectaron. En xeral, unha dobra anticlinal pode producirse por presi\u00f3ns tanxenciais, por escorregamento ou corremento, por intrusi\u00f3n ou execci\u00f3n de materiais desde \u00e1reas m\u00e1is profundas, ou por deformaci\u00f3ns verticais do substrato. Ag\u00e1s nestes dous \u00faltimos casos, a dobra sup\u00f3n unha reduci\u00f3n da \u00e1rea ocupada inicialmente polos estratos e adoita requirir a existencia dun material pl\u00e1stico na base dos estratos dobrados. No caso das deformaci\u00f3ns verticais do substrato a causa de movemento de bloques, os esforzos na cobertura son distensivos. Igualmente son distensivos nas dobras formadas por intrusi\u00f3n ou execci\u00f3n de materiais pl\u00e1sticos m\u00e1is profundos, os cales acaban constitu\u00edndo o n\u00facleo da dobra.\nUn anticlinal componse, en secci\u00f3n transversal, de \"flancos\" e \"charneira\".\nOs flancos est\u00e1n compostos polos estratos que buzan en sentidos opostos. Cando a dobra est\u00e1 formada por estratos de diferente competencia e plasticidade os flancos poden presentar discordancias no buzamento por variaci\u00f3ns da potencia dos estratos m\u00e1is pl\u00e1sticos que, presionados nos sinclinais e nas partes onde hai maior compres\u00ec\u00f3n, tenden a acumularse cara \u00e1s zonas do flanco, onde a presi\u00f3n \u00e9 menor.\nA charneira \u00e9 o lugar onde se produce a curvatura da dobra ou, se se quere, o lugar onde os flancos se encontran. A charneira sofre tensi\u00f3ns distensivas como consecuencia da curvatura, de maneira que tende a abrirse con fallas normais. Por esta causa, a charneira \u00e9 o punto m\u00e1is d\u00e9bil da dobra, o lugar por onde a erosi\u00f3n ataca o anticlinal, que pode chegar a abrirse antes de conclu\u00edren os esforzos tect\u00f3nicos que o configuran orixinando un relevo inverso, que nace xa invertido. Cando a dobra abriga un material pl\u00e1stico non estratificado de gran potencia, a charneira non se percibe nesa capa e f\u00e1lase ent\u00f3n de n\u00facleo da dobra.\nO plano axial divide a dobra lonxitudinalmente en d\u00faas metades cortando a charneira pola clave. O plano axial, define o eixe da dobra, de tal xeito que o seu encontro co plano horizontal tanxente \u00e1 clave da charneira representa o nivel de eixe que habitualmente non se corresponde co de culminaci\u00f3n da dobra. A li\u00f1a que une os puntos m\u00e1is altos da dobra denom\u00ednase li\u00f1a de cristas . O nivel de eixe ou de culminaci\u00f3n pode variar ao longo da dobra. F\u00e1lase ent\u00f3n de elevaci\u00f3n ou descenso do nivel de eixe. Cando o descenso \u00e9 curto e se encaixa entre d\u00faas elevaci\u00f3ns o seu perfil lembra ao dunha sela de montar. Nos extremos da dobra o buzamento dos estratos disponse en forma de semic\u00edrculo, ao xeito dun cuarto de laranxa; esa \u00e9 a terminaci\u00f3n ou peche periclinal (do grego \"peri\", 'arredor').\nUn anticlinal pode orixinar outra dobra que nace dun dos seus flancos; prod\u00facese ent\u00f3n unha \"dixitaci\u00f3n\". O raio da dobra, a s\u00faa anchura e tam\u00e9n a s\u00faa lonxitude e altura son variables, as\u00ed podemos atopar desde pequenos dobramentos con deformaci\u00f3ns cuxo ancho apenas supera alg\u00fans dec\u00edmetros e a s\u00faa altura alg\u00fan cent\u00edmetro (microdobras), ata dobras de varias decenas de quil\u00f3metros de ancho e centenares de metros de altura te\u00f3rica da deformaci\u00f3n. Igualmente, podemos atopar dobras dalg\u00fans dec\u00edmetros de lonxitude e outras de varias decenas de quil\u00f3metros.\nO raio de curvatura do anticlinal pode conservarse de modo que a dobra conserva sempre a mesma forma; dise ent\u00f3n que a dobra \u00e9 similar, a\u00ednda que este tipo de dobras \u00e9 m\u00e1is te\u00f3rico que real cando se te\u00f1en en conta todas as dimensi\u00f3ns do anticlinal. Cando os estratos da dobra mante\u00f1en a s\u00faa potencia independentemente da s\u00faa posici\u00f3n falamos de dobras is\u00f3pacas, cando non a conservan f\u00e1lase de dobras anis\u00f3pacas, que \u00e9 o caso m\u00e1is usual polas raz\u00f3nss que m\u00e1is arriba se comentaron. Cando non \u00e9 posible diferenciar os estratos f\u00e1lase de antiforma. Cando unha estrutura dominantemente positiva ten grandes dimensi\u00f3ns e est\u00e1 formada por moitos acusados pregamentos individuais falamos dun anticlinorio. Conv\u00e9n non confundir estes termos co anticlinal propiamente dito.\nTipos de anticlinal.\nDependendo dos materiais dos estratos dobrados e do tipo de tect\u00f3nica \u00e1 que responden, as dobras anticlinales poden presentar diferentes configuraci\u00f3ns, a\u00ednda que conv\u00e9n precisar que unha mesma dobra pode mudar de configuraci\u00f3n lonxitudinalmente, mais tam\u00e9n en profundidade, de modo que nos estratos inferiores e m\u00e1is antigos a charneira presenta unha disposici\u00f3n diferente da que corresponde aos estratos superiores ou m\u00e1is modernos.\nSegundo a s\u00faa disposici\u00f3n transversal, os anticlinais poden ser:\nTanto estes tipos coma os que poden describirse base\u00e1ndose na forma lonxitudinal s\u00f3 son observables localmente e m\u00e1is ben nunha consideraci\u00f3n m\u00e1is te\u00f3rica que real, porque unha dobra cambia varias veces de forma ao longo do seu eixe e en profundidade.\nFormas de relievo propias da estrutura anticlinal.\nA estrutura \u00e9 unha abstracci\u00f3n para describir o armaz\u00f3n que configura a dobra, pero raramente un anticlinal se axusta por completo \u00e1 descrici\u00f3n te\u00f3rica da estrutura, conservando todos os seus estratos e sen alteraci\u00f3ns significativas neles. Soamente en casos excepcionais como ocorre coas dobras que foron fosilizadas recentemente formadas e a erosi\u00f3n esta fac\u00e9ndoas aflorar agora, podemos atopar esta situaci\u00f3n, ent\u00f3n dicimos que \u00e9 unha dobra orixinal. Mais o normal \u00e9 atopar \nanticlinais afectados por procesos erosivos que perderon parte dos seus materiais e mesmo puideron ser abertos, destripados, para ofrecer unha imaxe inversa da disposici\u00f3n estrutural.\nPor iso, cando as dobras est\u00e1n conformes coa estrutura e presentan con poucos retoques a disposici\u00f3n que a estrutura asigna ao relevo, adoita falarse deles como orixinais. Cando os retoques son maiores, pero seguen mantendo as caracter\u00edsticas que a estrutura proporciona ao relevo, alg\u00fans autores falan de case-orixinal ou, en termos m\u00e1is t\u00e9cnicos, peniorixinal. Cando unha dobra anticlinal perdeu os seus estratos superiores pero os existentes en niveis inferiores expresan a xeometr\u00eda e a forma topogr\u00e1fica orixinal, o anticlinal \u00e9 conforme coa estrutura, dicimos ent\u00f3n que \u00e9 un anticlinal derivado. Cando o anticlinal foi desmantelado, os seus estratos non debuxan a charneira que desapareceu e a forma topogr\u00e1fica non responde \u00e1 estrutura, o anticlinal \u00e9 non conforme e presenta un relevo invertido. Por\u00e9n, en todos estes casos a estrutura anticlinal determina a forma do relevo, por iso f\u00e1lase de relevo estrutural. As formas de relevo que pode presentar a estrutura anticlinal son:"}
{"id": "592784", "revid": "27155", "url": "https://gl.wikipedia.org/wiki?curid=592784", "title": "Antiforma", "text": ""}
{"id": "592785", "revid": "27155", "url": "https://gl.wikipedia.org/wiki?curid=592785", "title": "Antiforme", "text": ""}
{"id": "592786", "revid": "27155", "url": "https://gl.wikipedia.org/wiki?curid=592786", "title": "Sinclinal antiforme", "text": ""}
{"id": "592787", "revid": "27155", "url": "https://gl.wikipedia.org/wiki?curid=592787", "title": "Anticlinorio", "text": ""}
{"id": "592789", "revid": "98629", "url": "https://gl.wikipedia.org/wiki?curid=592789", "title": "Operation Mincemeat", "text": "Operation Mincemeat (tam\u00e9n chamada The Weapon of Deception) \u00e9 un filme brit\u00e1nico de drama b\u00e9lico de 2021, dirixido por John Madden. Bas\u00e9ase no libro de Ben Macintyre sobre a operaci\u00f3n Mincemeat durante a Segunda guerra mundial. A pel\u00edcula est\u00e1 protagonizada por Colin Firth, Kelly Macdonald, Matthew Macfadyen, Penelope Wilton, Johnny Flynn e Jason Isaacs.\nFoi estreada mundialmente no British Australia Film Festival de 2021 e no Reino Unido o 15 de abril de 2022 pola Warner Bros. Foi lanzada en Netflix para Am\u00e9rica do Norte e Am\u00e9rica Latina o 11 de maio de 2022.\nTrama.\nDurante a Segunda guerra mundial, dous oficiais de intelixencia brit\u00e1nicos usan un cad\u00e1ver e papeis falsos para burlar \u00e1s tropas nazis.\nProduci\u00f3n.\nEn maio de 2019 anunciouse que a pel\u00edcula ser\u00eda dirixida por John Madden e protagonizada por Colin Firth. Kelly Macdonald uniuse \u00e1 pel\u00edcula en outubro do mesmo ano. En decembro de 2019, Tom Wilkinson, Matthew Macfadyen, Penelope Wilton entre outros tam\u00e9n se uniron ao elenco. \nA rodaxe comezou en decembro de 2019 entre Londres e Andaluc\u00eda. As localizaci\u00f3ns incl\u00faen unha escena de batalla na praia de Saunton en North Devon en febreiro de 2020 e unha escena en M\u00e1laga en marzo de 2021. \nDistribuci\u00f3n.\nEn febreiro de 2021, Warner Bros. International adquiriu os dereitos de distribuci\u00f3n no Reino Unido. O filme foi estreado en salas o 15 de abril de 2022. Netflix adquiriu os dereitos da pel\u00edcula en Am\u00e9rica do Norte e Am\u00e9rica Latina, e foi lanzado no seu servizo de \"streaming\" neses territorios o 11 de maio de 2022. \nRecepci\u00f3n.\nNo sitio web de cr\u00edticas Rotten Tomatoes, o 90% das 21 cr\u00edticas son positivas, cunha valoraci\u00f3n media de 6,5/10. Metacritic, que utiliza unha media ponderada, asignou \u00e1 pel\u00edcula unha puntuaci\u00f3n de 57 sobre 100 baseada en 6 cr\u00edticos, indicando \"cr\u00edticas mixtas ou medias\"."}
{"id": "592804", "revid": "89787", "url": "https://gl.wikipedia.org/wiki?curid=592804", "title": "Catwoman", "text": "Catwoman \u00e9 un personaxe ficticio creado por Bill Finger e Bob Kane quen aparece nos c\u00f3mics estadounidenses publicados por DC Comics, xeralmente en asociaci\u00f3n co superh\u00e9roe Batman. Debutando como \"The Cat\" en \"Batman\" #1 (primavera 1940), \u00e9 un dos inimigos que m\u00e1is aparece nas aventuras do Cabaleiro Escuro (Batman). Con todo, o personaxe tam\u00e9n foi descrito como unha antiheroina e conv\u00e9rtese no interese amoroso m\u00e1is co\u00f1ecido de Batman, con moitas historias describindo a s\u00faa complexa relaci\u00f3n de amor-odio.\nCatwoman \u00e9 o alter ego de Selina Kyle, unha ladroa de Gotham City que usualmente usaba un traxe axustado dunha peza e usaba un l\u00e1tego como arma. Orixinalmente era unha supervil\u00e1 e adversaria de Batman, pero apareceu nunha serie hom\u00f3nima en 1990 que a retrataba como unha antihero\u00edna, a mi\u00fado cunha filosof\u00eda moral utilitaria. O personaxe prosperou nas s\u00faas primeiras aparici\u00f3ns, pero tivo unha extensa pausa desde setembro de 1954 a novembro de 1966 debido ao desenvolvemento de Comics Code Authority en 1954. Isto afectou as regras sobre o desenvolvemento e a representaci\u00f3n dos personaxes femininos que violaban o Comics Code, este c\u00f3digo xa non est\u00e1 en uso. Nos c\u00f3mics ademais de Selina Kyle, Holly Robinson e Eiko Hasigawa adoptaron a identidade de Catwoman.\nNoutros medios de comunicaci\u00f3n.\nCatwoman fixo o seu debut no 1966 na serie de televisi\u00f3n \"Batman\", retratada por Julie Newmar; era tam\u00e9n retratada por Lee Meriwether na adaptaci\u00f3n do filme e por Eartha Kitt na terceira temporada. O personaxe m\u00e1is tarde apareceu en \"Batman volve\" de Tim Burton , retratada por Michelle Pfeiffer. O filme en solitario de \"Catwoman\" foi estreado en 2004 no cal foi retratada por Halle Berry. Anne Hathaway retratou o personaxe en Christopher Nolan en \"\". Foi retratada por Zo\u00eb Kravitz no filme de Matt Reeves \"The Batman\". Catwoman tam\u00e9n apareceu na serie de televisi\u00f3n \"Gotham\" (2014\u20132019), no cal foi retratada por Camren Bicondova e Lili Simmons (adulto).\nRecepci\u00f3n.\nCatwoman foi clasificada no n\u00ba 11 en IGN na lista \"Os 100 mellores villanos de c\u00f3mics de todos os tempos\", e no n\u00ba 51 na revista \"Wizard\" na lista \"Os 100 mellores villanos de todos os tempos\". E ao rev\u00e9s, tam\u00e9n foi clasificada no n\u00ba 20 en IGN na lista \"Os 100 mellores superher\u00f3es de c\u00f3mics de todos os tempos\"."}
{"id": "592855", "revid": "5863", "url": "https://gl.wikipedia.org/wiki?curid=592855", "title": "Bakhmut", "text": "Bakhmut (en ; en ruso, \u0411\u0430\u0445\u043c\u0443\u0442) \u00e9 unha cidade do leste de Ucra\u00edna situada no oblast de Donetsk e capital do distrito do mesmo nome. \nA cidade foi co\u00f1ecida como Artemivsk (en ucra\u00edno: \u0410\u0440\u0442\u0435\u043c\u0456\u0432\u0441\u044c\u043a) ou Artyomovsk (en ruso: \u0410\u0440\u0442\u0451\u043c\u043e\u0432\u0441\u043a) de 1924 a 2016, pero o goberno ucra\u00edno renomeouna como Bakhmut en 2016 como parte da descomunizaci\u00f3n. Isto non foi reco\u00f1ecido polo goberno ruso que incl\u00fae a cidade como parte da Rep\u00fablica Popular de Donetsk e fomenta que as fontes rusas denominen a cidade como Artyomovsk.\nBakhmut e o seu distrito, especialmente a cidade de Soledar, eran particularmente activos na industria alimentaria pois na cidade exist\u00eda establecementos para a elaboraci\u00f3n de licores e vi\u00f1os mentres que preto de Soledar hai un importante dep\u00f3sito salino utilizado polo menos desde 1881 que convert\u00eda, antes da invasi\u00f3n rusa de 2022, \u00e1 cidade no centro da industria de sal de Ucra\u00edna e nun cruzamento ferroviario. \nDurante a invasi\u00f3n rusa de Ucra\u00edna de 2022, Bakhmut foi asediada polas forzas rusas e en gran parte destru\u00edda, coa maior parte da s\u00faa poboaci\u00f3n fuxida. A partir de marzo de 2023, as forzas ucra\u00ednas seguen co control parcial da cidade, que \u00e9 un epicentro de feroces loitas, mentres as forzas rusas procuran tomar o control.\nEtimolox\u00eda.\nNon se co\u00f1ece con certeza a orixe do nome \"Bakhmut\". Segundo unha teor\u00eda do historiador de Kh\u00e1rkiv Igor Rassokhaa, a palabra pode vir dunha palabra turca/t\u00e1tara que significa \"auga salgada\" ou \"praia\". A cidade mudou en varias ocasi\u00f3ns de nome:\nXeograf\u00eda f\u00edsica.\nBakhmut at\u00f3pase na parte nordeste da provincia de Donetsk nas alturas de Donet e est\u00e1 atravesado polo r\u00edo Bachmutka, un afluente do r\u00edo Don\u00e9ts, e a serra Kamenuvatyj. At\u00f3pase a 89 km da capital do \u00f3blast, Donetsk.\nDemograf\u00eda.\nSegundo o censo ucra\u00edno de 2001, a poboaci\u00f3n da cidade era de 83.146 habitantes, dos cales o 27,61% ti\u00f1an o ucra\u00edno como lingua materna, o 71,07% o ruso, o 0,19% o armenio, o 0,15% roman\u00ed, o 0,10% beloruso, o 0,03% moldavo, o 0,01% o b\u00falgaro e grego, as\u00ed como alem\u00e1n, gagauzo, polaco, roman\u00e9s, h\u00fangaro e xudeu.\nA partir do 1 de xu\u00f1o de 2017, a poboaci\u00f3n de Bakhmut era de 75.900 habitantes, a maior\u00eda de ucra\u00ednos \u00e9tnicos.\nHistoria.\n A primeira menci\u00f3n da cidade rem\u00f3ntase a 1571 cando aqu\u00ed se creou un posto de garda do Reino Ruso, a\u00ednda que \u00e9 probable que a zona xa estivese habitada.\nDurante o s\u00e9culo XVII foi mellorado como fortaleza rusa contra as incursi\u00f3ns dos t\u00e1rtaros de Crimea e en 1701, no reinado de Pedro I, estableceuse a primeira mina de sal; por\u00e9n, sete anos despois, a cidade foi destru\u00edda durante a rebeli\u00f3n de Bulavin. Entre 1753 e 1764 foi a capital de Eslavo-Serbia. En 1783 recibiu o t\u00edtulo de cidade.\nEn 1924 a cidade pasou a chamarse Artemivsk, en homenaxe ao revolucionario Fi\u00f3dor Andreevi\u010d Sergeev, m\u00e1is co\u00f1ecido co nome de guerra Artyom, e converteuse na capital da gobernaci\u00f3n de Donetsk .\nDurante a segunda guerra mundial, Artemivsk foi protagonista en 1942 dun masacre de soldados nazis; volveu \u00e1s mans da Uni\u00f3n Sovi\u00e9tica en 1943.\nDurante a Guerra do Donbass a cidade estivo brevemente controlada pola milicia da Rep\u00fablica Popular de Donetsk ata o 7 de xullo de 2014, d\u00eda no que o ex\u00e9rcito ucra\u00edno reclamou a s\u00faa liberaci\u00f3n; posteriormente en 2016 no \u00e1mbito da descomunizaci\u00f3n do pa\u00eds resumiu o top\u00f3nimo orixinal de Bachmut.\nDurante a invasi\u00f3n rusa de Ucra\u00edna en 2022, a cidade converteuse nun obxectivo principal do ex\u00e9rcito ruso.\nEconom\u00eda.\nDesde 1951, a adega europea Bakhmut est\u00e1 situada na cidade. A mina de sal de Artemsil est\u00e1 situada no suburbio de Soledar, que cont\u00e9n a sala subterr\u00e1nea m\u00e1is grande do mundo. \u00c9 o suficientemente grande como para que un globo aerost\u00e1tico flotase no seu interior, xa se tocaron sinfon\u00edas antes e celebr\u00e1ronse dous partidos de f\u00fatbol profesional ao mesmo tempo.\nInfraestruturas e transporte.\nFerrocarr\u00eds.\nA cidade est\u00e1 servida por catro estaci\u00f3ns de ferrocarril: Bachmut, Bachmut I e Maloily\u0161ivs'ka para o servizo de pasaxeiros e Stupky para o transporte de mercador\u00edas.\nMobilidade urbana.\nA rede de transporte p\u00fablico local est\u00e1 formada por unha rede de trolebuses de oito li\u00f1as e algunhas li\u00f1as de autobuses urbanos xestionadas pola empresa municipal Bachmutelektrotrans."}
{"id": "592860", "revid": "42282", "url": "https://gl.wikipedia.org/wiki?curid=592860", "title": "Vilarinho das Furnas (filme)", "text": "Vilarinho das Furnas \u00e9 unha longametraxe documental de Ant\u00f3nio Campos do ano 1971, rodada en 16 mm. \u00c9 o seu segundo traballo na pr\u00e1ctica cinematogr\u00e1fica da antropolox\u00eda visual, realizado na tradici\u00f3n de Robert Flaherty e Jean Rouch. \u00c9 un filme etnogr\u00e1fico, que marca o Novo Cinema Portugu\u00e9s no que, sobre todo no documental, para salvagardar a etnograf\u00eda como unha das preocupaci\u00f3ns predominantes.\nSinopse.\nSituada ao p\u00e9 da Serra Amarela, na rexi\u00f3n norte, entre o r\u00edo Homem e a Ribeira do Eido, a aldea de Vilarinho da Furna quedou, en 1971, somerxida para sempre, debido \u00e1 construci\u00f3n dun encoro. As augas que regaban as f\u00e9rtiles terras agr\u00edcolas ser\u00e1n o seu fin. As\u00ed, desaparecer\u00edan os h\u00e1bitos tradicionais de r\u00e9xime comunitario que, durante s\u00e9culos, rexeron a vida da s\u00faa xente. \"Vilarinho morre nas augas que o viu nacer\"."}
{"id": "592861", "revid": "23204", "url": "https://gl.wikipedia.org/wiki?curid=592861", "title": "Vilarinho das Furnas (pel\u00edcula)", "text": ""}
{"id": "592864", "revid": "15490", "url": "https://gl.wikipedia.org/wiki?curid=592864", "title": "Encoro de Vilarinho das Furnas", "text": "O encoro de Vilarinho das Furnas est\u00e1 situado no concello de Terras de Bouro, alimentado polo r\u00edo Homem.\nFoi inaugurado o 21 de maio de 1972, cunha altura de 94 m, est\u00e1 situado na conca hidrogr\u00e1fica do r\u00edo C\u00e1vado. Foi principalmente co CPE/EDP cando se popularizou o nome de Vilarinho das Furnas, cando deber\u00eda ser Vilarinho da Furna. Ten un volume de 294.000, unha capacidade m\u00e1xima de descarga de 280 m\u00b3/s, unha capacidade de 118 hm3, situada nunha superficie de 346 hect\u00e1reas.\nTr\u00e1tase dunha presa cun muro de 385 m e \u00e9 de tipo arco."}
{"id": "592866", "revid": "89787", "url": "https://gl.wikipedia.org/wiki?curid=592866", "title": "Bikini Atoll", "text": "Bikini Atoll foi unha banda inglesa de post-rock formada en Londres, a\u00ednda que Ch\u00e9 Albrighton \u00e9 de Jugenheim, Alema\u00f1a, e Bastian Juel de Dinamarca. O grupo fichou polo selo Bella Union en 2004 e publicou dous \u00e1lbums de estudio, \"Moratoria\" en 2004 e \"Liar's Exit\" en 2005."}
{"id": "592870", "revid": "65337", "url": "https://gl.wikipedia.org/wiki?curid=592870", "title": "Moeda de 10 d\u00f3lares Cabeza de Indio", "text": ""}
{"id": "592871", "revid": "65337", "url": "https://gl.wikipedia.org/wiki?curid=592871", "title": "Moeda de 10 d\u00f3lares Indian Head", "text": ""}
{"id": "592873", "revid": "865", "url": "https://gl.wikipedia.org/wiki?curid=592873", "title": "The Mae Shi", "text": "The Mae Shi foi unha banda estadounidense de rock experimental formada nos \u00c1nxeles, California, no ano 2002. O grupo separouse en 2009 tras lanzar tres \u00e1lbums de estudio, \"Terrorbird\" (2004), \"Heartbeeps\" (2005), e \"HLLLYH\" (2008)."}
{"id": "592874", "revid": "98629", "url": "https://gl.wikipedia.org/wiki?curid=592874", "title": "Sinclinal", "text": "Un sinclinal \u00e9 unha dobra da codia terrestre que presenta os estratos m\u00e1is recentes no seu n\u00facleo. F\u00f3rmanse polos efectos tect\u00f3nicos da din\u00e1mica terrestre.\nDenonm\u00ednase \u00absinforma\u00bb ou \u00abdobra sinforme\u00bb \u00e1 dobra c\u00f3ncava (forma de U ou V); normalmente \u00fasase en lugar do termo sinclinal cando non se sabe a orde cronol\u00f3xica da sucesi\u00f3n sedimentaria. Igualmente, denom\u00ednase \u00abfalso sinclinal\u00bb ou \u00abanticlinal sinforme\u00bb cando un anticlinal (dobra cos estratos m\u00e1is antigos no n\u00facleo) foi invertido pola tect\u00f3nica, mostrando ent\u00f3n a convexidade cara a arriba (sinforma).\nDenom\u00ednase \u00absinclinorio\u00bb \u00e1 estrutura sinformal rexional composta por unha sucesi\u00f3n de anticlinais e sinclinais m\u00e1is pequenos.\nOs nomes das s\u00faas partes son similares \u00e1s do anticlinal: flancos e charneira ou cunca sinclinal. A s\u00faa formai\u00f3n d\u00e9bese \u00e1s forzas de compresi\u00f3n dun movemento orox\u00e9nico. Igual que no anticlinal, nun sinclinal podemos destacar: o plano axial, o eixe e o buzamento ou inclinaci\u00f3n dos estratos. Tendo en conta o seu plano axial, pode ser: recto ou sim\u00e9trico, ou inclinado (\"tombado\") ou asim\u00e9trico. E pola s\u00faa forma pode ser: \"en cunca\", \"pinzado\", de V, de cubeta ou braquisinclinal. \nIgual que o anticlinal, ao que vai unido, o sinclinal puido estar sometido a modificaci\u00f3ns e ser fallado, pinzado, tombado, desprazado do seu lugar de orixe e erosionado. Un sinclinal pode estar conforme coa topograf\u00eda do terreo, \u00e9 dicir m\u00e1is baixo que os anticlinais dos lados (no Xura ch\u00e1mase \"val\") ou, debido \u00e1 erosi\u00f3n, quedar a m\u00e1is altura (relevo invertido ou inverso), e ent\u00f3n recibe o nome de \"sinclinal colgado\" e, cando quedou moi achaiado, nalg\u00fans sitios falan de p\u00e1ramo, a\u00ednda que para evitar confusi\u00f3ns, no uso xeomorfol\u00f3xico tende a usarse este \u00faltimo termo s\u00f3 para plataformas estruturais horizontais.\nEn xeomorfolox\u00eda denom\u00ednase sinclinal colgado, a unha estrutura sinclinal que queda m\u00e1is elevada que os anticlinais adxacentes, porque estes estiveron sometidos a unha erosi\u00f3n que os rebaixa."}
{"id": "592875", "revid": "27155", "url": "https://gl.wikipedia.org/wiki?curid=592875", "title": "Sinforma", "text": ""}
{"id": "592876", "revid": "27155", "url": "https://gl.wikipedia.org/wiki?curid=592876", "title": "Sinforme", "text": ""}
{"id": "592877", "revid": "27155", "url": "https://gl.wikipedia.org/wiki?curid=592877", "title": "Anticlinal sinforme", "text": ""}
{"id": "592878", "revid": "27155", "url": "https://gl.wikipedia.org/wiki?curid=592878", "title": "Sinclinorio", "text": ""}
{"id": "592879", "revid": "27155", "url": "https://gl.wikipedia.org/wiki?curid=592879", "title": "Manto de corremento", "text": ""}
{"id": "592880", "revid": "27155", "url": "https://gl.wikipedia.org/wiki?curid=592880", "title": "Manto de acabalgamento", "text": ""}
{"id": "592881", "revid": "27155", "url": "https://gl.wikipedia.org/wiki?curid=592881", "title": "Ecloxita", "text": "A ecloxita \u00e9 unha rocha metam\u00f3rfica que cont\u00e9n granate (almandino-piropo) dentro dunha matriz de piroxeno rico en sodio (onfacita). Entre os minerais accesorios est\u00e1n a cianita, o r\u00fatilo, cuarzo, lawsonita, coesita, anf\u00edbolo, fenxita, paragonita, zoisita, dolomita, corind\u00f3n e, m\u00e1is raramente, diamante. A qu\u00edmica dos minerais primarios e accesorios util\u00edzase para clasificar as ecloxitas en tres tipos: A, B e C. O amplo rango de composici\u00f3ns que te\u00f1en as ecloxitas motivou un longo debate sobre a orixe dos xen\u00f3litos de ecloxita como produtos da codia oce\u00e1nica subducida e alterada.\nOrixes.\nAs ecloxitas orix\u00ednanse por metamorfismo de alta ou ultraalta presi\u00f3n de rochas m\u00e1ficas a baixos gradientes termais de &lt;10\u00a0\u00b0C/km a medida que subduce ata as profndidades da codia inferior e do manto superior nunha zona de subduci\u00f3n. \nClasificaci\u00f3n.\nAs ecloxitas def\u00ednense como rochas de dous minerais en li\u00f1as xerais bas\u00e1lticas que foron clasificadas en grupos A, B e C base\u00e1ndose na qu\u00edmica das s\u00faas fases minerais primarias, o granate e o clinopiroxeno. A clasificaci\u00f3n distingue cada grupo base\u00e1ndose no contido de xade\u00edta no clinopiroxeno e de piropo no granate. As rochas son gradualmente menos m\u00e1ficas (definidas polo seu contido en SiO2 e MgO) desde o grupo A ao C, mentres que o Grupo C \u00e9 o menos m\u00e1fico e cont\u00e9n maior contido de \u00e1lcalis. \nA natureza transicional entre os grupos A, B e C correlaci\u00f3nase co seu modo de colocaci\u00f3n na superficie. O Grupo A deriva de rexi\u00f3ns crat\u00f3nicas da codia terrestre, e chega \u00e1 superficie en forma de xen\u00f3litos que ascenden desde profundidades de m\u00e1is de 150 km durante as erupci\u00f3ns de kimberlita. As do Grupo B mostran un forte solapamento composicional coas do Grupo A, pero enc\u00f3ntranse como lentell\u00f3ns ou c\u00e1psulas rodeadas por material peridot\u00edtico do manto. O Grupo C enc\u00f3ntrase comunmente entre capas de mica ou xisto de glaucofana, exemplificados primariamente polo bloque tect\u00f3nico de Nova Caledonia da costa de California. \nOrixe na superficie ou no manto.\nO amplo rango na composici\u00f3n orixinou un longo debate sobre se os xen\u00f3litos de ecloxita se orixinaban no manto ou na superficie. As superficiais estar\u00edan asociadas coa transici\u00f3n de gabro a ecloxita, contribu\u00edndo de forma importante aos procesos de subduci\u00f3n. \nOs xen\u00f3litos de ecloxitas do Grupo A son as m\u00e1is enigm\u00e1ticas en canto \u00e1 s\u00faa orixe debido \u00e1 sobreimpresi\u00f3n metasom\u00e1tica da s\u00faa composici\u00f3n orixinal. Os modelos que propo\u00f1en unha orixe superficial primaria como prot\u00f3litos do leito mari\u00f1o bas\u00e9anse fortemente do amplo rango de composici\u00f3n en is\u00f3topos do ox\u00edxeno, que se solapa co da codia oce\u00e1nica obducida, como ocorre na secci\u00f3n Ibra da ofiolita de Samail. A variaci\u00f3n atopada nalg\u00fans xen\u00f3litos de ecloxita no tubo de kimberlita de Roberts Victor son resultado da alteraci\u00f3n hidrotermal de basalto no leito do mar. Este proceso atrib\u00faese ao intercambio de auga mari\u00f1a a baixa e alta temperatura, que ten como resultado un gran fraccionamento no espazo de is\u00f3topos do ox\u00edxeno en relaci\u00f3n co valor t\u00edpico do manto superior de cristais de basalto de dosal mesooce\u00e1nica. Outros mecanismos propostos para a orixe dos xen\u00f3litos das ecloxitas do Grupo A bas\u00e9anse nun modelo acumulado, onde as composici\u00f3ns de granate e clinopiroxeno derivan de residuos de fusi\u00f3n parcial dentro do manto. Este proceso ap\u00f3iase na sobreimpresi\u00f3n metasom\u00e1tica da composici\u00f3n de is\u00f3topos de oxixeno orixinal, lev\u00e1ndoa de novo ao rango propio do manto. \nFacies de ecloxita.\nAs ecloxitas que conte\u00f1en lawsonita (un silicato de calcio e aluminio hidratado) raramente est\u00e1n expostas na superfice terestre, a\u00ednda que se pred\u00ed por experimentos e modelos t\u00e9rmicos que se forman durante a subduci\u00f3n normal de codia oce\u00e1nica a profundidades entre 45-300 km.\nImportancia das ecloxitas.\nFormaci\u00f3n de rochas \u00edgneas a partir de ecloxitas.\nA fusi\u00f3n parcial de ecloxitas foi modelada para producir fusi\u00f3ns de tonalita-trondhjemita-granodiorita. A fusi\u00f3n derivada da ecloxita pode ser com\u00fan no manto e contrib\u00fae a crear rexi\u00f3ns volc\u00e1nicas onde en raros casos fan erupci\u00f3n grandes volumes de magma. A ecloxita fundida pode despois reaccionar con peridotita encerrada para producir piroxenita, que \u00e1 s\u00faa vez funde producindo basalto. \nDistribuci\u00f3n.\nAparecen ecloxitas no oeste de Norteam\u00e9rica, inclu\u00edndo o suroeste e a Formaci\u00f3n Franciscana das Cordilleiras Costeiras de California. A facies transicional granulita-ecloxita de granitoides, volc\u00e1nicas f\u00e9lsicas, m\u00e1ficas e granulitas aparecen no Bloque Musgrave da orox\u00e9nese Petermann, en Australia central. Atop\u00e1ronse ecloxitas que te\u00f1en coesita e glaucofana no noroeste dos Himalaias. As ecloxitas m\u00e1is antigas que conte\u00f1en coesita son duns 650 e 620 mill\u00f3ns de anos de antig\u00fcidade e est\u00e1n localizadas no Brasil e Mali, respectivamente."}
{"id": "592884", "revid": "89787", "url": "https://gl.wikipedia.org/wiki?curid=592884", "title": "Coop57", "text": "Coop57 \u00e9 unha cooperativa de servizos financeiros de banca \u00e9tica destinada \u00e1 concesi\u00f3n de pr\u00e9stamos a proxectos de econom\u00eda social. \nHistoria.\nA cooperativa tivo a s\u00faa orixe en 1986 e constitu\u00eduse en 1995 en Barcelona tras o peche da Editorial Bruguera. Ten a sede na r\u00faa en Premi\u00e0 n\u00ba 15 de Barcelona.\nNo ano 2005 comezou un modelo de crecemento da rede e pasou a unha organizaci\u00f3n horizontal das denominadas secci\u00f3ns territoriais de Coop57, onde a clave do \u00e9xito era que o propio tecido asociativo e os movementos sociais do propio territorio fosen capaces de auto-xestionar a Coop57 no seu territorio. \nSecci\u00f3ns.\nA primeira secci\u00f3n territorial creouse en Arag\u00f3n. Este modelo replicouse posteriormente en Madrid (2006), Andaluc\u00eda (2008), Galiza (2009), Pa\u00eds Vasco (2015) e Asturias (2019).\nOrganizaci\u00f3n.\nOs recursos econ\u00f3micos de Coop57 proceden dos seus socios. A funci\u00f3n esencial de Coop57 \u00e9 a mediaci\u00f3n financeira. \u00c9 dicir, captar o aforro para canalizala para financiar proxectos de econom\u00eda social e solidaria. \n\u00c9 membro da FEBEA (Federaci\u00f3n Europea de Bancos \u00c9ticos e Alternativos, en ingl\u00e9s, \"European Federation of Ethical and Alternative Banks and Financiers\"); por\u00e9n, Coop57 non \u00e9 unha entidade bancaria, sen\u00f3n unha cooperativa de servizos e, polo tanto, todas as persoas ou entidades que se relacionan con Coop57 fano desde a condici\u00f3n de socio da cooperativa, formando parte da s\u00faa estrutura de propiedade e participando en forma democr\u00e1tica e asemblearia das decisi\u00f3ns e curso da cooperativa.\nTipos de socios.\nNa data de 31 de decembro de 2020, a cooperativa ti\u00f1a 1001 socios de servizos e 4686 socios colaboradores. Cada ano cel\u00e9brase a Asemblea Xeral en que se deciden os temas de interese para os asociados.\nFundaci\u00f3n Coop57.\nEn 2014 foi creada a Fundaci\u00f3n Coop 57, unha fundaci\u00f3n de car\u00e1cter privado para dar resposta a novas necesidades sociais e financeiras da econom\u00eda cooperativa, concibida unha ferramenta en paralelo, complementaria e adicional \u00e1 tarefa de Coop57. Segundo o seu sitio oficial, a Fundaci\u00f3n pretende anticiparse aos retos do futuro, detectar baleiros non cubertos e innovar no horizonte da plena democracia pol\u00edtica, social e econ\u00f3mica."}
{"id": "592885", "revid": "27155", "url": "https://gl.wikipedia.org/wiki?curid=592885", "title": "Dosal mesooce\u00e1nica", "text": ""}
{"id": "592890", "revid": "1888", "url": "https://gl.wikipedia.org/wiki?curid=592890", "title": "Xaime Sol\u00e1 Mestre", "text": ""}
{"id": "592891", "revid": "1888", "url": "https://gl.wikipedia.org/wiki?curid=592891", "title": "Alexandre de la Sota Mart\u00ednez", "text": ""}
{"id": "592892", "revid": "1888", "url": "https://gl.wikipedia.org/wiki?curid=592892", "title": "Ux\u00edo L\u00f3pez Aydillo", "text": ""}
{"id": "592896", "revid": "15490", "url": "https://gl.wikipedia.org/wiki?curid=592896", "title": "Cneo Cornelio Coso", "text": "Cneo Cornelio Coso ou Gneo Cornelio Coso (en lat\u00edn: \"Gnaeus Cornelius Cossus\") foi un pol\u00edtico da gens Cornelia nos primeiros anos da Rep\u00fablica Romana, elixido c\u00f3nsul no 409 a.C. con Lucio Furio Medulino. Tam\u00e9n fora tribuno consular no 414 a.C.\nTraxectoria.\nFamilia.\nFoi membro dos \"Cornelius Cossi\", unha p\u00f3la da \"gens\" patricia Cornelia. Era fillo de Aulo Cornelio Coso, c\u00f3nsul no 428 a.C. e neto dun Marco Cornelio. O seu nome completa era \"Cnaeus Cornelius A.f. M.n. Cossus.\" Era irm\u00e1n de Publio Cornelio Coso, tam\u00e9n tribuno consular no 408 a.C.\nPrimeiro tribunato consular (414 a.C.).\nCneo Cornelio foi elixido tribuno consular no 414 a.C. con Quinto Fabio Vibulano Ambusto, Lucio Valerio Potito e Marco Postumio Rexilense.\nNo 415 a.C., os ecuos de Bola atacaron Labicum, un aliado de Roma. Ao quedar a cidade illada, os romanos capturaron a cidade dos ecuos e mentres discut\u00edan sobre o establecemento dunha colonia al\u00ed, os ecuos declararon a guerra \u00e1 Rep\u00fablica romana e a reconquistaron e fortificaron. A seguir, o Senado decidiu ent\u00f3n encomendar o mando da campa\u00f1a a Publio Postumio Albino Rexilense. Este, nunha campa\u00f1a r\u00e1pida, levou o ex\u00e9rcito \u00e1 vitoria, e volveu tomar Bola pero converteu en inimigos aos seus propios soldados cando incumpriu a promesa de compartir con eles o bot\u00edn da guerra. \nConvocado de volta a Roma, produciuse unha acalorada discusi\u00f3n na asemblea cos tribunos da plebe, especialmente con Marco Sextio, quen ameazou con volver presentar a proposta do tribuno Lucio Decio para a divisi\u00f3n agraria de Bola, que fora bloqueada o ano anterior mais Marco Postumio, apoiado polos patricios, op\u00faxose e ameazou con decimar o seu ex\u00e9rcito. Cando a noticia do que estaba a suceder en Roma chegou ao campo militar, os soldados sublev\u00e1ronse. Marco Postumio manexou a situaci\u00f3n con excesiva dureza, tanto que cando se produciron novos disturbios pola s\u00faa decisi\u00f3n de condenar a morte a alg\u00fans soldados, foi capturado xunto co seu cuestor, Publio Sextio e, \u00e1mbolos dous, foron apedreados e mortos polos seus propios soldados.\nOs tribunos da plebe impediron que os tribunos consulares abrisen unha investigaci\u00f3n sobre o sucedido.\nConsulado (409 a.C.).\nNo 409 a.C., foi elixido c\u00f3nsul xunto con Lucio Furio Medulino, como colega, xa no seu segundo mandato. Grazas \u00e1s presi\u00f3ns dos tribunos da plebe da gens Icilia, por primeira vez na historia da Rep\u00fablica Romana, foron elixidos tres cuestores plebeos: Quinto Silio, Publio Elio e Caio Papio.\nReforzados polo seu \u00e9xito, os tribunos opux\u00e9ronse unha vez m\u00e1is ao alistamento, necesario para responder adecuadamente \u00e1s incursi\u00f3ns de ecuos e volscos no territorio dos aliados latinos e h\u00e9rnicos, coa esperanza de ga\u00f1ar m\u00e1is concesi\u00f3ns. Ao final chegouse a un acordo polo que se elixir\u00edan ao ano seguinte tribunos consulares, cuxos candidatos pod\u00edan ser plebeos, pero o Senado conseguiu impedir a participaci\u00f3n de calquera representante dos Icilios.\nUnha vez organizado o ex\u00e9rcito, os c\u00f3nsules marcharon cara a Carvento, que fora conquistada polos volscos e os ecuos sen poder recuperala. En troques, conquistaron Verrugine, no territorio dos volscos."}
{"id": "592898", "revid": "5863", "url": "https://gl.wikipedia.org/wiki?curid=592898", "title": "Henry Graham Greene", "text": ""}
{"id": "592903", "revid": "89787", "url": "https://gl.wikipedia.org/wiki?curid=592903", "title": "Alfredo Kindel\u00e1n y Duany", "text": "Alfredo Kindel\u00e1n y Duany, nado en Santiago de Cuba o 13 de marzo de 1879 e finado en Madrid o 14 de decembro de 1962, foi un militar espa\u00f1ol. Durante os primeiros anos da s\u00faa carreira dedicouse \u00e1 introduci\u00f3n da aeron\u00e1utica no ex\u00e9rcito espa\u00f1ol.\nParticipou na Guerra do Rif como xefe de escuadra e na Guerra civil espa\u00f1ola como xefe da aviaci\u00f3n militar do ex\u00e9rcito franquista.\nEntre 1942 e 1947, participou nun complot para substitu\u00edr a Franco por Juan de Borb\u00f3n, que fracasou. Por iso foi detido na s\u00faa casa e non foi posto en liberdade at\u00e9 anos despois. En 1961 foi nomeado marqu\u00e9s de Kindel\u00e1n, e ao ano seguinte, o 5 de abril de 1962, morrer\u00eda en Madrid. En 1988 o Ministerio de Defensa de Espa\u00f1a creou a C\u00e1tedra Alfredo Kindel\u00e1n, retirada en 2017 grazas a unha proposici\u00f3n non de lei de ERC; a mesma afirmaba sobre Kindel\u00e1n \"Unha das s\u00faas novidades foi a xeneralizaci\u00f3n dos bombardeos masivos contra obxectivos civ\u00eds e poboaci\u00f3ns, polo que Espa\u00f1a converteuse nun laboratorio militar que o fascismo europeo utilizou como campo de probas\".\nTraxectoria.\nFillo de Ultano Kindel\u00e1n e Manuela Duany. A s\u00faa familia proced\u00eda de Irlanda, como Jean de Kindelan, e ti\u00f1a tradici\u00f3n militar. Con 14 anos, e pola morte do seu pai cando ti\u00f1a 13, ingresou no corpo de enxe\u00f1eiros.\nEn 1899 foi nomeado tenente e pronto se interesou pola aeron\u00e1utica. En 1901 obt\u00e9n o t\u00edtulo de piloto de globo aerost\u00e1tico polo Servizo Aeron\u00e1utico Militar de Guadalaxara e en 1905 asiste \u00e1 Primeira Conferencia da Federaci\u00f3n Aeron\u00e1utica Internacional como representante espa\u00f1ol. Xunto con Leonardo Torres Quevedo, desenvolveron un prototipo de dirixible semirr\u00edxido en 1906. Posteriormente encargou ao artista valenciano Ricard Causar\u00e1s i Casa\u00f1a o dese\u00f1o dun monoplano triangular, un ala-delta r\u00edxido, que patentar\u00eda en 1909.\nEn 1911, obtivo o primeiro t\u00edtulo de piloto militar de Espa\u00f1a. En 1913 estalou a Guerra do Rif, onde Kindel\u00e1n dirixiu a primeira escuadra que realizou un bombardeo a\u00e9reo.\nEn 1922 foi nomeado xefe das forzas a\u00e9reas na \u00c1frica espa\u00f1ola e quedar\u00eda gravemente ferido. Unha vez recuperado, dirixiu o escuadr\u00f3n expedicionario no desembarco de Alhucemas en 1925. Durante a d\u00e9cada dos 20 tam\u00e9n colaborou no desenvolvemento da aviaci\u00f3n civil.\nA s\u00faa carreira ver\u00edase truncada temporalmente en 1931, coa vitoria da Rep\u00fablica. Kindel\u00e1n era un fervente mon\u00e1rquico e exiliouse. En 1934 volveu a Espa\u00f1a e axudou a orquestrar o golpe de Estado.\nDurante a Guerra civil, Kindel\u00e1n dirixiu a aviaci\u00f3n do bando sublevado. Kindel\u00e1n foi o responsable dos bombardeos de varias cidades baixo control republicano, como Barcelona, Lleida etc.\nDespois da guerra, de 1941 a 1942 foi capit\u00e1n xeral de Catalu\u00f1a. Posteriormente participou nunha tentativa de golpe de estado contra o dictador Franco, pretendendo substitu\u00edlo por Juan de Borb\u00f3n. Esta conspiraci\u00f3n fracasou e Franco t\u00edvoo en arresto domiciliario durante anos. M\u00e1is tarde foi liberado grazas \u00e1s negociaci\u00f3ns do Vaticano e \u00e1 presi\u00f3n internacional. En 1961 recibiu o t\u00edtulo de Marqu\u00e9s de Kindel\u00e1n e morreu ao ano seguinte."}
{"id": "592909", "revid": "89787", "url": "https://gl.wikipedia.org/wiki?curid=592909", "title": "Maidan (filme de 2014)", "text": "Maidan (en ) \u00e9 un filme ucra\u00edno-neerland\u00e9s de 2014 dirixido por Sergei Loznitsa. O filme c\u00e9ntrase no movemento Euromaidan de 2013 e 2014 en Maidan Nezalezhnosti (Praza da Independencia) que aconteceu na capital de Ucra\u00edna, K\u00ediv. Foi filmado durante as protestas e representa diferentes aspectos da revoluci\u00f3n, dende as concentraci\u00f3ns pac\u00edficas ata enfrontamentos sanguentos entre polic\u00edas e civ\u00eds. Estreouse o 21 de maio de 2014 no Festival Internacional de Cinema de Cannes. Estreouse nos cinemas dos Estados Unidos o 12 de decembro de 2014.\nSinopse.\nO filme explora e segue as protestas e a violencia na Maidan Nezalezhnosti (Praza da Independencia) de K\u00ediv que levaron ao derrocamento do presidente Viktor Yanukovych.\nEstrea.\nLogo da s\u00faa estrea internacional en Cannes, o filme estreouse nos cinemas de Francia o 23 de maio de 2014, e nos de Ucra\u00edna o 24 de xullo de 2014. Tivo unha estrea limitada nos Estados Unidos o 12 de decembro de 2014, antes de difundirse internacionalmente o 20 de febreiro de 2015, cadrando coa data da revoluci\u00f3n en Ucra\u00edna. En abril de 2018, o filme a\u00ednda non se mostrou en Rusia.\nAcollida.\nO filme recibiu unha acollida positiva por parte da cr\u00edtica. O agregador de cr\u00edticas Rotten Tomatoes informou que o 100% dos 24 cr\u00edticos de cinema deron unha valoraci\u00f3n positiva ao filme, cunha valoraci\u00f3n media de 7,91 sobre 10. En Metacritic, que asigna unha media ponderada entre 100 valoraci\u00f3ns dos cr\u00edticos cinematogr\u00e1ficos, o filme ten unha puntuaci\u00f3n media de 86, baseada en 9 cr\u00edticas, o que indica unha resposta de \"aclamaci\u00f3n universal\".\nLeslie Felperin de \"The Hollywood Reporter\" deulle unha cr\u00edtica positiva ao filme e dixo que \"este abraiante filme de escala \u00e9pica rem\u00f3ntase \u00e1s ra\u00edces heroicas e xornal\u00edsticas da elaboraci\u00f3n de documentais e a\u00ednda se sente inefablemente moderno e formalmente atrevido\". Na s\u00faa recensi\u00f3n para \"Variety\", Jay Weissberg escribiu que \"En contraste coa maior\u00eda dos documentais feitos a ra\u00edz dun evento hist\u00f3rico, \"Maidan\" durar\u00e1 m\u00e1is al\u00f3 da actual convulsi\u00f3n ucra\u00edna para ser unha testemu\u00f1a convincente e unha resposta modelo a un momento seminal demasiado fresco para ser procesado por completo\". Lee Marshal, ao revisar o filme para Screen International, dixo que \"mesmo no medio dos molotovs, o documento sincero e memorable de Loznitsa conserva a s\u00faa fascinaci\u00f3n por eses pequenos detalles que nos fan humanos, e fan que pague a pena loitar pola democracia\". Michael Atkinson de \"The Village Voice\" chamouno \"facilmente o filme m\u00e1is rigorosa, vital e poderoso de 2014, Maidan\" de Sergei Loznitsa pode ser unha m\u00e1quina de cinema baziniano perfecta: a realidade \u00e9 capturada, cristalizada, honrada pola s\u00faa complexidade org\u00e1nica, e entregada non envelenada por exposici\u00f3n ou \u00e9nfase\". Andrew Pulver, nunha recensi\u00f3n para \"The Guardian\", declarou: \"En certos aspectos \u00e9 perfecto, na s\u00faa negativa ao estilo de Eisenstein a comprometer a idea da multitude como participante clave. Noutras formas, por\u00e9n, a s\u00faa severidade dificultao\".\nHoward Feinstein de \"Filmmaker Magazine\" escribiu que \"\"Maidan\" \u00e9 fermoso a\u00ednda que estridente. Nunca traspasa a li\u00f1a de estetizar a revoluci\u00f3n, o sufrimento e a brutalidade que a acompa\u00f1an. A s\u00faa habilidade deriva da precisi\u00f3n obsesiva. Rexistras \"Maidan\" do mesmo xeito que fai os co\u00f1ecidos cadros de terror da, por exemplo, a guerra civil espa\u00f1ola e a Revoluci\u00f3n Francesa: non \u00e9 unha interpretaci\u00f3n, sen\u00f3n unha obra de arte que recolle a verdade dun momento hist\u00f3rico\". Daniel Walber de Nonfics, considerou o filme \"un retrato dun pobo, un lugar e un momento m\u00e1is ca unha disertaci\u00f3n sobre o seu contexto ou implicaci\u00f3ns. \u00c9 un cinema cru e inquebrantable para unha naci\u00f3n con problemas nun momento grande e terrible\". Oleg Ivanov de \"Slant Magazine\" deulle ao filme tres de cada catro estrelas, escribindo que \"pon ao espectador dentro de Maidan, permit\u00edndolle sacar as s\u00faas propias conclusi\u00f3ns sobre as ideas e axendas defendidas polos l\u00edderes e participantes do movemento\"."}
{"id": "592924", "revid": "1131", "url": "https://gl.wikipedia.org/wiki?curid=592924", "title": "Volodymyr Tykhyi", "text": "Volodymyr Viktorovych Tykhyi (en ), nado en Chervonohrad, \u00f3blast de Lviv, na Rep\u00fablica Socialista Sovi\u00e9tica de Ucra\u00edna o 25 de febreiro de 1970, \u00e9 un director de cinema, guionista e produtor ucra\u00edno. \u00c9 membro da Uni\u00f3n Nacional de Cinemat\u00f3grafos de Ucra\u00edna, e en 2018 ga\u00f1ou o Premio Nacional Taras Shevchenko de Ucra\u00edna por unha serie de filmes hist\u00f3ricos e documentais sobre a Revoluci\u00f3n da Dignidade.\nTraxectoria.\nVolodymyr naceu o 25 de febreiro de 1970 en Chervonohrad, na rexi\u00f3n de Lviv. Logo de graduarse no instituto, Volodymyr ingresou no colexio de miner\u00eda de Chervonohrad en 1987. En 1989-1991, serviu no ex\u00e9rcito sovi\u00e9tico na aviaci\u00f3n naval, e estivo destinado en Belar\u00fas.\nEn 1992, entrou na Universidade Nacional de Teatro, Cinema e Televisi\u00f3n de K\u00ediv. Graduouse en 1997. Traballou nos estudios de televisi\u00f3n Studio 1+1, Danapris-Film e foi o director do programa de televisi\u00f3n Verka Serdiuchka.\nComezou a s\u00faa carreira como director de filmes e series de televisi\u00f3n. M\u00e1is tarde, cambiou a s\u00faa atenci\u00f3n aos documentais e, finalmente, pasou a facer longametraxes. Na maior\u00eda das s\u00faas obras, \u00e9 o director e guionista. A \u00fanica excepci\u00f3n \u00e9 a pel\u00edcula \"The Seventh Route\" (1997), onde Tychyi actuou s\u00f3 como coautor do gui\u00f3n.\n\u00c9 un dos creadores dos proxectos cinematogr\u00e1ficos \"Assholes. Arabesques, Ukraine, Goodbye!\" e Babylon'13. En 2018, foi un dos ga\u00f1adores do Premio Nacional Taras Shevchenko de Ucra\u00edna pola s\u00faa serie de documentais hist\u00f3ricos sobre a Revoluci\u00f3n da Dignidade."}
{"id": "592925", "revid": "98629", "url": "https://gl.wikipedia.org/wiki?curid=592925", "title": "Eritritol", "text": "O eritritol ((2 \"R\" ,3 \"S\" )-butano-1,2,3,4-tetraol) \u00e9 un polialcohol (azucre-alcohol) usado como substituto dos sabores doces. Foi aprobado nos EUA e noutras partes do mundo como edulcorante. \u00c9 producido de xeito natural en froitas e alimentos fermentados. A nivel industrial prod\u00facese a partir de glicosa \u00e1 que se lle aplica o fermento \"Moniliella pollinis\". Foi descuberto en 1848 polo qu\u00edmico escoc\u00e9s John Stenhouse.\nPropiedades.\nO eritritol est\u00e1 entre un 60% e un 70% tan doce como a sacarosa. Non ten calor\u00edas e non afecta o nivel de glicosa no sangue. Non produce carie, \u00e9 parcialmente absorbido polo corpo, e ten menos efectos secundarios no tracto intestinal que xilitol e maltitol (en grandes cantidades pode ter efectos laxantes). A etiquetaxe dos produtos que conte\u00f1en eritritol pode variar segundo o pa\u00eds, sendo etiquetado como 0,2 calor\u00edas por gramo nos Estados Unidos, e como 'cero calor\u00edas' no Xap\u00f3n e na UE.\nPropiedades f\u00edsicas.\nSoluci\u00f3n t\u00e9rmica.\nO eritritol ten un forte efecto de arrefriamento cando se disolve en auga, que pode combinarse co efecto de arrefriamento dos sabores de menta. Este efecto s\u00f3 est\u00e1 presente antes de que o eritritol estea completamente disolto, como pode acontecer nunha barra de chocolate, na goma de mascar etc.\nA mestura de propiedades semellantes ao azucre.\nO eritritol \u00e9 un axente de carga para edulcorantes de alta intensidade, especialmente derivados da estevia, e adoita combinarse con outros ingredientes voluminosos similares ao azucre. \nO eritritol tam\u00e9n ten unha propensi\u00f3n a cristalizar e non \u00e9 tan soluble como a sacarosa, polo que tam\u00e9n se poden escoller ingredientes para axudar a negar esta desvantaxe. Ademais, o eritritol \u00e9 \"non higrosc\u00f3pico\", o que significa que non atrae a humidade, o que pode provocar o secado dos produtos, especialmente dos produtos de panader\u00eda, se non se usa outro ingrediente higrosc\u00f3pico na formulaci\u00f3n. A inulina, a isomalta e a glicerina son alg\u00fans dos ingredientes que se poden utilizar para complementar as propiedades do eritritol e contrarrestar efectos non desexados, como os de arrefriamento.\nEritritol e bacterias.\nO eritritol non pode ser metabolizado polas bacterias orais, polo que non contrib\u00fae \u00e1 carie. \u00c9 usado preferentemente por Brucella spp. A presenza de eritritol nas placentas de cabras, vacas e porcos prop\u00faxose como explicaci\u00f3n para a acumulaci\u00f3n Brucella atopada nestes sitios.\nAplicaci\u00f3ns.\nO eritritol empr\u00e9gase na industria alimentaria como edulcorante. Cando este polialcohol est\u00e1 en contacto cunha soluci\u00f3n acuosa, experimenta un efecto refrescante que se utiliza na alta coci\u00f1a para xerar sabores e texturas. Nalg\u00fans casos reforza o sabor mentolado dalgunhas sobremesas. Noutras ocasi\u00f3ns, cando se mestura con gorduras como manteiga de cacahuete, manteiga ou aceite de coco, reforza un sabor met\u00e1lico das graxas, que na maior\u00eda dos casos non \u00e9 agradable. Este efecto n\u00f3tase en barras de chocolate que conte\u00f1en eritritol.\nEritritol e dixesti\u00f3n humana.\nA maior parte do eritritol \u00e9 absorbido no torrente sangu\u00edneo no intestino delgado, e despois excr\u00e9tase case sen cambios na urina. Aproximadamente o 10% entra no colon. O 90% do eritritol \u00e9 absorvido antes de entrar no intestino groso, polo que non causa efectos laxantes.\nEfectos secundarios.\nO eritritol raramente ten efectos secundarios e \u00e9 menos probable que cause gases ou inchazo que outros polialcohois. Un estudo publicado en \"Nature\" (\"Nature Medicine\") demostrou que doses altas de eritritol estaban asociadas a un aumento da coagulaci\u00f3n do sangue e un risco dobre de sufrir un ictus e un ataque card\u00edaco para as persoas con factores de risco existentes para doenzas card\u00edacas, inclu\u00edda a diabetes. "}
{"id": "592927", "revid": "23204", "url": "https://gl.wikipedia.org/wiki?curid=592927", "title": "Volodymyr Viktorovych Tykhyi", "text": ""}
{"id": "592928", "revid": "89787", "url": "https://gl.wikipedia.org/wiki?curid=592928", "title": "Nariman Aliev", "text": "Nariman Aliev (en ), nado o 15 de decembro de 1992, \u00e9 un guionista e director de cinema ucra\u00edno de orixe t\u00e1rtara de Crimea. Ga\u00f1ou o Premio Nacional da Cr\u00edtica de Cinema \"Kinokolo\" 2019 (mellor director e mellor filme) e o premio ao Artista meritorio de Ucra\u00edna no ano 2020.\nTraxectoria.\nNariman Aliev naceu o 15 de decembro de 1992 na vila de Petrivka, no Rai\u00f3n de Krasnohvardiiske, na Rep\u00fablica Aut\u00f3noma de Crimea. En 2009, graduouse na Escola Secundaria Petrivska. En 2013, fixo o bacharelato en direcci\u00f3n de televisi\u00f3n e cinema polo Instituto de Artes Audiovisuais (con Oleh Fialko). En 2014 recibiu o diploma de especialista en direcci\u00f3n de televisi\u00f3n da Universidade Nacional de Teatro, Cinema e Televisi\u00f3n de K\u00ediv.\nEn 2016, foi nomeado para o Oso de Cristal do Festival Internacional de Cinema de Berl\u00edn pola s\u00faa curtametraxe \"Without You\". \u00c9 membro da Academia de Cinema de Ucra\u00edna dende 2017, e membro da Academia de Cinema Europeo dende 2019. Ademais \u00e9 membro do Consello P\u00fablico do Comit\u00e9 de Ucra\u00edna para os \u00d3scar dende 2019.\nA primeira longametraxe de Nariman Aliev, \"Evge\" (2019) estreouse na secci\u00f3n Un Certain Regard do Festival Internacional de Cinema de Cannes. O filme tam\u00e9n foi escollido como candidato de Ucra\u00edna para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "592930", "revid": "23204", "url": "https://gl.wikipedia.org/wiki?curid=592930", "title": "Qu'est-ce qu'on a fait au Bon Dieu ?", "text": "Qu'est-ce qu'on a fait au Bon Dieu ? \u00e9 un filme franc\u00e9s de 2014 dirixido por Philippe de Chauveron e protagonizado por Christian Clavier e Chantal Lauby.\n\u00c9 o primeiro t\u00edtulo dunha serie de filmes, seguido por \"Qu'est-ce qu'on a encore fait au Bon Dieu ?\" en 2019, e \"Qu'est-ce qu'on a tous fait au Bon Dieu ?\" en 2022.\nSinopse.\nClaude Verneuil, un notario gaullista, e a s\u00faa muller Marie, son dous burgueses cat\u00f3licos residentes en Chinon, Francia, e pais de catro fillas: Isabelle, Odile, S\u00e9gol\u00e8ne e Laure. As tres primeiras fillas casaron con descendentes de inmigrantes en Francia e de diferentes orixesa \u00e9tnicas e relixi\u00f3ns: Isabelle, avogada, casou con Rachid Ben Assem, musulm\u00e1n e tam\u00e9n avogado. Odile, dentista, casou con David Benichou, un empresario desempregado e xudeu sefard\u00ed. S\u00e9gol\u00e8ne, quen \u00e9 artista pl\u00e1stica, casou con Chao Ling, un banqueiro chin\u00e9s e budista.\nProduci\u00f3n.\nA\u00ednda que a historia est\u00e1 ambientada en Chinon, o filme foi rodado principalmente en Par\u00eds e Normand\u00eda. Algunhas tomas foron rodadas no castelo de Chinon o 10 de decembro de 2013."}
{"id": "592937", "revid": "127505", "url": "https://gl.wikipedia.org/wiki?curid=592937", "title": "Gonzalo Menendiz", "text": "Gonzalo Menendiz ou Gonzalo Men\u00e9ndez en portugu\u00e9s: Gon\u00e7alo Mendes (c. 925 \u2013 997), foi un conde e membro da alta nobreza galego-portuguesa que viviu uns tempos convulsos marcados polas revoltas da nobreza, os ataques dos normandos e as incursi\u00f3ns e devastaci\u00f3n inflixidas polos ex\u00e9rcitos musulm\u00e1ns dirixidos por Almanzor. Opositor aos reis Sancho I e Ramiro III, foi un dos nobres que apoiaron e elevou ao trono a Ordo\u00f1o IV e posteriormente a Vermudo II. A s\u00faa neta, Elvira M\u00e9ndez, era a muller do rei Afonso V e a nai de Vermudo III e da ra\u00ed\u00f1a Sancha. Despois de servir ao rei Vermudo como seu \"armiger regis\" desde 993 e de ter gobernado o territorio de Braga, morreu en 997 durante a campa\u00f1a de Almanzor contra Santiago de Compostela.\nTraxectoria.\nRelaci\u00f3ns familiares.\nGonzalo foi un dos fillos dos condes Hermenexildo Gundisalviz, un importante rico-home galego, e de Muniadona D\u00edaz, que gobernou o condado tras a morte do seu marido e foi a fundadora do Mosteiro de S\u00e3o Mamede, tam\u00e9n co\u00f1ecido como o Mosteiro de Guimar\u00e3es, responsable da construci\u00f3n do castelo para protexer o mosteiro e aos poboadores. Os seus av\u00f3s paternos eran os condes Gonzalo Afonso Bet\u00f3tez do Deza e Tareixa Eriz de Lugo, filla de Ero Fern\u00e1ndez, e Diego Fredenandiz e Onega Lucides, quen pod\u00eda ser filla dun infante ou nobre pamplon\u00e9s e de Ledeg\u00fandia, posiblemente filla do rei Ordo\u00f1o I. Un dos irm\u00e1ns de Gonzalo, Ramiro Menendiz, e a s\u00faa esposa, Adosinda Guterrez, filla do conde Gutier Menendiz e de Aldara Eriz, poder\u00edan ser os pais da ra\u00ed\u00f1a Velasquita Ram\u00edrez, a primeira esposa do rei Vermudo II.\nOposici\u00f3n a Sancho I.\nA s\u00faa presenza rex\u00edstrase por primeira vez en 950 cando Muniadona, xa vi\u00fava, compartiu os bens herdados cos seus fillos. Gonzalo herdou as aldeas de \"Nespereira, Chagra, Sauto de Auacos\" e \"Frazone\". Tras a morte do rei Ordo\u00f1o III en 956, o reino viuse sacudido por unha crise sucesoria. A Ordo\u00f1o III sucedeulle o seu medio irm\u00e1n Sancho I, fillo do segundo matrimonio de Ramiro II, en lugar de Vermudo II, fillo do falecido rei que naquel momento era menor de idade. En 958, no segundo ano do seu reinado, un grupo de nobres, entre eles o conde Gonzalo Saraiva, destronaron ao rei e elixiron a Ordo\u00f1o IV, mentres que outros nobres, entre eles o sogro de Gonzalo, Paio Gonz\u00e1lez, apoiaban ao rei Sancho I que recuperou o trono en 960, grazas ao apoio da s\u00faa avoa a ra\u00ed\u00f1a Toda Azn\u00e1rez de Pamplona.\n Mantivo o seu enfrontamento co rei Sancho I, que en 966 invadiu e arrasou as s\u00faas terras. Segundo a cr\u00f3nica de Sampiro, ese mesmo ano o conde Gonzalo ofreceu unha maz\u00e1 envelenada ao rei, que morreu poucos d\u00edas despois. \"Gundisaluus, qui dux erat (...) veneni pocula illi in pomo duxit\"A identificaci\u00f3n do conde Gonzalo que envelenou ao rei como este conde Gonzalo Menendiz non est\u00e1 apoiada por t\u00f3dolos historiadores xa que non se menciona o seu patron\u00edmico e, tam\u00e9n, pola existencia doutro conde contempor\u00e1neo, Gonzalo Moniz, conde de Co\u00edmbra.\nGuerra civil entre condes galegos.\nAo redor de 968, o conde Gonzalo enfrontouse a Rodrigo Vel\u00e1zquez, conde na Limia e poderoso magnate, na batalla de Aguioncha. Foi froito dunha longa disputa entre a s\u00faa nai e Gontrodo, abadesa do Mosteiro de Paz\u00f3o, que se apoderara indebidamente do Mosteiro de Santa Comba, pertencente ao monxe Od\u00f3nio, quen pediu a axuda de Muniadona para recuperalo. Muniadona ordenou aos seus fillos Gonzalo e Ramiro que obrigasen a Gontrodo a devolver o mosteiro \"volens nolens\" (queira ou sen querer). Gonzalo derrotou a Rodrigo e sosp\u00e9itase que puido ser o responsable da destituci\u00f3n do fillo de Rodrigo, Paio Rodr\u00edguez, bispo de Iria Flavia.\nPosible embaixada a C\u00f3rdoba.\nO conde Gonzalo Menendiz poder\u00eda ser un dos rico-homes que en 971 enviou unha embaixada \u00e1 corte cordobesa do califa Al-Hakam II, segundo a cr\u00f3nica do historiador hispano-musulm\u00e1n Ibn Hayyan na s\u00faa obra \"Al-Muqtabis\". Os embaixadores do conde \"Gundisalb\" foron \"Sulayman\" e \"Jalaf ibn Sad\", por\u00e9n, esta cr\u00f3nica tam\u00e9n poder\u00eda referirse ao conde Gonzalo Moniz.\nRebeli\u00f3n a favor de Vermudo II.\nEn 981, tras a derrota das tropas cristi\u00e1s na batalla de Roa contra o ex\u00e9rcito de Almanzor, o conde Gonzalo foi o primeiro en alzarse contra o rei Ramiro III, considerado ineficaz e incapaz de facer fronte \u00e1s incursi\u00f3ns musulm\u00e1s e \u00e1s invasi\u00f3ns dos viquingos. Gonzalo e varios nobres, na s\u00faa maior\u00eda membros da nobreza do Reino de Galiza e do Condado Portucalense, coa aprobaci\u00f3n do clero, apoiaron a Vermudo Ordo\u00f1ez, o futuro rei Vermudo II, casado con Velasquita Ram\u00edrez, probablemente sobri\u00f1a do conde Gonzalo. Poucos meses despois, Vermudo rebelouse contra Ramiro III e, entre o 11 de outubro e o 22 de decembro de 981, proclamouse coma rei, como consta na doaz\u00f3n do conde Gonzalo ao Mosteiro de Lorv\u00e3o na \u00faltima destas datas, onde sae asinando como \"Gundisaluus Menendiz\", e que foi confirmado por \"Vermudus rex prolix domni Ordonii\". O conde enfrontouse m\u00e1is tarde co rei Vermudo, posiblemente despois de que este repudiara \u00e1 s\u00faa primeira esposa, Velasquita Ram\u00edrez, pero m\u00e1is tarde, en 991, aparece de novo confirmando os documentos reais como membro da curia regia de Vermudo II.\nDesde 993 foi \"armiger regis\" e gobernou o territorio de Braga ata 997, ano no que morre loitando contra Almanzor, cando invadiu Santiago de Compostela.\nMatrimonio e descendencia.\nEntre 935 e 940, Gonzalo casou con Ilduara P\u00e1ez, filla do conde Paio Gonz\u00e1lez, conde de Deza, e Ermesinda Guterrez, filla do conde Guterre M\u00e9ndez e Ilduara Eriz. Aparece por primeira vez coa s\u00faa muller Ilduara no ano 964, doando as vilas de Moreira de C\u00f3negos e Castanheira, que trocara coa s\u00faa cu\u00f1ada Adosinda por outras propiedades, ao mosteiro fundado pola s\u00faa nai Muniadona. Deste matrimonio naceron polo menos cinco fillos, todos documentados:\nIlduara morreu antes do 6 de xullo de 983, cando o conde xa est\u00e1 casado con Ermesenda. Nesa data, fixo unha doaz\u00f3n ao Mosteiro de Guimar\u00e3es e di que se lle sobrevive a s\u00faa muller Ermesenda, que goce da propiedade de Moreira durante o resto da s\u00faa vida. Ermesenda, xa vi\u00fava, aparece de novo na documentaci\u00f3n en 1108. Desco\u00f1\u00e9cese se houbo descendentes deste matrimonio."}
{"id": "592938", "revid": "98629", "url": "https://gl.wikipedia.org/wiki?curid=592938", "title": "Sayen", "text": "Sayen \u00e9 un filme chileno de 2023 dirixido por Alexander Witt e protagonizado por Rallen Montenegro, Ar\u00f3n Piper e Enrique Arce. Rodada en castel\u00e1n e mapuche, \u00e9 a primeira entrega dunha triolox\u00eda.\nSinopse.\nSayen \u00e9 unha moza mapuche que debe dar caza aos homes que asasinaron a s\u00faa avoa. Usando a s\u00faa formaci\u00f3n e o seu co\u00f1ecemento da natureza, \u00e9 quen de darlle a volta \u00e1s cousas, sacando \u00e1 luz unha conspiraci\u00f3n dunha empresa que ameaza as terras ancestrais do seu pobo."}
{"id": "592942", "revid": "27155", "url": "https://gl.wikipedia.org/wiki?curid=592942", "title": "Arco de illas", "text": "Os arcos de illas ou arcos insulares son longas cadeas de illas xeralmente con volc\u00e1ns activos e unha intensa actividade s\u00edsmica que se encontran ao longo dos bordos converxentes entre placas tect\u00f3nicas. A maior\u00eda destas illas orix\u00ednanse sobre a codia oce\u00e1nica e son o resultado do descenso da litosfera ao manto en zonas de subduci\u00f3n. Son a maneira principal de producirse o crecemento continental.\nOs arcos de illas poden ser activos ou inactivos base\u00e1ndose na s\u00faa sismicidade e presenza de volc\u00e1ns activos. Os arcos activos son as cristas de volc\u00e1ns recentes cunha zona s\u00edsmica profunda asociada. Tam\u00e9n pos\u00faen unha distintiva forma curvada, unha cadea de volc\u00e1ns activos ou recentemente extintos, unha fosa oce\u00e1nica profunda asociada e unha gran anomal\u00eda de Bouguer negativa no lado convexo do arco volc\u00e1nico. A pequena anomal\u00eda gravitatoria positiva asociada cos propios arcos volc\u00e1nicos foi interpretada por moitos autores como debida \u00e1 presenza de rochas volc\u00e1nicas densas baixo o arco. Os arcos inactivos son unha cadea de illas que conte\u00f1en rochas volc\u00e1nicas e volcanocl\u00e1sticas m\u00e1is vellas.\nA forma curvada de moitas cadeas volc\u00e1nicas e o \u00e1ngulo da litosfera descendente est\u00e1n relacionados. Se a parte oce\u00e1nica da placa se representa polo leito do oc\u00e9ano do lado convexo do arco e se a zona de flexi\u00f3n aparece baixo a fosa oce\u00e1nica, ent\u00f3n a parte desviada da placa coincide aproximadamente coa zona de Benioff que hai baixo a maior\u00eda dos arcos.\nLocalizaci\u00f3n.\nA maior\u00eda dos arcos insulares modernos est\u00e1n preto das marxes continentais (especialmente nas marxes norte e oeste do oc\u00e9ano Pac\u00edfico). Por\u00e9n, non hai probas directas nos arcos que mostren que se encontrasen sempre na mesma posici\u00f3n na que est\u00e1n hoxe con respecto aos continentes, a\u00ednda que hai evidencias nalgunhas marxes continentais que suxiren que alg\u00fans arcos puideron emigrar cara aos continentes durante o Mesozoico tard\u00edo ou o Cenozoico temper\u00e1n.\nTam\u00e9n se encontran en zonas de converxencia oce\u00e1nica-oce\u00e1nica, nas cales a placa m\u00e1is vella subduce baixo a m\u00e1is nova, creando unha fosa, volcanismo e illas. \nO movemento dos arcos de illas cara ao continente pode ser posible se, en certo momento, a antiga zona de Benioff buza cara ao oc\u00e9ano actual en vez de cara ao continente, como est\u00e1 na maior\u00eda dos arcos actuais. Isto ter\u00e1 como resultado a perda de leito oce\u00e1nico entre o arco e o continente, e consecuentemente, a migraci\u00f3n do arco durante os episodios de extensi\u00f3n.\nAs zonas de fractura nas cales terminan alg\u00fans arcos de illas activos poden interpertarse en termos de tect\u00f3nica de placas como resultado de movementos ao longo de fallas transformantes, que son marxes de placas onde a codia non est\u00e1 sendo destru\u00edda nin xerada. As\u00ed, a localizaci\u00f3n presente destas cadeas de illas inactivas d\u00e9bese \u00e1 disposici\u00f3n actual das placas litosf\u00e9ricas. Por\u00e9n, a s\u00faa historia volc\u00e1nica, que indica que son fragmentos de antigos arcos insulares, non est\u00e1 relacionada necesariamente coa disposici\u00f3n de placas actual e pode deberse a diferenzas na posici\u00f3n das marxes de placas no pasado.\nFormaci\u00f3n tect\u00f3nica.\nComprender a fonte de calor que causa a fusi\u00f3n do manto terrestre foi un problema moi discutido. Cr\u00edase que a calor se produc\u00eda pola fricci\u00f3n na parte superior da porci\u00f3n que se introduce da placa subducente. Por\u00e9n, isto \u00e9 improbable porque a viscosidade da astenosfera dimin\u00fae co incremento da temperatura, e \u00e1s temperaturas que c\u00f3mpren para a fusi\u00f3n parcial, a astenosfera ter\u00eda unha viscosidade tan baixa que non se poder\u00eda producir fusi\u00f3n por cizalla ou fricci\u00f3n.\nAgora p\u00e9nsase que a auga act\u00faa como un axente principal que impulsa a fusi\u00f3n parcial baixo os arcos. A cantidade de auga presente na lousa subducente (\"slab\" na literatura inglesa) est\u00e1 relacionada coa temperatura de fusi\u00f3n do manto. Canta maior \u00e9 a cantidade de auga presente, m\u00e1is se reduce a temperatura de fusi\u00f3n do manto. Esta auga lib\u00e9rase durante a transformaci\u00f3n de minerais a medida que aumenta a presi\u00f3n, e o mineral que leva m\u00e1is auga \u00e9 a serpentinita.\nEstas reacci\u00f3ns metam\u00f3rficas entre minerais causan a deshidrataci\u00f3n da parte superior da lousa subducente a medida que a lousa hidratada se introduce cada vez m\u00e1is profundamente. A calor tam\u00e9n chega a ela transmitida pola astenosfera que a rodea. A medida que a calor se transfire \u00e1 lousa subducente, os gradientes de temperatura estabil\u00edzanse de maneira que a astenosfera veci\u00f1a \u00e1 lousa subducente arrefr\u00eda e faise m\u00e1is viscosa que as \u00e1reas circundantes, especialmente preto da parte superior da lousa subducente. Esta astenosfera m\u00e1is viscosa \u00e9 despois arrastrada cara a abaixo xunto coa lousa subducente causando que o manto menos viscoso fl\u00faa detr\u00e1s dela. \u00c9 a interacci\u00f3n deste manto con flu\u00eddos acuosos que ascenden da lousa subducente que se introduce o que se cre produce a fusi\u00f3n parcial do manto a medida que traspasa o seu punto de s\u00f3lidus h\u00famido. Ademais, algunhas fusi\u00f3ns poden ser o resultado do ascenso de material quente do manto dentro da cu\u00f1a do manto. Se o material quente ascende o bastante r\u00e1pido como para que se perda pouca calor, a reduci\u00f3n da presi\u00f3n pode causar liberaci\u00f3n da presi\u00f3n ou fusi\u00f3n parcial por descompresi\u00f3n.\nO lado en subduci\u00f3n do arco de illas \u00e9 unha fosa oce\u00e1nica profunda e estreita, que \u00e9 o trazo sobre a superficie da Terra do l\u00edmite entre a placa subducente e a non subducente ou acabalgante. Esta fosa cr\u00e9ase polo pulo gravitacional cara a abaixo da placa subducente relativamente densa sobre o bordo de avance da placa. Ao longo do l\u00edmite de subduci\u00f3n ocorren multitude de terremotos cos seus hipocentros situados a unhas profundidades crecentes baixo o arco de illas: estes tremores de terra definen a zona de Benioff.\nOs arcos de illas poden formarse en zonas intraoce\u00e1nicas ou en fragmentos de codia continental que migraron dunha masa continental adxacente ou en volc\u00e1ns activos relacionados coa subduci\u00f3n nas marxes dos continentes.\nCaracter\u00edsticas.\nA continuaci\u00f3n sin\u00e1lanse algunhas caracter\u00edsticas xeneralizadas presentes na maior\u00eda dos arcos de illas.\nO antearco \u00e9 a rexi\u00f3n que comprende a fosa, o prisma de acreci\u00f3n e a cunca ante arco. Presenta unha protuberancia ou elevaci\u00f3n na fosa no lado oce\u00e1nico (Barbados nas Antillas Menores \u00e9 un exemplo). F\u00f3rmase unha cunca ante arco entre a crista ante arco e o arco de illas; \u00e9 unha rexi\u00f3n de sedimentaci\u00f3n de capas planas non alterada. Sen volc\u00e1ns.\nAs fosas son os elementos m\u00e1is profundos das cuncas oce\u00e1nicas; a m\u00e1is profunda de todas \u00e9 a fosa das Marianas (de aproximadamente 11.000 m de profundidade). F\u00f3rmase pola flexi\u00f3n da litosfera oce\u00e1nica que subduce, que se desenvolve no lado oce\u00e1nico do arco de illas.\nO arco volc\u00e1nico ou magm\u00e1tico, formado polas illas volc\u00e1nicas do arco.\nA cunca tras arco tam\u00e9n se denomina mar marxinal e f\u00f3rmase no lado interno c\u00f3ncavo dos arcos de illas ligado a dorsais tras arco. Desenv\u00f3lvense en resposta \u00e1 tect\u00f3nica tensional debido ao rifting dun arco de illas existente.\nA zona de Benioff ou de Wadati\u2013Benioff \u00e9 o plano que forma a lousa de placa subducente ao introducirse baixo a placa non subducente acabalgante, na cal hai unha intensa actividade volc\u00e1nica, que se define pola localizaci\u00f3n de eventos s\u00edsmicos baixo o arco. Ocorren terremotos desde preto da superficie ata ~660\u00a0km de profundidade cos hipocentros sobre o plano de Benioff. O \u00e1ngulo que forma o plano de Benioff adoita ser desde arredor de 30\u00b0 ata case ser vertical.\nPode formarse unha nova cunca oce\u00e1nica entre a marxe continental e os arcos illa no lado c\u00f3ncavo do arco. Estas cuncas te\u00f1en unha codia que \u00e9 oce\u00e1nica ou intermedia entre a codia oce\u00e1nica normal e a t\u00edpica dos continentes; o fluxo de calor nas cuncas \u00e9 maior que a normal nas \u00e1reas continentais ou oce\u00e1nicas.\nAlg\u00fans arcos, como o das illas Aleutianas, pasan lateralmente \u00e1 plataforma continental no lado c\u00f3ncavo do arco, mentres que a maior\u00eda dos arcos est\u00e1n separados da codia continental.\nO movemento entre as placas litosf\u00e9ricas explica as principais caracter\u00edsticas dos arcos de illas activos. O arco illa e a pequena cunca oce\u00e1nica est\u00e1n situadas sobre a placa que non subduce, que se encontra coa placa subducente que cont\u00e9n codia oce\u00e1nica normal en toda a zona de Benioff. A curvatura que experimenta a placa subducente ao meterse por debaixo orixina a fosa.\nRochas volc\u00e1nicas nos arcos de illas.\nNos arcos de illas f\u00f3rmanse tres series de rochas volc\u00e1nicas:\nEsta serie volc\u00e1nica est\u00e1 relacionada coa idade da zona de subduci\u00f3n e coa profundidade. A serie de magma tole\u00edtico est\u00e1 ben representada en zonas de subduci\u00f3n novas formados por magma procedente dunha profundidade relativamente pequena. As series calcoalcalina e alcalina at\u00f3panse en zonas de subduci\u00f3n maduras, e est\u00e1n relacionadas con magma procedente de grandes profundidades. A andesita e a andesita bas\u00e1ltica son as rochas volc\u00e1nicas m\u00e1is abundantes nun arco de illas, o cal \u00e9 indicativo de magmas calcoalcalinos. Alg\u00fans arcos de illas presentan unha distribuci\u00f3n caracter\u00edstica das series volc\u00e1nicas, como pode verse no sistema do arco do arquip\u00e9lago do Xap\u00f3n, onde as rochas volc\u00e1nicas cambian na serie tole\u00edtas\u2014calcoalcalinas\u2014alcalinas conforme se incrementa a distancia \u00e1 fosa.\nNo magmatismo do arco est\u00e1n implicados varios procesos, que dan lugar a un grande espectro na composici\u00f3n das rochas. Estes procesos son, entre outros, a mestura de magmas, o fracionamento, variaci\u00f3ns na profundidade e grao de fusi\u00f3n parcial e asimilaci\u00f3n. Por tanto, as tres series volc\u00e1nicas orixinan unha ampla variedade na composici\u00f3n das rochas e non corresponden a tipos absolutos de magma ou rexi\u00f3ns fonte.\nExemplos de arcos de illas antigos.\nIdentific\u00e1ronse restos de arcos de illa antigos nalgunhas partes do mundo. Uns exemplos son: "}
{"id": "592944", "revid": "27155", "url": "https://gl.wikipedia.org/wiki?curid=592944", "title": "Arco insular", "text": ""}
{"id": "592974", "revid": "65337", "url": "https://gl.wikipedia.org/wiki?curid=592974", "title": "10 d\u00f3lares Cabeza India", "text": ""}
{"id": "592975", "revid": "65337", "url": "https://gl.wikipedia.org/wiki?curid=592975", "title": "10 d\u00f3lares Indian Head", "text": ""}
{"id": "592986", "revid": "98629", "url": "https://gl.wikipedia.org/wiki?curid=592986", "title": "Gran Premio de Arabia Saudita de 2023", "text": "O Gran Premio de Arabia Saudita de 2023 (oficialmente Formula 1 STC Saudi Arabian Grand Prix 2023) foi unha carreira de F\u00f3rmula 1 que se celebrou o 19 de marzo de 2023. Disputouse no Circu\u00edto urbano de Jeddah en Jeddah, Arabia Saudita. A carreira foi a segunda rolda da tempada de F\u00f3rmula 1 e marca a segunda vez que se celebra o Gran Premio de Arabia Saudita como parte do Campionato Mundial de F\u00f3rmula Un.\nAntecedentes.\nO evento celebrouse durante a fin de semana do 17 ao 19 de marzo. Foi a segunda rolda do Campionato Mundial de F\u00f3rmula 1 de 2023.\nClasificaci\u00f3n do campionato antes da carreira.\nDe entrada a fin de semana, Max Verstappen lidera o Mundial de Pilotos con 25 puntos, a 7 puntos do seu compa\u00f1eiro Sergio P\u00e9rez Mendoza, segundo, e a 10 de Fernando Alonso, terceiro. Red Bull Racing lidera o Campionato de Construtores diante de Aston Martin por 10 puntos e Mercedes por 27 puntos.\nCambios na pista.\nAs curvas 22 e 23 endurec\u00e9ronse e os muros retir\u00e1ronse cara a atr\u00e1s en varias curvas, debido a problemas de seguridade relacionados coas curvas r\u00e1pidas e cegas. Os bordos tam\u00e9n alter\u00e1ronse para mellorar a seguridade. Ademais, o terceiro punto de detecci\u00f3n do DRS moveuse m\u00e1is adiante, sendo posicionado na sa\u00edda da curva 27. Como resultado, o terceiro punto de activaci\u00f3n do DRS moveuse m\u00e1is adiante, situ\u00e1ndose 240 m. despois da curva 27. Fix\u00e9ronse cambios nas zonas DRS en resposta \u00e1s t\u00e1cticas perigosas empregadas en edici\u00f3ns anteriores do Gran Premio, onde os pilotos freaban de forma err\u00e1tica na curva 27, para quedarse atr\u00e1s do rival e ga\u00f1ar a vantaxe do DRS.\nElecci\u00f3ns de pneum\u00e1ticos.\nO fornecedor de pneum\u00e1ticos Pirelli traer\u00e1 os compostos de pneum\u00e1ticos C2, C3 e C4 (designados como duro, medio e brando, respectivamente) para que os equipos os utilicen no evento.\nCualificaci\u00f3n.\nA cualificaci\u00f3n celebrouse o 18 de marzo de 2023 \u00e1s 20:00 hora local (UTC+3).\nMax Verstappen foi o m\u00e1is r\u00e1pido na primeira quenda, pero problemas co seu coche deix\u00e1rono f\u00f3ra da disputa despois da segunda quenda. Clasificouse d\u00e9cimo quinto, o seu compa\u00f1eiro de equipo Sergio P\u00e9rez foi o piloto m\u00e1is r\u00e1pido tanto na segunda como na terceira quenda, logrando a s\u00faa segunda pole position da s\u00faa carreira. Fernando Alonso de Aston Martin clasificouse segundo despois de que Charles Leclerc, segundo clasificado, sufrise unha penalizaci\u00f3n de dez postos na grella debido a montar novos compo\u00f1entes do motor.\nCarreira.\nA carreira celebrouse o 19 de marzo de 2023 \u00e1s 20:00 hora local (UTC+3).\nInforme da carreira.\nDespois da volta de formaci\u00f3n, Alonso ali\u00f1ouse nunha posici\u00f3n de partida incorrecta na grella, sancion\u00e1ndolle cinco segundos. Cumpriu a penalizaci\u00f3n na parada programada en boxes. Alonso liderou as tres primeiras voltas da carreira. P\u00e9rez pasoulle pronto para tomar o liderado da carreira. Na 16\u00aa volta, Stroll retirouse debido a un fallo no motor, sacando un coche de seguridade. Pouco despois da reanudaci\u00f3n, Verstappen, que comezara d\u00e9cimo quinto, remontou pola pista para finalmente ocupar o segundo posto detr\u00e1s de P\u00e9rez, que mantivo o liderado ata a \u00faltima volta. Albon retirouse na volta 27 por problemas nos freos. O terceiro posto de Alonso converteuno no sexto piloto que conseguiu 100 podios na s\u00faa carreira na F\u00f3rmula Un.\nDespois da carreira.\nDespois da carreira, Alonso foi penalizado por non cumprir correctamente a primeira penalizaci\u00f3n na s\u00faa parada en boxes. A penalizaci\u00f3n de dez segundos que recibiu facer\u00edalle caer \u00e1 cuarta posici\u00f3n por detr\u00e1s de Russell, pero foi apelada por Aston Martin, polo que Alonso mantivo a s\u00faa posici\u00f3n de terceiro. Alonso criticou a FIA pola s\u00faa lenta resposta, ao ter sido informado da s\u00faa sanci\u00f3n tras as celebraci\u00f3ns do podio, Russell criticou as sanci\u00f3ns por ser \"demasiado extremas\". A FIA debe investigar m\u00e1is a fondo o problema antes da rolda da carreira de Australia."}
{"id": "592987", "revid": "98629", "url": "https://gl.wikipedia.org/wiki?curid=592987", "title": "Ll\u0177r", "text": "Ll\u0177r \u00e9 un personaxe que se menciona nas Catro cadeas dos \"Mabinogi\" e no \"Trioedd\" gal\u00e9s. Crese que corresponde orixinalmente a Lir na mitolox\u00eda irlandesa, e \u00e9 o deus do mar: o significado da palabra galesa media \"ll\u0177r\" \u00e9 \"mar, oc\u00e9ano\".\nMitolox\u00eda e literatura.\nNos \"Pedair Cainc\", non aparece como personaxe da historia, pero \u00e9 o pai de Br\u00e2n, Branwen e Manawydan; A s\u00faa nai \u00e9 Penarddun. No Trioedd, Ll\u0177r (como Ll\u0177r Llediaith) figura como un dos \"Tres Grandes Prisioneiros das Illas Brit\u00e1nicas\" porque estaba preso por Euroswydd. Na lenda da filla de Ll\u0177r, Branwen nas catro cadeas, dise que Euroswydd \u00e9 o pai dos dous fillos m\u00e1is novos de Penarddun, Nisien e Efnisien, polo que a historia do Trioedd pode derivar dunha lenda perdida sobre unha disputa entre Euroswydd e Ll\u0177r. polo amor de Penarddun.\nCrese que Ll\u0177r foi a base do personaxe Leir nas historias de Geoffrey de Monmouth, e a trav\u00e9s del o personaxe Lear na obra \"O Rei Lear\" de William Shakespeare."}
{"id": "592988", "revid": "22570", "url": "https://gl.wikipedia.org/wiki?curid=592988", "title": "Ant\u00f3nio Campos", "text": "Ant\u00f3nio Pereira Campos, nado en Leiria o 29 de maio de 1922 e finado en Figueira da Foz o 8 de marzo de 1999, foi un dos primeiros cineastas de Portugal que se dedicou \u00e1 pr\u00e1ctica do cine documental dende a perspectiva da antropolox\u00eda visual. Practicando m\u00e1is o documental puro, ensaia a docuficci\u00f3n. Na ficci\u00f3n, explora o cine etnogr\u00e1fico utilizando t\u00e9cnicas de cine directo. No documental, foi un dos fundadores do movemento Novo Cinema en Portugal.\nComezou a practicar o cine etnogr\u00e1fico a principios dos anos 60, ao mesmo tempo que o cineasta norteamericano John Marshall, que rodou os bosquim\u00e1ns de Namibia en 1957. \"The Hunters\", foi a s\u00faa primeira pel\u00edcula.\nTraxectoria.\nComo afeccionado ingresou no Grupo Dram\u00e1tico Miguel Leit\u00e3o, en Leiria, e ao mesmo tempo foi empregado administrativo na Escola Industrial e Comercial da mesma cidade. En 1961 marchou a Londres cunha bolsa da Fundaci\u00f3n Calouste Gulbenkian, instituci\u00f3n coa que colaborar\u00eda entre 1970 e 1977. Posteriormente, tam\u00e9n ser\u00eda correspondente en Portugal da \"Federaci\u00f3n Internacional de Cine sobre Arte\" e membro da \"Uni\u00f3n Internacional de Cineastas Independentes\" (UNICI).\nCineasta independente, comezou como afeccionado explorando o cine etnogr\u00e1fico, sen obxectivos cient\u00edficos pero con interese antropol\u00f3xico, en pel\u00edcula de 16 mm, utilizando t\u00e9cnicas de cine directo. Foi o axudante de Paulo Rocha na produci\u00f3n de \"Mudar de Vida\" (1966).\nCultivou o concepto de antropolox\u00eda visual, aplicado ao cine, concepto explorado tam\u00e9n na ficci\u00f3n por cineastas como Jo\u00e3o C\u00e9sar Monteiro e Ant\u00f3nio Reis e, no documental, por Ricardo Costa e Pedro Costa. A partir da Revoluci\u00f3n dos Caraveis realizou alg\u00fans filmes de ficci\u00f3n con importantes contidos etnogr\u00e1ficos, en pel\u00edcula de 35 mm, que se estrearon no circu\u00edto comercial.\n\"Gente da Praia da Vieira\" (1976) \u00e9, con \"Tr\u00e1s-os-Montes (pel\u00edcula)\", de Ant\u00f3nio Reis e Margarida Cordeiro, e con \"Mau Tempo, Mar\u00e9s e Mudanza\", de Ricardo Costa, unha das primeiras \"docuficci\u00f3ns\" do cine portugu\u00e9s. Os traballos do mesmo ano foron precedidos por \"O Acto da Primavera\" (1962), de Manoel de Oliveira, e \"Ala-Arriba! (pel\u00edcula)\" (1948), de Leit\u00e3o de Barros . Estas obras tam\u00e9n se caracterizan por ser \"etnoficci\u00f3ns\".\nParticipou no \"Festival de Cine do S\u00e9culo XX\" en Cracovia, Polonia.\nEn 2013, foi homenaxeado pola organizaci\u00f3n do I Festival Internacional de Cine Etnogr\u00e1fico, CinANTROP, que se celebra en Leiria e Lisboa. Ademais de varias exposici\u00f3ns con todo o material empregado por Ant\u00f3nio Campos dispensadas pola Cinemateca, haber\u00e1 un premio co seu nome.\nInfluencias.\nNa forma de filmar de Ant\u00f3nio Campos, como na dos seus coet\u00e1neos portugueses no documental, hai unha combinaci\u00f3n de elementos:\nComo no caso de Campos, unha fina sensibilidade po\u00e9tica, unha humildade compartida e unha boa disposici\u00f3n son trazos que identifican, a partir de ent\u00f3n, un aspecto do cinema portugu\u00e9s."}
{"id": "592989", "revid": "98629", "url": "https://gl.wikipedia.org/wiki?curid=592989", "title": "Moeda de 10 centavos de d\u00f3lar Mercury", "text": "A moeda de 10 centavos de d\u00f3lar \"Mercury\" \u00e9 unha moeda estadounidense de prata co valor facial de 10 centavos de d\u00f3lar e emitida pola Casa da Moeda dos Estados Unidos desde finais de 1916 ata 1945. \nDese\u00f1ada por Adolph Alexander Weinman, colleu o seu alcume porque a representaci\u00f3n no anverso dunha alegor\u00eda da Liberdade, identificable polo seu barrete frixio alado, se confundiu co deus romano Mercurio (\"Mercury\" en ingl\u00e9s). Crese que Weinman utilizou como modelo a Elsie Stevens, esposa do avogado e poeta Wallace Stevens. O reverso da moeda representa unha \"fasces\", s\u00edmbolo de unidade e da forza, e unha p\u00f3la de oliveira, s\u00edmbolo de paz.\nEn 1916, a moeda de 10 centavos, a de 25 centavos e a de medio d\u00f3lar, co\u00f1ecidas como \"serie Barber\" por estaren dese\u00f1adas polo gravador xefe da Casa da Moeda dos EEUU, Charles E. Barber, levaban 25 anos cu\u00f1\u00e1ndose e pod\u00edan ser substitu\u00eddas polo Tesouro, do que forma parte a \"US Mint\", sen autorizaci\u00f3n do Congreso. Os responsables da Casa da Moeda pensaron erroneamente que era obrigatorio cambiar os dese\u00f1os e convocaron un concurso entre tres escultores, no que tam\u00e9n participou o Barber, quen levaba 36 anos no seu posto. Seleccion\u00e1ronse os dese\u00f1os de Weinman para a moeda de 10 centavos e para a de medio d\u00f3lar.\nA\u00ednda que o dese\u00f1o da nova moeda de 10 centavos foi admirado pola s\u00faa beleza, a Casa da Moeda dos Estados Unidos modificouno a se decatar de que os fabricantes de m\u00e1quinas expendedoras ti\u00f1an dificultades para facer funcionar a nova moeda nos seus aparellos. A moeda seguiu en produci\u00f3n ata 1945, cando o Tesouro ordenou que un novo dese\u00f1o, no que aparec\u00eda o presidente Franklin Roosevelt, que falecera recentemente, ocupase o seu lugar. A moeda de 10 centavos \"Mercury\" volveuse a cu\u00f1ar, mais en ouro e para o coleccionismo numism\u00e1tico, en conmemoraci\u00f3n do seu centenario en 2016.\nAntecedentes.\nO 26 de setembro de 1890, o Congreso dos Estados Unidos aprobou unha lei que dispu\u00f1a o seguinte:\nA serie Barber estaba vixente na circulaci\u00f3n desde 1892. Trat\u00e1base de moedas de prata de 10 centavos, dun cuarto de d\u00f3lar e de medio d\u00f3lar similares, todas dese\u00f1adas polo gravador xefe da Casa da Moeda Charles E. Barber. A introduci\u00f3n produc\u00edrase logo dun concurso de dese\u00f1o para substitu\u00edr a serie \"Seated Liberty (\"Liberdade sentada\")\", que se vi\u00f1era cu\u00f1ando desde a d\u00e9cada de 1830. A Casa da Moeda ofrecera s\u00f3 un pequeno premio ao ga\u00f1ador, e todos os artistas invitados se negaron a presentar as s\u00faas obras. O concurso estaba aberto ao p\u00fablico e o comit\u00e9 de avaliaci\u00f3n non achara proposta axeitada ningunha. O daquela director da Casa da Moeda dos EEUU, Edward Leech, respondeu ao fracaso do concurso encarg\u00e1ndolle a Barber a preparaci\u00f3n de novos dese\u00f1os para as moedas de 10 centavos, 25 centavos e medio d\u00f3lar. Tras o seu lanzamento, a serie de moedas Barber suscitara un gran descontento entre a poboaci\u00f3n.\nA partir de 1905, as sucesivas administraci\u00f3ns presidenciais intentaran achegar dese\u00f1os modernos e fermosos \u00e1s moedas dos Estados Unidos. Logo do redese\u00f1o das moedas de 20 d\u00f3lares, de 10 d\u00f3lares, de 5 d\u00f3lares e de 2\u00bd d\u00f3lares entre 1907 e 1908, as\u00ed como os redese\u00f1os das moedas dun centavo e de 5 centavos de 1909 e 1913, respectivamente, os defensores de substitu\u00edr as moedas de Barber comezaron a avogar polo cambio cando expirou o prazo das moedas vixentes, en 1916. Xa en 1914, Victor David Brenner, dese\u00f1ador do centavo Lincoln, presentaras dese\u00f1os non solicitados para as moedas de prata, ao que se lle respondeu dicindo que o secretario do Tesouro, William G. McAdoo, estaba daquela completamente ocupado con outros asuntos.\nInicio.\nO 2 de xaneiro de 1915 publicouse no xornal \"Michigan Manufacturer and Financial Record\" unha entrevista co superintendente da Ceca de Filadelfia, Adam M. Joyce:\n\u00a0\u00a0\nEn xaneiro de 1915, o subsecretario do Tesouro, William P. Malburn, enviou ao secretario McAdoo un informe sobre a cu\u00f1axe de moeda subsidiaria de prata, no que se sinalaba: \"o medio d\u00f3lar, o cuarto de d\u00f3lar e a moeda de 10 centavos de prata actuais cambi\u00e1ronse en 1892, polo que se pode adoptar un novo dese\u00f1o en 1916. Isto p\u00f3dese facer en calquera momento do ano\". A resposta de McAdoo foi: \"que a Casa da Moeda presente dese\u00f1os antes de que probemos con algu\u00e9n alleo\".\nEn abril de 1915, Robert W. Woolley asumiu o cargo de director da Casa da Moeda dos Estados Unidos e o 14 dese mesmo mes pediulle ao superintendente Joyce que lle solicitase ao gravador xefe Barber \u2014daquela no seu 36\u00ba ano no cargo\u2014 que preparase novos dese\u00f1os. O mesmo d\u00eda, Malburn solicitou a opini\u00f3n do procurador do Departamento do Tesouro sobre a idea da Casa da Moeda de que pod\u00eda cu\u00f1ar novos dese\u00f1os para os tres valores faciais en 1916. O 17 de abril, a Oficina do Procurador respondeulle non hab\u00eda inconveniente legal ning\u00fan para cambiar os dese\u00f1os. Nese momento, a Casa da Moeda estaba intensamente ocupada producindo a emisi\u00f3n de moedas conmemorativas da Exposici\u00f3n Panam\u00e1-Pac\u00edfico, e non se tomaron medidas inmediatas. En outubro, Barber foi convocado a Washington para discutir os dese\u00f1os de moedas con Woolley, a\u00ednda que non se sabe con certeza se daquela xa ti\u00f1a preparados esbozos para a nova cu\u00f1axe.\nO 3 de decembro, Woolley reuniuse coa Comisi\u00f3n de Belas Artes, \u00e1 que lle pediu que vise os esbozos elaborados polo departamento de gravado da Casa da Moeda. Barber estivo presente para lles explicar o proceso de cu\u00f1axe aos membros da Comisi\u00f3n. Woolley suxeriulles que, se non lles gustaba o traballo proposto pola Casa da Moeda, seleccionasen escultores que presentasen dese\u00f1os propios para as novas pezas. A intenci\u00f3n de Woolley era ter dese\u00f1os distintos para a moeda de 10 centavos, a dun cuarto de d\u00f3lar e a de medio d\u00f3lar, xa que anteriormente as tres pezas foran case id\u00e9nticas. O director informou a Comisi\u00f3n de que, como a moeda existente levaba 25 anos en uso, haber\u00eda que cambiala obrigatoriamente, algo que o historiador numism\u00e1tico David Lange cualifica de \"interpretaci\u00f3n err\u00f3nea das leis de cu\u00f1axe\".\n\u00c1 Comisi\u00f3n non lle gustaron os esbozos da Casa da Moeda presentados por Barber, polo que seleccionou os escultores Adolph Weinman, Hermon MacNeil e Albin Polasek para que presentasen propostas para as novas moedas. Os escultores poder\u00edan presentar varios esbozos. A\u00ednda que a Casa da Moeda pod\u00eda decidir utilizar un dese\u00f1o para unha moeda non prevista polo seu escultor, os dese\u00f1os non eran totalmente intercambiables, xa que por lei, ti\u00f1a que aparecer unha aguia no reverso do cuarto de d\u00f3lar e do medio d\u00f3lar, pero non pod\u00eda aparecer na moeda de 10 centavos. Woolley esperaba que cada escultor tivese \u00e9xito cunha soa peza.\nOs tres escultores presentaron os seus esbozos a mediados de febreiro e o 23 dese mesmo mes reun\u00edronse con Woolley en Nova York para lle presentar as s\u00faas obras e responder \u00e1s s\u00faas preguntas. Logo das conversas entre Woolley e McAdoo, o 28 de febreiro notific\u00f3uselle a Weinman que resultaran seleccionados cinco dos seus esbozos: os de ambas as faces das moedas de 10 centavos e de medio d\u00f3lar, e o do reverso da moeda dun cuarto de d\u00f3lar. O mesmo d\u00eda, Woolley escribiulle a MacNeil para lle dicir que el se ocupar\u00eda do anverso do cuarto de d\u00f3lar, e a Polasek para o informar da s\u00faa falta de \u00e9xito. Mais os membros da Comisi\u00f3n convenceron a Woolley de que non se lle deb\u00eda confiar tanto a un s\u00f3 artista, polo que finalmente se lle permitiu a MacNeil dese\u00f1ar ambas as faces do cuarto de d\u00f3lar, sempre que modificase a s\u00faa proposta.\nO 3 de marzo anunci\u00e1ronse publicamente as novas moedas, nun comunicado de prensa no que se indicaba tam\u00e9n que o Tesouro esperaba que a s\u00faa produci\u00f3n comezase nuns dous meses, despois de finalizados os dese\u00f1os. Ese mesmo d\u00eda, Woolley escribiulle ao gravador da Casa da Moeda Barber para lle comunicar formalmente que os seus esbozos foran rexeitados e que os modelos de Weinman e MacNeil chegar\u00edan \u00e1 Ceca de Filadelfia como m\u00e1is tarde o 1 de maio. Consonte o historiador numism\u00e1tico Walter Breen, Barber amosou unha actitude \"t\u00fazara e nada colaborativa\". Lange sinala que se produciron \"numerosas demoras mentres os artistas afinaban os seus modelos e, ao mesmo tempo, evitaban os obst\u00e1culos que Barber lles \u00eda pondo no cami\u00f1o. Malia ser bastante acertadas as s\u00faas observaci\u00f3ns sobre moitos aspectos da cu\u00f1axe, \u00e9 evidente que poder\u00edan terse presentado dun xeito m\u00e1is construtivo\". No seu libro sobre as moedas de 10 centavos \"Mercury\", Lange sinala que Barber, \u00e1 idade de 75 anos, se vira \"obrigado nos \u00faltimos dez anos a participar na destruci\u00f3n sistem\u00e1tica dos logros de toda unha vida\"; tivo que participar no proceso que deu lugar a que as moedas dese\u00f1adas por outros substitu\u00edsen as dese\u00f1adas por el.\nCoas novas pezas, conseguiuse que todas as moedas estadounidenses en circulaci\u00f3n tivesen un cambio recente de dese\u00f1o \u2014o d\u00f3lar Morgan non se cu\u00f1aba daquela\u2014. Segundo unha columna publicada na revista \"The Art World\" m\u00e1is tarde, en 1916:\nDese\u00f1o.\nWeinman nunca revelou o nome da modelo do anverso, e non houbo ningunha persoa que se identificase como tal. As\u00ed e todo, crese que a Liberdade alada se baseou nun busto que Weinman esculpiu en 1913 de Elsie Stevens, a esposa de Wallace Stevens, avogado e executivo de seguros que m\u00e1is tarde se fixo famoso como poeta. Wallace e Elsie Stevens alug\u00e1ronlle un apartamento a Weinman de 1909 a 1916. Nun borrador da s\u00faa autobiograf\u00eda in\u00e9dita, Woolley escribiu que Weinman se negou a nomear a modelo, pero que lle dixo que era a muller dun avogado que viv\u00eda encima do seu apartamento de Manhattan \u2014Woolley, nunha versi\u00f3n posterior, omitiu a localizaci\u00f3n, dicindo s\u00f3 que Weinman dixo que era a muller dun amigo avogado\u2014. Woolley deixou constancia de que lle dixeran que a modelo levaba a parte superior dunhas medias vellas para simular o barrete. En 1966, Holly Stevens, filla de Wallace e de Elsie, sinalou na s\u00faa edici\u00f3n das cartas do seu pai que Elsie fora a modelo da moeda de 10 centavos e do medio d\u00f3lar de Weinman. Os trazos da Liberdade tam\u00e9n gardan parecido co rostro da Liberdade no grupo escult\u00f3rico de Weinman erixido en 1909 en Baltimore, co\u00f1ecido como \"Union Soldiers and Sailors' Monument\".A moeda de 10 centavos de Weinman representa a Liberdade cunha grilanda de rizos apertados e o tradicional \"pileus\" ou barrete da Liberdade. A s\u00faa representaci\u00f3n do \"pileus\" como barrete alado provocou a comparaci\u00f3ns cos denarios da Rep\u00fablica Romana, que o historiador da arte Cornelius Vermeule considerou superficiais. Weinman escribiu que consideraba que o barrete alado simbolizaba a \"liberdade de pensamento\". Vermeule suxire que unha das raz\u00f3ns do uso de \u00e1s era que a Weinman, igual que a moitos da tradici\u00f3n de Augustus Saint-Gaudens, con quen Weinman estudara, lle gustaba o efecto das plumas en relevo. \nO reverso representa unha \"fasces\", o obxecto que portaban os \"lictores\", que acompa\u00f1aban os maxistrados romanos; na moeda representa a guerra e a xustiza. Contrasta cunha gran p\u00f3la de oliveira, que simboliza a paz. Segundo Breen, \"a mensaxe simb\u00f3lica de Weinman neste dese\u00f1o [...] \u00e9 claramente un 'non me pises' actualizado\". A \"fasces\" est\u00e1 atada horizontal e diagonalmente por unha correa de coiro, cos extremos soltos na parte inferior. A letra \u00e9 de estilo romano e o m\u00e1is discreta posible. O monograma de Weinman (AAW), aparece no anverso, a medio cami\u00f1o entre a data e a letra Y de LIBERTY. A marca de ceca \u00e1chase no reverso, \u00e1 dereita do primeiro E de ONE DIME.\nWoolley describiu o dese\u00f1o no seu informe de 1916 ao secretario do Tesouro:\nPreparaci\u00f3n.\nLogo do \u00e9xito de Weinman no concurso, visitou a Casa da Moeda dos Estados Unidos para discutir a conversi\u00f3n dos seus modelos en cu\u00f1os acabados. A primeira vez non estaba presente Barber nas instalaci\u00f3ns, pero mantivo unha produtiva conversa co gravador asistente, George T. Morgan. Seguiron outras visitas, e o 29 de marzo Woolley escribiulle ao superintendente Joyce: \"confidencialmente, os escultores que dese\u00f1an as novas moedas consideraron que na s\u00faa \u00faltima viaxe o Sr. Morgan foi moito m\u00e1is cordial e cooperativo que o Sr. Barber. Dec\u00e1tome de que estou a tratar con temperamentos art\u00edsticos en ambos os extremos\". Un caso grave de amigdalite atrasou o traballo de Weinman e fixo que solicitase unha pr\u00f3rroga do prazo do 1 de maio. O 29 de maio, Woolley escribiulle a Weinman que os dese\u00f1os, tanto para a moeda de 10 centavos como para o medio d\u00f3lar, foran aceptados pola Casa da Moeda.\nComo en 1916 non se cu\u00f1ara ning\u00fan exemplar da serie Barber de ning\u00fan dos seus valores faciais, a demanda acumulada de circulante era elevada. O 24 de xu\u00f1o, Woolley escribiulle a Joyce:\nDous d\u00edas m\u00e1is tarde, interrompeuse o traballo cos cu\u00f1os porque se decidiu que as letras non eran o suficientemente claras. O atraso, por\u00e9n, non impediu que a Casa da Moeda autorizase o pagamento a Weinman polos seus dese\u00f1os. O 15 de xullo, Woolley dimitiu como director da Casa da Moeda para traballar como responsable de publicidade da campa\u00f1a de reelecci\u00f3n de Woodrow Wilson. Como o novo director, Friedrich Johannes Hugo von Engelken, non tomou posesi\u00f3n ata o 1 de setembro de 1916, Fred H. Chaffin converteuse en director en funci\u00f3ns. Ao non estar listo para a s\u00faa produci\u00f3n ning\u00fan dos novos dese\u00f1os e ao haber unha gran demanda de moeda mi\u00fada na circulaci\u00f3n, a Casa da Moeda non tivo outra alternativa que cu\u00f1ar mill\u00f3ns de moedas de 10 centavos e dun cuarto de d\u00f3lar correspondentes \u00e1 serie Barber.\nSolucionados os problemas coas letras, o director interino Chaffin suspendeu a produci\u00f3n de moedas de 10 centavos Barber o 29 de agosto e ordenou que a produci\u00f3n da moeda de 10 centavos \"Mercury\" comezase o d\u00eda seguinte na Ceca de Filadelfia. Barber preparara tam\u00e9n cu\u00f1os para a Ceca de Denver e para a Ceca de San Francisco, mais a\u00ednda estaban en tr\u00e1nsito.\nEnvi\u00e1ranse pequenas cantidades da nova moeda de 10 centavos a fabricantes de m\u00e1quinas expendedoras e tel\u00e9fonos p\u00fablicos; o 6 de setembro, d\u00faas empresas informaron de problemas coas moedas. \"AT&amp;T\" queixouse de que as novas moedas de 10 centavos eran demasiado grosas e non funcionaban nos seus tel\u00e9fonos. \"American Sales Machines\" \u2014propiedade de Clarence W. Hobbs, cuxas queixas xa atrasaran o lanzamento da moeda de 5 centavos \"Buffalo\"\u2014 solicitou cambios no dese\u00f1o para que o seu detector de billetes falsos puidese funcionar. As\u00ed as cousas, Von Engelken ordenou deter a produci\u00f3n de moedas de 10 centavos. En realidade, a moeda non era demasiado grosa, sen\u00f3n que a grafila resultara demasiado alta ao gravarse, un defecto co\u00f1ecido como \"aleta\". Este fora xa un problema constante \u00e1 medida que se produc\u00eda o dese\u00f1o de Weinman, a\u00ednda que se pensaba que estaba corrixido. Como a\u00ednda non se iniciara a cu\u00f1axe de moedas de 10 centavos \"Mercury\" nas d\u00faas cecas occidentais, retomouse novamente a produci\u00f3n de moedas de 10 centavos de Barber. Despois da publicaci\u00f3n na prensa dun artigo no que se citaba a Joyce, Von Engelken ordenou ao seu persoal que non falase cos xornalistas.\nOs problemas coa moeda de 10 centavos supu\u00f1an un elemento problem\u00e1tico potencial no contexto dunha campa\u00f1a presidencial en marcha. McAdoo preguntou canto tempo cumprir\u00eda para cu\u00f1ar outro dese\u00f1o e inform\u00e1rono de que se tardar\u00edan meses. No seu lugar, Weinman preparou unhas lixeira modificaci\u00f3ns no dese\u00f1o, separando lixeiramente as letras de LIBERTY do bordo e rebaixando o relevo, para que non se producisen as non desexadas \"aletas\". McAdoo aprobou o dese\u00f1o revisado o 28 de setembro e eses cambios disiparon as preocupaci\u00f3ns de ambas as empresas. O 6 de outubro, Von Engelken autorizou a Joyce a elaboraci\u00f3n dos cu\u00f1os finais e as novas moedas entraron en produci\u00f3n. Todas as cu\u00f1axes producidas con anterioridade, entre elas as de proba de cu\u00f1os e \u00e1s enviadas \u00e1s empresas para a s\u00faa an\u00e1lise, foron fundidas, a\u00ednda que hoxe se sabe que existe polo menos un exemplar supervivente.\nLanzamento e produci\u00f3n.\nA moeda de 10 centavos \"Mercury\" entrou en circulaci\u00f3n o 30 de outubro de 1916, o mesmo d\u00eda en que cesou definitivamente a produci\u00f3n da moeda de 10 centavos da serie Barber. Varios xornais publicaron as s\u00faas queixas de que o monograma de Weinman era demasiado prominente no anverso; segundo \"The New York Times\", o Tesouro estaba a considerar a s\u00faa eliminaci\u00f3n. O 4 de novembro, Weinman preguntoulle a Joyce se se prev\u00eda tal eliminaci\u00f3n e, como resposta, recibiu eloxios sobre o seu dese\u00f1o e a declaraci\u00f3n de Joyce de que a Casa da Moeda non era responsable do que aparecese publicado na prensa. Weinman volveu a escribir, coa esperanza de facer cambios na moeda de 10 centavos, pero dix\u00e9ronlle que s\u00f3 unha lei do Congreso pod\u00eda autorizar cambios no dese\u00f1o.\nDas tres moedas en circulaci\u00f3n cu\u00f1adas por primeira vez en 1916, a de 10 centavos \"Mercury\" foi especialmente enxalzada. O primeiro d\u00eda de circulaci\u00f3n, a s\u00faa distribuci\u00f3n limitouse aos bancos. Un xornal de Minneapolis alcumou os 10 centavos como \"machada de batalla\" ou \"golf\", pola s\u00faa semellanza entre a fasces e o equipamento deste deporte. Unha carta ao editor en \"The Numismatist\" de xaneiro de 1917 parece ser a primeira referencia numism\u00e1tica \u00e1 moeda co alcume de \"Mercury\". Lange rastrexou a historia desta denominaci\u00f3n err\u00f3nea:\nO gravador xefe Barber finou o 18 de febreiro de 1917, logo de 37 anos no cargo. O seu sucesor foi Morgan, de 72 anos, que traballara baixo as ordes de Barber durante todo o seu mandato.\nA moeda de 10 centavos cu\u00f1ouse en cantidades substanciais ata 1930, coa notable excepci\u00f3n da emisi\u00f3n de 1916-D (Denver), e de 1921 a 1923, cando unha recesi\u00f3n econ\u00f3mica fixo que diminu\u00edse a necesidade de moedas en circulaci\u00f3n. En 1922 non se cu\u00f1aron moedas de 10 centavos, a primeira vez que isto ocorr\u00eda desde 1826. Co inicio da Gran Depresi\u00f3n, as cu\u00f1axes volveron diminu\u00edr en 1930 e 1931, e suspend\u00e9ronse por completo en 1932 e 1933. As datas de baixa cu\u00f1axe non son raras hoxe en d\u00eda, xa que moitas foron atesouradas, e os bancos puideron conseguir doadamente moedas de 10 centavos de 1930 e 1931 logo da mellora da situaci\u00f3n econ\u00f3mica. Cando a econom\u00eda empezou a recuperarse, a cu\u00f1axe retomouse en 1934, e a moeda de 10 centavos cu\u00f1ouse en grandes cantidades cada ano ata a fin da serie.\nA morte do presidente Franklin Roosevelt en abril de 1945 suscitou a petici\u00f3n inmediata de cu\u00f1ar unha moeda coa s\u00faa imaxe. Como Roosevelt estivera vinculado estreitamente \u00e1 \"March of Dimes\" \u2014unha organizaci\u00f3n sen \u00e1nimo de lucro centrada na sa\u00fade materna e infantil\u2014, e dado que o dese\u00f1o da moeda de 10 centavos pod\u00eda ser substitu\u00eddo sen necesidade dunha acci\u00f3n do Congreso, porque estivera en circulaci\u00f3n durante m\u00e1is de 25 anos, o Tesouro dedicar a Roosevelt unha nova moeda de 10 centavos. O daquela gravador xefe da Casa da Moeda, John R. Sinnock, sucesor de Morgan, realizou o dese\u00f1o da nova moeda de 10 centavos Roosevelt, que substitu\u00edu a de 10 centavos \"Mercury\" en 1946, polo que 1945 foi o derradeiro ano en que se fabricou. Segundo a ent\u00f3n directora da Casa da Moeda, Nellie Tayloe Ross, cu\u00f1ouse un total de 2.677.232.488 moedas de 10 centavos \"Mercury\".\nColeccionismo.\nA moeda de 10 centavos \"Mercury\" de 1916-D, cu\u00f1ada na Ceca de Denver, \u00e9 a data clave da serie, cunha tiraxe de 264.000 exemplares. A baixa cantidade d\u00e9bese a que en novembro de 1916 von Engelken informou os tres superintendentes das cecas de Filadelfia, Denver e San Francisco dun gran pedido de moedas dun cuarto de d\u00f3lar, e deu instruci\u00f3ns de que Denver cu\u00f1ase s\u00f3 estas \u00faltimas ata completar o pedido. A cu\u00f1axe de moedas de 10 centavos en Denver non se retomou ata ben entrado 1917, polo que o 1917-D tam\u00e9n \u00e9 relativamente raro.\nCo\u00f1\u00e9cense poucas variantes da serie de moedas de 10 centavos \"Mercury\". Hai unha sobredataci\u00f3n de 1942 sobre 1941 que, en realidade, se trata dun erro de dobre cu\u00f1o: o cu\u00f1o de anverso co que se produciron esas moedas tomou unha impresi\u00f3n dunha matriz con data de 1942 e outra con data de 1941 \u2014ata a d\u00e9cada de 1990, os cu\u00f1o precisaban d\u00faas impresi\u00f3ns dunha matriz para que o dese\u00f1o quedase totalmente impreso\u2014. Sinnock declarou que o m\u00e1is probable \u00e9 que as pezas se cu\u00f1asen a finais de 1941, cando se estaban a preparar os cu\u00f1os de 1942. \nTam\u00e9n se produciu nesa \u00e9poca, a\u00ednda que menos evidente a simple vista, a sobredataci\u00f3n 1942/1941-D. Outra variedade popular \u00e9 a co\u00f1ecida como \"micro S\" de 1945-S, cunha marca de ceca m\u00e1is pequena do normal. Esta variedade foi causada polo uso en tempos de guerra por parte da Casa da Moeda dun punz\u00f3n que se elaborara para o seu uso na moeda filipina de principios do s\u00e9culo XX cu\u00f1ada na Ceca de San Francisco, que s\u00f3 ti\u00f1a un pequeno espazo para a marca de ceca. \nA partir de 1928, as editoriais privadas comezaron a publicar \u00e1lbums de moedas, a maior\u00eda en forma de cartafol, que se utilizaron amplamente para coleccionar estas pezas, o que provocou un grande aumento do interese por coleccionar moedas actuais por data e marca de ceca.\nMoitas moedas de 10 centavos \"Mercury\" amosan a aparencia de non estar totalmente cu\u00f1adas, o que significa que os detalles do dese\u00f1o se perd\u00edan mesmo antes da s\u00faa entrada en circulaci\u00f3n. As moedas de 10 centavos excepcionalmente ben cu\u00f1adas, m\u00e1is valoradas polos coleccionistas, amosan todos os seus trazos completos e con todos os seus detalles. Logo da s\u00faa posta en circulaci\u00f3n, o reverso destas moedas tend\u00eda a sufrir m\u00e1is doadamente o desgaste por mor da s\u00faa grafila m\u00e1is baixa en relaci\u00f3n co relevo do dese\u00f1o.\nA\u00ednda que en Denver non se cu\u00f1aron moedas de 10 centavos de 1923 nin de 1930, p\u00f3dense achar esp\u00e9cimes falsificados correspondentes a esta ceca e destas datas. Estas falsificaci\u00f3ns cu\u00f1\u00e1ronse en prata de boa calidade, o que permitiu ao falsificador beneficiarse da diferenza entre o custo de produci\u00f3n e o seu valor nominal. Estes exemplares apareceron despois da segunda guerra mundial e estiveron en circulaci\u00f3n, e crese que foron cu\u00f1ados na Uni\u00f3n Sovi\u00e9tica, un pa\u00eds co\u00f1ecido polas s\u00faas falsificaci\u00f3ns recorrentes de moeda estadounidense durante o conflito mundial.\nO proxecto \"Mercury\".\nVarias moedas de 10 centavos de \"Mercury\" foron lanzadas ao Espazo o 21 de xullo de 1961, na misi\u00f3n suborbital \"Mercury-Redstone 4\", o segundo voo tripulado do proxecto \"Mercury\" e o segundo voo espacial tripulado dos Estados Unidos. As moedas fund\u00edronse coa c\u00e1psula no Oc\u00e9ano Atl\u00e1ntico, pero foron recuperadas m\u00e1is tarde coa c\u00e1psula a unha profundidade de case 4.900 metros en 1999.\nEmisi\u00f3n en ouro polo centenario.\nA Casa da Moeda dos Estados Unidos puxo \u00e1 venda, o 21 de abril de 2016, unha versi\u00f3n en ouro da moeda de 10 centavos \"Mercury\" conmemorativa do seu centenario, cu\u00f1adas na Ceca de West Point (marca de ceca W), cun peso de 3,11 gramos. Esta emisi\u00f3n vendeuse a trav\u00e9s do sitio web oficial da Casa da Moeda. A demanda foi tan alta que xa non se puideron hacer pedidos nos 45 minutos seguintes \u00e1 s\u00faa posta \u00e1 venda. \nO 26 de abril, a \"US Mint\" informou de que vendera 122.510 unidades, a s\u00f3 2.490 pezas da cu\u00f1axe m\u00e1xima permitida. O resto, que inclu\u00eda as moedas non vendidas e as devoltas \u00e1 Casa da Moeda por vendas anteriores, p\u00faxose \u00e1 venda o 15 de decembro de 2016, cun l\u00edmite dunha por cliente, e esgotouse en 90 minutos.\nTiraxes e cecas.\nNa moeda de 10 centavos \"Mercury\", a marca de ceca aparece como unha inicial en tama\u00f1o pequeno, situada no reverso entre a letra E de ONE e a base da p\u00f3la de oliveira. Os exemplares cu\u00f1ados na Ceca de Filadelfia carecen de marca de ceca."}
{"id": "592990", "revid": "65337", "url": "https://gl.wikipedia.org/wiki?curid=592990", "title": "10 centavos de d\u00f3lar Mercury", "text": ""}
{"id": "592991", "revid": "12452", "url": "https://gl.wikipedia.org/wiki?curid=592991", "title": "Ant\u00f3nio Pereira Campos", "text": ""}
{"id": "592992", "revid": "15490", "url": "https://gl.wikipedia.org/wiki?curid=592992", "title": "Antonio Campos", "text": ""}
{"id": "592998", "revid": "5863", "url": "https://gl.wikipedia.org/wiki?curid=592998", "title": "Brandas", "text": ""}
{"id": "593000", "revid": "19415", "url": "https://gl.wikipedia.org/wiki?curid=593000", "title": "Ilves Naiset Akatemia", "text": "O Ilves Naiset Akatemia \u00e9 un equipo feminino de h\u00f3ckey sobre xeo da cidade de Tampere, Finlandia. Tr\u00e1tase dun equipo de formaci\u00f3n creado polo Ilves en 2023, cando comezou a competir na Naisten Suomi-sarja.\nTraxectoria.\nA principios do mes de xaneiro de 2023 o Ilves anunciou que inscribira un novo equipo para disputar na primavera dese mesmo ano a terceira categor\u00eda do h\u00f3ckey sobre xeo feminino finland\u00e9s, a Naisten Suomi-sarja, na que tomaron parte os dez equipos peor clasificados da Naisten Mestis, a segunda categor\u00eda. O obxectivo do club era dar m\u00e1is oportunidades de xogo \u00e1s xogadoras de h\u00f3ckey sobre xeo, polo que a base do equipo foron principalmente rapazas dos equipos U18 e U15.\nO equipo t\u00e9cnico escollido para o inicio do proxecto estivo integrado por persoas con experiencia e relaci\u00f3n co club, estando liderado por Anna Pietil\u00e4, coordinadora do h\u00f3ckey feminino na \u00e1rea de Pirkanmaa, as\u00ed como por Rami Kujala, Janne Huurtela e Kari Uusimaa, que contaron co soporte de Marjo Voutilainen, adestradora do primeiro equipo. Pola s\u00faa banda, Tytti Uusimaa foi nomeada capit\u00e1, mentres que Sini Laineesta e Tilda Heimosta foron as vicecapit\u00e1s.\nO Ilves Akatemia debutou na Naisten Suomi-sarja o 15 de xaneiro de 2023 na s\u00faa visita ao Salo HT, partido que finalizou con derrota para o equipo de Tampere por 12-0.\nEstadio.\nO equipo non ten unha sede fixa, sen\u00f3n que disputa os seus partidos como local en diferentes estadios de Tampere co\u00f1ecidos polas persoas afeccionadas ao h\u00f3ckey sobre xeo feminino e xuvenil da cidade, como o Hervannan j\u00e4\u00e4halli ou o Tesoman j\u00e4\u00e4halli.\nPersonalidades.\nCapit\u00e1s.\nA primeira capit\u00e1 do equipo foi Tytti Uusimaa durante a tempada 2023 da Naisten Suomi-sarja, na segunda tempada do equipo a s\u00faa capit\u00e1 pasou a ser Milja Kiiskil\u00e4.\nAdestradoras.\nNa primeira tempada do equipo Anna Pietil\u00e4 foi a encargada de dirixilo. O 14 de agosto de 2023 o equipo anunciaba na s\u00faa conta de Facebook que Tony Suoniemi ser\u00eda o novo adestrador xefe para a tempada 2023-24, con opci\u00f3n a unha segunda."}
{"id": "593002", "revid": "54334", "url": "https://gl.wikipedia.org/wiki?curid=593002", "title": "A Corga, Desteriz, Padrenda", "text": "A Corga \u00e9 un lugar da parroquia de Desteriz no concello ourens\u00e1n de Padrenda."}
{"id": "593003", "revid": "89787", "url": "https://gl.wikipedia.org/wiki?curid=593003", "title": "The Dead Milkmen", "text": "The Dead Milkmen \u00e9 unha banda estadounidense de punk rock formada en 1983 en Filadelfia, Pensilvania. A s\u00faa formaci\u00f3n orixinal consist\u00eda no vocalista e teclista Rodney Linderman (\"Rodney Anonymous\"), o guitarrista e vocalista Joe Genaro (\"Joe Jack Talcum\"), o baixista Dave Schulthise (\"Dave Blood\") e o bater\u00eda Dean Sabatino (\"Dean Clean\").\nA banda distinguiuse na escena hardcore punk de principios dos 80 polo seu son punk \"jangly\" e o seu humor sard\u00f3nico entregado cun forte acento de Filadelfia. O grupo chamou a atenci\u00f3n das emisoras de radio universitarias co seu \u00e1lbum de estrea de 1985, \"Big Lizard in My Backyard\", e co tema \"Bitchin' Camaro\". Longas xiras e m\u00e1is lanzamentos axudaron \u00e1 banda a conseguir m\u00e1is seguidores no underground.\nThe Dead Milkmen conseguiu \u00e9xito internacional coa canci\u00f3n \"Punk Rock Girl\", un sinxeo do seu\u00e1lbum de 1988 \"Beelzebubba\" que foi emitido regularmente na MTV. Despois dunha temporada desafortunada co selo Hollywood Records, de problemas de sa\u00fade e frustraci\u00f3ns coa industria a ra\u00edz do seu \u00e9xito a banda separouse en 1995.\nO grupo reuniuse en 2008, con Dan Stevens substitu\u00edndo ao falecido Dave Schulthise. En 2011 publicaron \"The King in Yellow\", o seu primeiro \u00e1lbum de estudio en 16 anos. Dende ent\u00f3n a banda realiza xiras esporadicamente e publica novo material de cando en vez."}
{"id": "593015", "revid": "98629", "url": "https://gl.wikipedia.org/wiki?curid=593015", "title": "Arco volc\u00e1nico", "text": "Un arco volc\u00e1nico, tam\u00e9n chamado arco magm\u00e1tico, \u00e9 un cinto de volc\u00e1ns dispostos formando un arco formado nunha zona de subduci\u00f3n dunha placa tect\u00f3nica. Poden estar situados no bordo dun continente (arcos continentais) ou ser intraoce\u00e1nicos e neste \u00faltimo caso orixinan un arco de illas ou arco insular.\nOs arcos volc\u00e1nicos son tipicamente paralelos a unha fosa oce\u00e1nica, co arco localizado m\u00e1is lonxe da placa subducente que da fosa. A placa oce\u00e1nica est\u00e1 saturada de auga, principalmente en forma de minerais hidratados como micas, anf\u00edbolos e serpentinas. A medida que a placa oce\u00e1nica subduce, est\u00e1 sometida a presi\u00f3ns e temperaturas crecentes canto maior \u00e9 a profundidade. A calor e a presi\u00f3n transforman os minerais hidratados da placa, que liberan a s\u00faa auga no manto supraxacente. Os vol\u00e1tiles como a auga rebaixan drasticamente o punto de fusi\u00f3n dos materiais do manto terrestre dese lugar, causando que parte do manto funda e forme magma en profundidade baixo a placa non subducente. O magma ascende orixinando o arco de volc\u00e1ns paralelos \u00e1 zona de subduci\u00f3n.\nOs arcos volc\u00e1nicos son distintos das cadeas volc\u00e1nicas formadas nos chamados puntos quentes, que poden aparecer no medio dunha placa tect\u00f3nica. Neses lugares os volc\u00e1ns f\u00f3rmanse un despois doutro a medida que a placa se move sobre o punto quente, e os volc\u00e1ns aumentan en idade dun extremo da cadea ao outro, como ocorre nas illas Hawai, nas que as illas m\u00e1is antigas est\u00e1n ao extremo noroeste, mentres que a illa de m\u00e1is ao leste, a illa grande de Hawai, \u00e9 a m\u00e1is nova e ten s\u00f3 400.000 anos de antig\u00fcidade. Ao contrario, os arcos volc\u00e1nicos non adoitan presentar un padr\u00f3n de idades simple. \nOs arcos volc\u00e1nicos son distintos dos cintos volc\u00e1nicos, xa que estes son zonas volc\u00e1nicas de moita maior extensi\u00f3n.\nExisten dous tipos de arcos volc\u00e1nicos: \nNalgunhas situaci\u00f3ns unha soa zona de subduci\u00f3n pode mostrar ambos as caracter\u00edsticas ao longo da s\u00faa lonxitude, xa que parte da placa subduce baixo codia oce\u00e1nica e parte baixo codia continental. O arco das illas Aleutianas e a pen\u00ednsula de Alasca son un caso dese tipo de zona de subduci\u00f3n.\nA fronte activa dun arco volc\u00e1nico \u00e9 o cinto onde se est\u00e1 producindo volcanismo nun momento dado. As frontes activas poden moverse co paso do tempo (mill\u00f3ns de anos), cambiando a s\u00faa distancia desde a fosa oce\u00e1nica, as\u00ed como a s\u00faa anchura.\nTect\u00f3nica.\nUn arco volc\u00e1nico forma parte dun complexo arco-fosa, que est\u00e1 comprendido dentro dunha zona de subduci\u00f3n que \u00e9 visible na superficie da Terra. Unha zona de subduci\u00f3n \u00e9 onde unha placa tect\u00f3nica composta por litosfera oce\u00e1nica relativamente fina se introduce dentro do manto terrestre baixo unha placa non subxacente menos r\u00edxida. A placa non subxacente acabalgante pode ser outra placa oce\u00e1nica ou unha placa continental. A placa subducente ou lousa subducente (\"slab\" na literatura inglesa), introd\u00facese no manto formando un certo \u00e1ngulo, polo que se forma unha cu\u00f1a de manto entre a lousa subducente e a placa acabalgante.\nA fronteira entre a placa subducente e a placa non subducente coincide cunha profunda e estreita fosa oce\u00e1nica. Esta fose cr\u00e9ase polo pulo gravitacional da relativamente densa placa subducente, pulando o extremo da placa cara a abaixo. Prod\u00facense moitos terremotos na lousa subducente, que te\u00f1en os seus hipocentros situados a unha profundidade cada vez maior, os cales definen a zona de Wadati\u2013Benioff. O arco volc\u00e1nico f\u00f3rmase sobre a placa non subducente sobre o punto onde a placa subducente acada unha profundidade duns 120 km e \u00e9 unha zona de actividade volc\u00e1nica de 50 a 200 km de anchura.\nA forma do arco volc\u00e1nico \u00e9 caracteristicamente convexa cara \u00e1 placa subducente. Isto \u00e9 unha consecuencia da xeometr\u00eda esf\u00e9rica da Terra. A placa subducente comp\u00f3rtanse como unha cuncha fina esf\u00e9rica e flexible, que pode dobrarse cara a abaixo nun \u00e1ngulo \u03b8 sen rachar nin engurrarse, pero s\u00f3 nun c\u00edrculo de raio \u03b8/2. Isto significa que os arcos nos que a lousa subducente descende a un \u00e1ngulo menor estar\u00e1n curvadas m\u00e1is apertadamente. Os arcos prominentes cuxas lousas subducentes te\u00f1en uns \u00e1ngulos de 45 graos, como os das illas Kuriles, illas Aleutianas e o arco da Sonda, te\u00f1en un raio de 20 a 22 graos.\nOs arcos volc\u00e1nicos div\u00eddense en arcos nos que a placa non subducente \u00e9 continental (arcos tipo andino) e arcos nos que a placa non subducente \u00e9 oce\u00e1nica (arcos intraoce\u00e1nicos ou primitivos). A codia baixo o arco ten o dobre de grosor que a media das codias continental ou oce\u00e1nica: A codia baixo os arcos de tipo andino \u00e9 de ata 80 km de grosor, mentres que nos arcos intraoce\u00e1nicos \u00e9 de 20 a 35 km de grosor. Ao engrosamento da codia contrib\u00faen tanto o acurtamento da codia coma o chamado \"underplating\" magm\u00e1tico (magma bas\u00e1ltico ascendente que queda atrapado a certa profundidade).\nOs arcos volc\u00e1nicos caracter\u00edzanse pola erupci\u00f3n explosiva de magma calcoalcalino, a\u00ednda que nos arcos xoves \u00e1s veces fan erupci\u00f3n magmas tole\u00edticos e nuns poucos acos em\u00edtese magma alcalino. O magma calcoalcalino pode distinguirse do magma tole\u00edtico, t\u00edpico de dorsal mesooce\u00e1nica, polo seu maior contido en aluminio e menor en ferro e polo seu alto contido en elementos de i\u00f3n lit\u00f3filo grande, como potasio, rubidio, cesio, estroncio ou bario, en relaci\u00f3n cos elementos de alta forza de campo, como o circonio, niobio, hafnio, terras raras, torio, uranio ou t\u00e1ntalo. A andesita \u00e9 especialmente caracter\u00edstica dos arcos volc\u00e1nicos, a\u00ednda que \u00e1s veces tam\u00e9n aparece en rexi\u00f3ns de extensi\u00f3n da codia.\nNo rexistro de rochas, os arcos volc\u00e1nicos poden reco\u00f1ecerse polas s\u00faas secuencias grosas de rochas volcanocl\u00e1sticas (formadas por volcaismo explosivo) intercaladas con grauvacas e lutitas e pola s\u00faa composici\u00f3n calcoalcalina. En rochas m\u00e1is antigas que experimentaron metamorfismo e alteraci\u00f3n da s\u00faa composici\u00f3n (metasomatismo), as rochas calcoalcalinas poden distinguirse polo seu contido en elementos traza que son menos afectados pola alteraci\u00f3n, como o cromo ou o titanio, cuxo contido \u00e9 baixo nas rochas de arco volc\u00e1nico. Como as rochas volc\u00e1nicas son doadamente meteorizables e erosionables, os arcos volc\u00e1nicos vellos est\u00e1n formados por rochas plut\u00f3nicas, as rochas que se forman baixo o arco sen sa\u00edren \u00e1 superficie (por exemplo no bat\u00f3lito de Serra Nevada, EUA), ou no rexistro sedimentario est\u00e1n formadas por arenitos l\u00edticos. Os cintos metam\u00f3rficos pares, nos cales un cinto de metamorfismo de alta temperatura e baixa presi\u00f3n est\u00e1 localizado en paralelo co cinto de metamorfismo de baixa temperatura e alta presi\u00f3n, conservan un complexo arco-fosa antigo no cal o cinto de alta temperatura e baixa presi\u00f3n corresponde co arco volc\u00e1nico.\nPetrolox\u00eda.\nNunha zona de subduci\u00f3n a perda de auga pola lousa subxacente induce a fusi\u00f3n parcial do manto supraxacente e xera magma caocoalcalino de baixa densidade que ascende por flotaci\u00f3n, fai intrusi\u00f3n e \u00e9 extru\u00eddo a trav\u00e9s da litosfera da placa acabalgante non subducente. A maior\u00eda da auga que a lousa subducente acarrexa cara a abaixo est\u00e1 contida en minerais hidratados como a mica, o anf\u00edbolo ou a serpentinita. A placa subducida perde a auga cando a temperatura e a presi\u00f3n son suficientes para transformar estes minerais e liberar o seu contido de auga. A auga ascende na cu\u00f1a do manto supraxacente e rebaixa o punto de fusi\u00f3n das rochas do manto ata que se xera magma.\nA\u00ednda que hai un amplo consenso sobre cal \u00e9 o mecanismo xeral, contin\u00faa investig\u00e1ndose sobre a explicaci\u00f3n do volcanismo focal ao longo dun arco estreito a certa distancia da fosa. A distancia desde a fosa ao arco volc\u00e1nico \u00e9 maior para as lousas subducentes que se introducen cun \u00e1ngulo baixo, e isto indica que a xeraci\u00f3n de magma ten lugar na lousa subducente cando esta acada unha profundidade cr\u00edtica para a alteraci\u00f3n dalg\u00fan mineral hidratado abondoso. Isto producir\u00eda un \"tel\u00f3n h\u00eddrico\" ascendente que explicar\u00eda o volcanismo focal ao longo do arco volc\u00e1nico. Por\u00e9n, alg\u00fans modelos suxiren que a auga est\u00e1 a liberarse continuamente da lousa subducente desde profundidades baixas de 70 a 300 km, e gran parte da auga liberada a profundidades baixas produce serpentinizaci\u00f3n na cu\u00f1a do manto supraxacente. De acordo cun modelo, s\u00f3 un 18 ao 37 % do contido de auga lib\u00e9rase a suficiente profundidade como para producir magmatismo de arco. O arco volc\u00e1nico \u00e9 ent\u00f3n interpretado como a profundidade \u00e1 cal o grao de fusi\u00f3n se fai suficientemente grande como para permitir que o magma se separe da s\u00faa rocha fonte.\nAgora s\u00e1bese que a lousa subducente pode localizarse nun intervalo entre 60 e 173 km por debaixo do arco volc\u00e1nico, en vez de a unha soa profundidade caracter\u00edstica de arredor de 120 km, o cal require modelos m\u00e1is elaborados de magmatismo de arco. Por exemplo, a auga liberada da lousa subducente a profundidades moderadas poder\u00eda reaccionar con minerais como o anf\u00edbolo na parte inferior da cu\u00f1a do manto para producir clorita rica en auga. Esta rocha do manto con abundante clorita \u00e9 despois arastrada m\u00e1is abaixo pola lousa subducente e finalmente descomponse convert\u00e9ndose na fonte do magmatismo de arco. A localizaci\u00f3n do arco depende do \u00e1ngulo e da velocidade da subduci\u00f3n, o cal determina onde se alterar\u00e1n os minerais hidratados e onde a auga liberada rebaixar\u00e1 o punto de fusi\u00f3n da cu\u00f1a do manto supraxacente o suficiente como para que funda.\nA localizaci\u00f3n do arco volc\u00e1nico pode determinarse pola presenza dunha esquina pouco profunda fr\u00eda no extremo da cu\u00f1a do manto, onde a rocha do manto \u00e9 arrefriada tanto pola placa acabalgante coma pola lousa subducente. A esquina pouco profunda fr\u00eda non s\u00f3 suprime a fusi\u00f3n, sen\u00f3n que a s\u00faa alta rixidez dificulta o ascenso de calquera magma que se puidese formar. O volcanismo de arco ten lugar onde a lousa subducente descende al\u00e9n da esquina pouco profunda fr\u00eda, permitindo que se xere o magma e ascenda a trav\u00e9s de rochas do manto m\u00e1is quentes e menos r\u00edxidas.\nO magma pode xerarse nunha ampla \u00e1rea pero est\u00e1 m\u00e1is focalizado nos arcos volc\u00e1nicos estreitos por unha barreira de permeabilidade na base da placa non subducente. As simulaci\u00f3ns num\u00e9ricas indican que a cristalizaci\u00f3n de magmas ascendentes \u00e9 a que crea esta bareira, causando que o magma restante se xunte nunha banda estreita no \u00e1pice da barreira. Esta banda estreita corresponde co arco volc\u00e1nico que est\u00e1 enriba.\nExemplos.\nDous exemplos cl\u00e1sicos de arcos de illas oce\u00e1nicos son as illas Marianas no oeste do oc\u00e9ano Pac\u00edfico e as Antillas Menores no oeste do Atl\u00e1ntico e Caribe. O arco volc\u00e1nico das Cascadas no oeste de Am\u00e9rica do Norte e os Andes na costa oeste de Am\u00e9rica do Sur son exemplos de arcos volc\u00e1nicos continentais. Os mellores exemplos de arcos volc\u00e1nicos con caracter\u00edsticas dos dous tipos at\u00f3panse no Pac\u00edfico norte, onde o arco das Aleutianas consta das illas Aleutianas e, da s\u00faa extensi\u00f3n, a Cordilleira Aleutiana na pen\u00ednsula de Alasca, e o outro exemplo \u00e9 o arco de Kuriles\u2013Kamchatka, que comprende as illas Kuriles e o sur da pen\u00ednsula de Kamchatka."}
{"id": "593019", "revid": "85894", "url": "https://gl.wikipedia.org/wiki?curid=593019", "title": "Prexigueiro, Francelos, Ribadavia", "text": "Prexigueiro \u00e9 un lugar da parroquia de Francelos, no concello ourens\u00e1n de Ribadavia, na comarca do Ribeiro.\nPatrimonio.\nA car\u00f3n do r\u00edo Cerves est\u00e1n as termas de Prexigueiro, e na aldea est\u00e1 a capela de San Roque."}
{"id": "593020", "revid": "27155", "url": "https://gl.wikipedia.org/wiki?curid=593020", "title": "Arco magm\u00e1tico", "text": ""}
{"id": "593022", "revid": "98629", "url": "https://gl.wikipedia.org/wiki?curid=593022", "title": "Festival Internacional de Curtametraxes de K\u00ediv", "text": "Festival Internacional de Curtametraxes de K\u00ediv (KISFF polas s\u00faas siglas en ingl\u00e9s) \u00e9 un festival anual que se celebra en K\u00ediv, e o seu obxectivo \u00e9 familiarizar ao p\u00fablico coas curtametraxes internacionais. No festival prox\u00e9ctanse os filmes m\u00e1is recentes, os ga\u00f1adores de festivais internacionais, fanse retrospectivas de figuras extraordinarias e cunha atenci\u00f3n especial ao cinema ucra\u00edno moderno e cl\u00e1sico. KISFF tam\u00e9n organiza proxectos e eventos para desenvolver a diversidade de curtametraxes en Ucra\u00edna.\nHistoria.\nO traballo no Festival Internacional de Curtametraxes de K\u00ediv comezou en 2011 e celebrouse na primavera de 2012 por primeira vez. Dende ent\u00f3n, ten lugar anualmente baixo calquera circunstancia. O festival \u00e9 unha organizaci\u00f3n independente, sen \u00e1nimo de lucro e non gobernamental, que ten como principal obxectivo a promoci\u00f3n de curtametraxes.\nA misi\u00f3n do festival \u00e9 un intento de descubrir novas formas e m\u00e9todos de produci\u00f3n cinematogr\u00e1fica en Ucra\u00edna e no estranxeiro, mediante o desenvolvemento de plataformas nacionais e internacionais para curtametraxes. O programa tam\u00e9n incl\u00fae outras proxecci\u00f3ns, clases e encontros.\nXurado.\nO xurado do festival \u00e9 elixido pola administraci\u00f3n do festival. Normalmente hai varios convidados estranxeiros e representantes do cinema de Ucra\u00edna. Os membros do xurado son destacados directores, produtores e cineastas que recibiron premios internacionais. Segundo a normativa, os filmes cuxa lingua non sexa o ucra\u00edno, o ingl\u00e9s ou o ruso deben ter subt\u00edtulos en ingl\u00e9s. Ao enviar o filme, a persoa \u00e9 a \u00fanica responsable do cumprimento de todos os dereitos necesarios.\nPremios.\nO xurado do certame entrega os premios en tres categor\u00edas: mellor filme, mellor director e premio do p\u00fablico. Ademais, o xurado poder\u00e1 outorgar unha \"menci\u00f3n especial do Xurado\"."}
{"id": "593025", "revid": "111586", "url": "https://gl.wikipedia.org/wiki?curid=593025", "title": "Antracose", "text": "A antracose ou tise dos mineiros \u00e9 unha lesi\u00f3n pulmonar caracterizada pola pigmentaci\u00f3n por part\u00edculas de carb\u00f3n, observada en mineiros, poboaci\u00f3ns de grandes n\u00facleos urbanos ou zonas contaminadas, ademais de fumadores. A s\u00faa evoluci\u00f3n pode dar lugar a graves trastornos pulmonares, sobre todo nos profesionais que entran constantemente en contacto co po de carb\u00f3n. As part\u00edculas de carb\u00f3n permanecen no tecido pulmonar ou nos ganglios linf\u00e1ticos de por vida, pero cando son excesivas, poden causar fibrose pulmonar.\nMacroscopia.\nNunha an\u00e1lise macrosc\u00f3pica obs\u00e9rvase un pulm\u00f3n con aspecto ennegrecido ou piltagado, con m\u00e1is afectaci\u00f3n das partes ventrais dos lobos que as dorsais, afectando tam\u00e9n os linfonodos rexionais.\nMicroscopia.\nNa an\u00e1lise microsc\u00f3pica, as part\u00edculas verif\u00edcanse como pigmento negro, libre ou fagocitado, moi fino e non refrinxente."}
{"id": "593026", "revid": "111586", "url": "https://gl.wikipedia.org/wiki?curid=593026", "title": "Tise dos mineiros", "text": ""}
{"id": "593027", "revid": "1131", "url": "https://gl.wikipedia.org/wiki?curid=593027", "title": "Axencia Espacial Espa\u00f1ola", "text": "A Axencia Espacial Espa\u00f1ola \u00e9 unha futura axencia estatal.\nCaracter\u00edsticas.\nA s\u00faa creaci\u00f3n foi anunciada polo Goberno de Espa\u00f1a o 27 de maio de 2021 e encargarase de xestionar o programa espacial de Espa\u00f1a. Entre as s\u00faas funci\u00f3ns incl\u00faense elaborar unha Estratexia Espacial Espa\u00f1ola, coordinar de forma eficiente os distintos organismos nacionais con responsabilidades no sector espacial e unificar a colaboraci\u00f3n internacional. Tam\u00e9n conta cun compo\u00f1ente dedicado a Seguridade nacional. Est\u00e1 previsto que a s\u00faa actividade comece no ano 2023 \u00e9 que te\u00f1a un orzamento inicial pr\u00f3ximo a os 700 mill\u00f3ns de euros."}
{"id": "593029", "revid": "1131", "url": "https://gl.wikipedia.org/wiki?curid=593029", "title": "Pit\u00f5es das Junias", "text": "Pit\u00f5es das J\u00fanias \u00e9 unha parroquia portuguesa do concello de Montalegre, cunha superficie de 36,89 km\u00b2 e 151 habitantes (censo de 2021). A s\u00faa densidade de poboaci\u00f3n \u00e9 de 4,1\u00a0hab./km\u00b2.\nDescrici\u00f3n.\nA 1200 metros sobre o nivel do mar, cos cumios de Xur\u00e9s ao oeste e noroeste, e a meseta da Mourela ao leste e nord\u00e9s, Pit\u00f5es das J\u00fanias \u00e9 unha das aldeas m\u00e1is visitadas do concello de Montalegre. Ademais da rica fauna e flora, ofrece rotas de sendeirismo polos distintos lugares da aldea, destaca o Mosteiro de Santa Maria de Pit\u00f5es das J\u00fanias, e a fervenza de r\u00edo Campesi\u00f1o. E perpet\u00faa tradici\u00f3ns que non se atopan noutro lugar.\nA meirande altitude da parroquial \u00e9 de 1103 m, o que fai que sexa unha das vilas m\u00e1is altas de Portugal, xunto con Gralheira na Serra de Montemuro.\nDemograf\u00eda.\nA poboaci\u00f3n rexistrada nos censos era:"}
{"id": "593031", "revid": "865", "url": "https://gl.wikipedia.org/wiki?curid=593031", "title": "The Feelies", "text": "The Feelies \u00e9 unha banda estadounidense de rock procedente de Haledon, Nova Jersey. Formouse en 1976 eseparouse en 1992 tras publicar catro \u00e1lbums de estudio. O grupo reuniuse en 2008 e publicu novos discos en 2011 e 2017.\nA\u00ednda que non tivo moito \u00e9xito comercial, The Feelies tivo influencia no desenvolvemento do indie rock estadounidense. O seu primeiro \u00e1lbum, \"Crazy Rhythms\" (Stiff Records, 1980) foi citado por R.E.M. como influ\u00ednte para o seu son. \u00c1 s\u00faa vez, The Feelies foi influenciada por The Beatles, The Velvet Underground e Lou Reed.\nThe Feelies rara vez traballou con produtores externos, a\u00ednda que Peter Buck de R.E.M. coproduciu o seu segundo \u00e1lbum \"The Good Earth\", un dos seus traballos m\u00e1is exitosos. Nos anos 80 tocaban frecuentemente no Maxwell's, unha sala de concertos e bar/restaurnte en Hoboken."}
{"id": "593036", "revid": "27155", "url": "https://gl.wikipedia.org/wiki?curid=593036", "title": "Acreci\u00f3n (xeolox\u00eda)", "text": "A acreci\u00f3n, en xeolox\u00eda, \u00e9 un proceso polo cal un material se engade a unha placa tect\u00f3nica na zona de subduci\u00f3n, frecuentemente no bordo dunha masa continental existente. O material engadido poden ser sedimentos, ou elementos m\u00e1is grandes como arcos volc\u00e1nicos, montes submarinos, partes da codia oce\u00e1nica ou outras estruturas \u00edgneas ou \"terreos\" (\"terranes\").\nDescrici\u00f3n.\nA acreci\u00f3n implica a adici\u00f3n de material a unha placa tect\u00f3nica como resultado da subduci\u00f3n, o proceso polo cal unha placa \u00e9 forzada a meterse baixo outra durante o choque de d\u00faas placas. A placa que se mete por debaixo \u00e9 a placa subducente, e a que queda arriba \u00e9 a placa acabalgante. Os sedimentos do fondo oce\u00e1nico da placa subducente son arrastrados xunto con ela e a mi\u00fado son raspados a medida que a placa descende e acum\u00falanse na fosa. Este material acumulado ch\u00e1mase prisma de acreci\u00f3n (ou cu\u00f1a de acreci\u00f3n), e \u00e9 empurrado contra a placa non subducente e adh\u00edrese a ela. Nas zonas de subduci\u00f3n baixo placas continentais o prisma ten un gran volume e a fosa \u00e9 menos profunda; o contrario ocorre na subducci\u00f3n intraoce\u00e1nica entre as codias oce\u00e1nicas de d\u00faas placas, polo que esas fosas son m\u00e1is profundas. Ademais dos sedimentos oce\u00e1nicos acumulados, os arcos de illas volc\u00e1nicos ou montes submarinos que se encontran na placa subducente poden quedar amalgamados na codia continental existente, incrementando as\u00ed a s\u00faa masa continental.\nConstruci\u00f3n continental.\nA codia continental difire significativamente da codia oce\u00e1nica. A codia oce\u00e1nica est\u00e1 composta principalmente de rochas bas\u00e1lticas, que te\u00f1en unha maior densidade que as rochas que constit\u00faen a maior\u00eda da codia continental. Os arcos de illas e outras rochas volc\u00e1nicas son tam\u00e9n de menor densidade que as t\u00edpicas da codia oce\u00e1nica, e non \u00e9 doado que subduzan xunto coa codia oce\u00e1nica que as rodea. En vez diso, estes fragmentos menos densos da codia coliden coa codia continental existente da placa acabalgante unha vez que a codia oce\u00e1nica que as separa subduciu completamente. A maior\u00eda dos continentes est\u00e1n compostos de m\u00faltiples \"terreos\" (\"terranes\") que foron acrecionados, os cales son cachos de codia de baixa densidade de diferentes orixes. Por exemplo, Am\u00e9rica do Norte est\u00e1 formada de m\u00faltiples terreos acrecionados que chocaron co protocontinente de Laurentia, como os terreos proterozoicos Yavapai, Mazatzal e a provincia de Grenville. Os terreos acecionados xunto cos l\u00edmites de placas da subduci\u00f3n moderna incl\u00faen o complexo acrecionario de Nankai do Xap\u00f3n (subduci\u00f3n da placa de Filipinas por debaixo da placa euroasi\u00e1tica), a crista de Barbados no Caribe (subduci\u00f3n da placa do Caribe por debaixo da placa norteamericana), e a dorsal do Mediterr\u00e1neo (subduci\u00f3n da placa africana baixo a euroasi\u00e1tica). Todos estes exemplos de terreos acrecionados tam\u00e9n presentan prismas de acreci\u00f3n."}
{"id": "593038", "revid": "89787", "url": "https://gl.wikipedia.org/wiki?curid=593038", "title": "Rexurdimento ga\u00e9lico", "text": "No que atinxe ao nacionalismo irland\u00e9s, hai un intento de desvincularse do Imperio Brit\u00e1nico, a trav\u00e9s dun Renacemento ou Rexurdimento Ga\u00e9lico, en ga\u00e9lico irland\u00e9s Athbheochan Ghaelach e en ingl\u00e9s Gaelic Revival, termo non oficial e te\u00f3rico. Segundo Voltaire Schilling,\nO Renacemento Ga\u00e9lico reavivou o interese e a afecci\u00f3n pola cultura irlandesa e ga\u00e9lica no \u00faltimo terzo do s\u00e9culo XIX. Nese momento, na maior parte de Irlanda, o uso do irland\u00e9s, antigamente a lingua principal, reduc\u00edase totalmente como lingua dom\u00e9stica, en favor do ingl\u00e9s.\nComo revelan os traballos dos acad\u00e9micos John O'Donovan e Eugene O'Curry, a finais do s\u00e9culo XIX, o interese polo ga\u00e9lico era evidente, e a creaci\u00f3n en 1853 da Asociaci\u00f3n Ossian deulle un impulso. En 1876 creouse a Asociaci\u00f3n para a Protecci\u00f3n dos Irlandeses. En 1882 comezou a publicar o xornal irland\u00e9s \"Irisleabhar na Gaedhilge / The Gaelic Journal.\"\nEn canto aos xogos ga\u00e9licos, a Asociaci\u00f3n Atl\u00e9tica Ga\u00e9lica, fundada en 1884, fixo un traballo intenso. En 1893 Eoin MacNeill fundou a Conradh na Gaeilge (a Liga Ga\u00e9lica), o seu primeiro presidente foi o ling\u00fcista Douglas Hyde. A Asociaci\u00f3n da Liga Ga\u00e9lica publicou o xornal irland\u00e9s An Claidheamh Sol\u00eds.\nPeadar Ua Laoghaire, Patrick Pearse e P\u00e1draic \u00d3 Conaire foron alg\u00fans dos escritores m\u00e1is importantes deste rexurdimento irland\u00e9s.\nTam\u00e9n colaboraron co movemento pancelta noutros pa\u00edses celtas."}
{"id": "593040", "revid": "89787", "url": "https://gl.wikipedia.org/wiki?curid=593040", "title": "Serpentinita", "text": "A serpentinita \u00e9 unha rocha composta predominantemente dun ou m\u00e1is dos minerais do grupo da serpentina, cuxo nome se orixinou pola semellanza da textura da rocha coa da pel dunha serpe. A serpentinita foi \u00e1s veces chamada \"serpentina\" ou \"rocha serpentina\", especialmente en textos xeol\u00f3xicos vellos e noutros contextos culturais. Pero a serpentina \u00e9 un mineral ou grupo de minerais e a serpentinita \u00e9 unha rocha metam\u00f3rfica.\nFormaci\u00f3n e mineralox\u00eda.\nA serpentina f\u00f3rmase pola serpentinizaci\u00f3n case completa de rochas m\u00e1ficas a ultram\u00e1ficas. Pode formarse sempre que auga pobre en di\u00f3xido de carbono se infiltra en rochas ultam\u00e1ficas. Isto acontece nas dorsais mesooce\u00e1nicas e no manto dos antearcos das zonas de subduci\u00f3n.\nA composici\u00f3n mineral final da serpentinita adoita estar dominada pola lizardita, cris\u00f3tilo (dous minerais do subgrupo da serpentina) e magnetita (). A brucita () e a antigorita son menos com\u00fans. A lizardita, cris\u00f3tilo e antigorita te\u00f1en aproximadamente a f\u00f3rmula ou , pero difiren nos seus compo\u00f1entes menores e na s\u00faa forma. Entre os minerais accesorios, presentes en pequenas cantidades, est\u00e1n a awaru\u00edta, outros minerais met\u00e1licos nativos e minerais sulfurados.\nProduci\u00f3n de hidr\u00f3xeno.\nA reacci\u00f3n de serpentinizaci\u00f3n implica a transformaci\u00f3n da fayalita (membro con Fe final da serie da olivina) pola auga en magnetita e cuarzo e tam\u00e9n produce hidr\u00f3xeno molecular segundo a seguinte reacci\u00f3n:\nEsta reacci\u00f3n lembra moito \u00e1 reacci\u00f3n de Schikorr, que tam\u00e9n produce gas hidr\u00f3xeno por oxidaci\u00f3n de i\u00f3ns Fe a Fe polos prot\u00f3ns da auga. Dous red\u00facense despois a .\nNa reacci\u00f3n de Schikorr, os dous reducidos a proceden de dous ani\u00f3ns , despois transformados en dous ani\u00f3ns \u00f3xido () incorporados directamente \u00e1 rede cristalina da magnetita, mentres que o exceso de auga lib\u00e9rase na reacci\u00f3n como un subproduto. \nO hidr\u00f3xeno producido pola reacci\u00f3n de serpentinizaci\u00f3n \u00e9 importante porque pode alimentar a actividade microbiana nos ambientes subsuperficiais profundos.\nChemineas hidrotermais e volc\u00e1ns de barro.\nAs chemineas hidrotermais profundas localizadas en zonas de serpentinita preto do eixe das dorsais mesooce\u00e1nicas lembran xeralmente as fumarolas negras localizadas en zonas de basalto, pero emiten mol\u00e9culas de hidrocarburos complexas. O campo Rainbow situado na dorsal do Atl\u00e1ntico \u00e9 un exemplo de ditas chemineas hidrotermais. A serpentinizaci\u00f3n por si soa non pode proporcionar a calor para que funcionen estas chemineas, as cales deben ser impulsadas principalmente polo magmatismo. Por\u00e9n, o campo hidrotermal da Cidade Perdida, situado preto do eixe da dorsal mesoatl\u00e1ntica, pode funcionar impulsado s\u00f3 pola calor orixinada na serpentinizaci\u00f3n. As s\u00faas chemineas raramente son fumarolas negras, emiten flu\u00eddos relativamente fr\u00edos (de 40 a 75\u00a0\u00b0C) que son moi alcalinos, altos en magnesio e baixos en sulfuro de hidr\u00f3xeno. Estas fumarolas negras constr\u00faen chemineas moi grandes, de ata 60 m de altura, compostas de carbonatos e brucita. Unha pr\u00f3spera comunidade microbiana est\u00e1 asociada coas chemineas. A\u00ednda que as propias chemineas non est\u00e1n compostas de serpentinita, est\u00e1n aloxadas en serpentinita que se estima se formou a unha temperatura duns 200\u00a0\u00b0C. Os dep\u00f3sitos de sepiolita nas dorsais mesooce\u00e1nicas puideron formarse por actividade hidrotermal impulsada pola serpentinita. Por\u00e9n, segue discut\u00edndose se a sepertinizaci\u00f3n por si soa pode explicar o fluxo de calor do campo da Cidade Perdida.\nO antearco da zona de subduci\u00f3n das Marianas alberga grandes volc\u00e1ns de barro de serpentinita, que expulsan barro de serpentinita que ascende por fallas desde o manto do antearco serpentinizado que est\u00e1 debaixo. O estudo destes volc\u00e1ns de barro axuda a comprender os procesos de subduci\u00f3n, e os flu\u00eddos de elevado pH emitidos nos volc\u00e1ns serven para manter unha comunidade microbiana.\nAs fontes hidrotermais de serpentinita son un candidato a ser o tipo de ambiente no que se orixinou a vida na Terra. A maior\u00eda das reacci\u00f3ns qu\u00edmicas necesarias para sintetizar acetil-CoA, esencial para as rutas bioqu\u00edmicas b\u00e1sicas para a vida, te\u00f1en lugar durante a serpentinizaci\u00f3n. As agrupaci\u00f3ns de sulfuro-metal que activan moitos encimas lembran os minerais sulfurados formados durante a serpentinizaci\u00f3n.\nAs perforaci\u00f3ns experimentais realizadas nas capas de gabro da codia oce\u00e1nica preto das dorsais oce\u00e1nicas demostraron a presenza dunha poboaci\u00f3n dispersa de bacterias que degradan hidrocarburos. Estes poden alimentarse de hidocarburos producidos por serpentinizaci\u00f3n das rochas ultram\u00e1ficas que hai debaixo.\nEcolox\u00eda.\nOs solos situados sobre un basamento de serpentinita adoitan ser delgados e \u00e1s veces est\u00e1n ausentes. Son solos pobres en calcio e outros nutrientes importantes para a s plantas, pero ricos en elementos t\u00f3xicos para as plantas como o cromo e o n\u00edquel, polo que non son moi f\u00e9rtiles. Algunhas especies de plantas, como \"Clarkia franciscana\" e certas especies de \"Arctostaphylos\", est\u00e1n adaptadas a vivir sobre afloramentos de serpentinita. Por\u00e9n, como os afloramentos de serpentinita son poucos e illados, as s\u00faas comunidades de plantas son illas ecol\u00f3xicas e estas especies distintivas est\u00e1n a mi\u00fado moi en perigo. Por outra parte, as comunidades de plantas adaptadas a vivir sobre afloramentos de serpentinita de Nova Caledonia resisten o desprazamento por especies introducidas que est\u00e1n pouco adaptadas a ese ambiente.\nO solo de serpentina est\u00e1 amplamente distribu\u00eddo pola Terra, e en parte reflicte a distribuci\u00f3n de ofiolitas e outras rochas que conte\u00f1en serpentina. Hai afloramentos de solos de serpentina na pen\u00ednsula Balc\u00e1nica, Turqu\u00eda, a illa de Chipre, os Alpes, Cuba e Nova Caledonia. En Am\u00e9rica do Norte tam\u00e9n hai solos de serpentina en \u00e1reas pequenas pero amplamente distribu\u00eddas na vertente oriental dos Montes Apalaches no leste dos Estados Unidos, e nas cordilleiras do Pac\u00edfico de Oreg\u00f3n e California.\nDistribuci\u00f3n.\nNotables lugares con presenza de serpentinita son as Minas Thetford, Quebec; o lago Valhalla, Nova Jersey; o \ncondado de Gila, Arizona; o complexo Lizard, Lizard Point, Cornualla; e en localidades de Grecia, Italia e outras partes de Europa. En Galicia aparece no Complexo de Cabo Ortegal. Notables ofiolitas que conte\u00f1en serpentinita son a ofiolita de Semail de Om\u00e1n, a ofiolita de Troodos en Chipre, as ofiolitas de Terra Nova e o cinto de ofiolitas principal de Nova Guinea.\nUsos.\nPedra decorativa na arquitectura e a arte.\nOs minerais do grupo da serpentina te\u00f1en unha dureza de Mohs de 2,5 a 3,5, o que fai que a serpentinita sexa doada de gravar e tallar. Graos de serpentinita m\u00e1is altos en calcita, xunto con brechas formadas por serpentinita, como a verd antique utiliz\u00e1ronse historicamente como pedras decorativas polas s\u00faas cualidades parecidas ao m\u00e1rmore. O College Hall da Universidade de Pennsilvania, por exemplo, foi constru\u00eddo con serpentina. Fontes populares de serpentinita en Europa antes do contacto con Am\u00e9rica foron a rexi\u00f3n monta\u00f1osa do Piemonte de Italia e Larissa, Grecia.\nAs serpentinitas util\u00edzanse de moitas maneiras en arte e artesan\u00eda. Por exemplo, foi torneada en Z\u00f6blitz, Saxonia desde hai centos de anos.\nFerramentas de pedra talladas, l\u00e1mpadas de aceite Qulliq e esculturas inuit.\nOs Inuit e outros pobos ind\u00edxenas do \u00c1rtico e menos m\u00e1is o sur usaron unha cunca tallada en serpentinita chamada l\u00e1mpada qulliq ou kudlik con mecha, para queimar aceite ou graxa para quentarse, dar luz e coci\u00f1ar. Os inuit fac\u00edan con serpentinita ferramentas e m\u00e1is recentemente tallas de animais para o comercio.\nPedras de forno su\u00edzas.\nNo Val d'Anniviers, Su\u00edza at\u00f3pase unha variedade de xisto de talco e clorita asociado coa serpentinita alpina que foi utilizado para facer o que al\u00ed chaman \"pedras de forno\" (en alem\u00e1n \"Ofenstein\"), unha base de pedra tallada baixo unha coci\u00f1a de ferro fundido.\nEscudo para neutr\u00f3ns en reactores nucleares.\nA serpentinita cont\u00e9n unha cantidade significativa de auga ligada, polo que cont\u00e9n abundantes \u00e1tomos de hidr\u00f3xeno capaces de desacelerar os neutr\u00f3ns por colisi\u00f3n el\u00e1stica (proceso de termalizaci\u00f3n dos neutr\u00f3ns). Debido a isto, a serpentinita pode usarse como un recheo seco dentro de cubertas de aceiro nalg\u00fans dese\u00f1os de reactores nucleares. Por exemplo, na serie RBMK, como o de Chern\u00f3bil, foi utilizado como escudo para a radiaci\u00f3n superior para protexer aos operarios dos neutr\u00f3ns que escapan. A serpentina pode tam\u00e9n engadirse como agregado a un formig\u00f3n especial usado en protecci\u00f3n de reactores nucleares para incrementar a densidade do formig\u00f3n (de 2,6 g/cm3) e a s\u00faa secci\u00f3n eficaz de captura de neutr\u00f3ns.\nSecuestro de CO2.\nComo absorbe facilmente di\u00f3xido de carbono, a serpentinita pode usarse para o secuestro de di\u00f3xido de carbono atmosf\u00e9rico. Para acelerar a reacci\u00f3n, debe facerse reaccionar a serpentinita co di\u00f3xido de carbono a altas temperaturas en reactores de carbonataci\u00f3n. O di\u00f3xido de carbono pode tam\u00e9n facerse reaccionar con residuos de minas alcalinos procedentes de dep\u00f3sitos de serpentina, ou o di\u00f3xido de carbono pode ser inxectado directamente baixo terra en formaci\u00f3ns de serpentinita. Tam\u00e9n se pode usar a serpentinita como fonte de magnesio xunto con celas electrol\u00edticas para o limpado de CO2.\nReferencias culturais.\n\u00c9 a rocha oficial e emblema litol\u00f3xico do estado de California. En 2010, f\u00edxose unha proposta de lei que retirar\u00eda ese status \u00e1 serpentinita debido a que pode conter cris\u00f3tilo, o cal pode orixinar o nocivo asbesto. Pero atopou a oposici\u00f3n dalg\u00fans xe\u00f3logos californianos que sinalaron que o cris\u00f3tilo presente non \u00e9 perigoso a non ser que sexa mobilizado no aire como po."}
{"id": "593042", "revid": "15490", "url": "https://gl.wikipedia.org/wiki?curid=593042", "title": "FannyAnn Eddy", "text": "FannyAnn Viola Eddy, nada en Serra Leoa o 14 de xu\u00f1o de 1974 e finada en Freetown o 29 de setembro de 2004, foi unha activista polos dereitos das persoas gais e lesbianas tanto no seu pa\u00eds, Serra Leoa, como en toda \u00c1frica.\nTraxectoria.\nEn 2002 fundou a Sierra Leone Lesbian and Gay Association, a primeira asociaci\u00f3n LGBTI do pa\u00eds. Viaxou moito e acudiu \u00e1 ONU e a outras agrupaci\u00f3ns internacionais. En abril de 2004 apoiou a aprobaci\u00f3n da Resoluci\u00f3n brasileira a prol dos dereitos LGBTI na ONU en Xenebra.\nEddy foi asasinada o 29 de setembro de 2004. Un grupo de polo menos tres homes asaltaron a oficina da Sierra Leone Lesbian and Gay Association no centro de Freetown, viol\u00e1rona en grupo, acoitel\u00e1rona e romp\u00e9ronlle o pescozo. Por\u00e9n, ningu\u00e9n foi condenado polo crime.\nEddy ti\u00f1a un fillo de 10 anos e unha parella, Esther Chikalipa.\nLegado.\nA Hirschfeld Eddy Foundation, unha entidade a prol dos dereitos humanos de lesbianas e gais, leva o seu apelido e o de Magnus Hirschfeld, f\u00edsico e sex\u00f3logo gai alem\u00e1n.\nEn 2008 creouse o premio FannyAnn Eddy de Poes\u00eda."}
{"id": "593044", "revid": "80768", "url": "https://gl.wikipedia.org/wiki?curid=593044", "title": "Michael D. Jones", "text": "Michael Daniel Jones nado en Llanuwchllyn, Merioneth (condado de Gwynedd) o 2 de marzo de 1822 e finado en Bala (Gwynedd) o 2 de decembro de 1898 foi un ministro congregacionalista gal\u00e9s e director dun colexio teol\u00f3xico, pero \u00e9 lembrado especialmente como fundador do asentamento gal\u00e9s na Patagonia co\u00f1ecido como Y Wladfa e como un dos pais do nacionalismo gal\u00e9s moderno.\nTraxectoria.\nDespois de adestrarse para o ministerio no Presbyterian College de Carmarthen e despois no Highbury College de Londres, pasou uns dezaoito meses en Cincinnati, Ohio, onde foi ordenado para o ministerio cristi\u00e1n. Regresou a Gales e en 1850 foi nomeado ministro en Bwlchnewydd e Gibeon en Carmarthenshire, antes de suceder ao seu pai como director do Bala Independent College en 1855.\nO seu nome est\u00e1 intimamente ligado ao intento de establecer un asentamento gal\u00e9s na Patagonia, Arxentina, na d\u00e9cada de 1860 onde o gal\u00e9s ser\u00eda a lingua de relixi\u00f3n, goberno, comercio e educaci\u00f3n. O 150 aniversario (28 de xullo de 1865) deste asentamento gal\u00e9s-arxentino en Rawson, Chubut celebrouse en 2015.\nEn 1889, Jones converteuse en membro do primeiro Consello do Condado de Merionethshire, a\u00ednda que ti\u00f1a unha maior\u00eda de s\u00f3 oito votos sobre o seu opo\u00f1ente conservador.\nJones \u00e9 reco\u00f1ecido como o primeiro en defender unha soluci\u00f3n pol\u00edtica para defender a identidade galesa e, polo tanto, \u00e9 visto como un dos precursores m\u00e1is significativos do nacionalismo gal\u00e9s."}
{"id": "593045", "revid": "98629", "url": "https://gl.wikipedia.org/wiki?curid=593045", "title": "Just Like Heaven (filme)", "text": "Just Like Heaven \u00e9 un filme estadounidense de 2005 dirixido por Mark Waters. Est\u00e1 protagonizado por Reese Witherspoon, Mark Ruffalo e Jon Heder. Bas\u00e9ase na novela francesa de 1999 \"Et si c'\u00e9tait vrai...\" de Marc Levy. Steven Spielberg obtivo os dereitos para producir o filme a partir do libro. Estreouse nos cinemas dos Estados Unidos o 16 de setembro de 2005. Recibiu valoraci\u00f3ns dispares por parte da cr\u00edtica e recadou 102 mill\u00f3ns de d\u00f3lares.\nSinopse.\nElizabeth Masterson (Reese Witherspoon) \u00e9 unha doutora dedicada ao seu traballo. Cando a s\u00faa irm\u00e1, que ten d\u00faas fillas, lle consegue unha cita, Elizabeth ten un accidente automobil\u00edstico. Mentres tanto, un arquitecto paisaxista chamado David Abbott (Mark Ruffalo) m\u00fadase a San Francisco ao antigo apartamento de Elizabeth. Cando David est\u00e1 no apartamento, o esp\u00edrito de Elizabeth ac\u00f3sao. Ela non lembra quen \u00e9, cal \u00e9 a s\u00faa familia nin a que se dedicaba. S\u00f3 lembra que ese \u00e9 o seu apartamento e o lugar no que estaban as s\u00faas cousas. David acepta descubrir quen era Elizabeth, e segundo vai descubrindo cousas sobre ela, os dous comezan a namorarse.\nAcollida.\nRecadaci\u00f3n.\n\"Just like Heaven\" recadou 48,3 mill\u00f3ns de d\u00f3lares nos Estados Unidos e o Canad\u00e1, e outros 54,5 mill\u00f3ns m\u00e1is noutros territorios, conseguindo un total internacionalmente de 102,9 mill\u00f3ns sobre un orzamento de 58 mill\u00f3ns."}
{"id": "593047", "revid": "23204", "url": "https://gl.wikipedia.org/wiki?curid=593047", "title": "Riven chornoho", "text": "Riven chornoho (en ) \u00e9 un filme ucra\u00edno de 2017 dirixido e escrito por Valentyn Vasyanovych. Foi escollido como candidato de Ucra\u00edna para o \u00d3scar \u00f3 mellor filme internacional na 90\u00aa edici\u00f3n dos premios, mais finalmente non foi nomeado. Ocupa o posto 95-100 na lista dos 100 mellores filmes da historia do cinema ucra\u00edno segundo o Centro Nacional Oleksandr Dov\u017eenko.\nSinopse.\nKostya, un fot\u00f3grafo de vodas de 50 anos, vive unha crise da mediana idade despois de que o seu pai quedase paralizado por un derramo cerebral e a s\u00faa moza o abandonase. Todo o que amaba e ao que estaba unido foise para sempre. A\u00ednda que non hai moitas cousas as\u00ed na s\u00faa vida: un pai paralizado logo dunha apoplex\u00eda, un amigo, un estilista de revistas de vodas, un gato vello, diapositivas nas que \u00e9 feliz. Kostya leva toda a s\u00faa vida fotografando a felicidade doutras persoas. Para el, \u00e9 unha rutina normal."}
{"id": "593052", "revid": "23204", "url": "https://gl.wikipedia.org/wiki?curid=593052", "title": "Ukrainian Sheriffs", "text": ""}
{"id": "593054", "revid": "27155", "url": "https://gl.wikipedia.org/wiki?curid=593054", "title": "Dorsal do Atl\u00e1ntico", "text": ""}
{"id": "593055", "revid": "23204", "url": "https://gl.wikipedia.org/wiki?curid=593055", "title": "Povodyr", "text": "Povodyr (en ) \u00e9 un filme ucra\u00edno de 2014 dirixido por Oles Sanin. Foi escollido como candidato de Ucra\u00edna para o \u00d3scar \u00f3 mellor filme internacional na 87\u00aa edici\u00f3n dos premios, mais finalmente non foi nomeado. Houbo certa pol\u00e9mica sobre a selecci\u00f3n do filme en Ucra\u00edna en relaci\u00f3n ao proceso de votaci\u00f3n. Hai unha versi\u00f3n especial audiodescrita para persoas cegas.\nSinopse.\nAmbientado na Ucra\u00edna sovi\u00e9tica en 1930, conta a historia do enxe\u00f1eiro estadounidense Michael Shamrock, que chega a Kh\u00e1rkiv co seu fillo de dez anos, Peter para axudar a \"constru\u00edr o socialismo\". Nam\u00f3rase dunha actriz Olga que ten outro admirador, o comisario Vladimir.\nEn tr\u00e1xicas circunstancias, o americano \u00e9 asasinado e o seu fillo \u00e9 salvado dos seus perseguidores por un bardo cego (kobzar). Sen outra oportunidade de sobrevivir nunha terra estranxeira, o neno conv\u00e9rtese no seu gu\u00eda."}
{"id": "593058", "revid": "15490", "url": "https://gl.wikipedia.org/wiki?curid=593058", "title": "Home lagarto", "text": "O home lagarto \u00e9 un ser mitol\u00f3xico da cultura galega. \u00c9 un lagarto xigante con esqueleto humano pero con pel de r\u00e9ptil. Pos\u00fae moitas riquezas na s\u00faas covas e vive nas monta\u00f1as de Lugo e Ourense.\nRec\u00f3llese da tradici\u00f3n oral por Laureano Prieto.\nA historia.\nO conto fala dun lagarto xigantesco que adoitaba tomalo sol diante da s\u00faa cova.Deuse conta de que un cazador est\u00e1balle apunt\u00e1ndo cunha escopeta e mirouno e ofreceulle un trato, el dar\u00edalle todas as riquezas que el quixera a cambio de ofrecerlle unha das s\u00faas fillas. S\u00f3 a pequena estivo disposta a ir, a\u00ednda que sospeitaba que ser\u00eda o almorzo do lagarto sacrificouse a costa da familia .\nO lagarto non a comeu, e propuxolle unha serie de probas ao logo dun ano."}
{"id": "593059", "revid": "111586", "url": "https://gl.wikipedia.org/wiki?curid=593059", "title": "Exempli gratia", "text": ""}
{"id": "593060", "revid": "111586", "url": "https://gl.wikipedia.org/wiki?curid=593060", "title": "Cf.", "text": "Cf. (do lat\u00edn confer, imperativo do verbo \"conferre\", \"conf\u00edrase\", \"confr\u00f3ntese\") ou cp. (\"comparar\") son abreviaturas que se atopan habitualmente nas notas de referencia situadas na parte inferior da p\u00e1xina. O seu uso indica outros autores ou notas da mesma obra relacionadas co mesmo tema, pero abordadas doutra maneira ou mesmo ofrecendo unha visi\u00f3n contraria.\nAs expresi\u00f3ns \"cf. supra\" ou \"cf. infra\" recomendan consultar as li\u00f1as e p\u00e1xinas de arriba ou debaixo respectivamente."}
{"id": "593061", "revid": "111586", "url": "https://gl.wikipedia.org/wiki?curid=593061", "title": "Confer", "text": ""}
{"id": "593063", "revid": "55821", "url": "https://gl.wikipedia.org/wiki?curid=593063", "title": "Praza das Cinco R\u00faas", "text": " \nA Praza das Cinco R\u00faas \u00e9 unha praza de orixe medieval situada en pleno centro hist\u00f3rico da cidade de Pontevedra.\nOrixe do nome.\nA praza debe o seu nome ao feito de que nela confl\u00faen cinco r\u00faas do centro hist\u00f3rico: as d\u00faas partes da r\u00faa de Isabel II e as r\u00faas de Paio G\u00f3mez Chari\u00f1o, Bar\u00f3n e San Nicol\u00e1s. \nHistoria.\nA praza naceu na Idade Media como encrucillada de varios cami\u00f1os. Non formaba parte da primeira muralla do recinto da vila do s\u00e9culo XII e estaba no lado exterior da porta do Leste, ao final da r\u00faa Paio G\u00f3mez Chari\u00f1o. A praza foi amurallada no s\u00e9culo XV e nela localiz\u00e1base o torre\u00f3n do Rouco. Denomin\u00e1base praza dos Mendi\u00f1os (nome da parte inferior da r\u00faa Isabel II). Con posterioridade denominouse praza da Independencia.\nA finais do s\u00e9culo XIX Valle-Incl\u00e1n viviu na casa que pecha a praza polo oeste entre 1893 e 1895 cando escribiu o seu libro \"Femeninas\". No s\u00e9culo XX a praza pasou a denominarse praza de Rogelio Lois. Con motivo da morte de Rogelio Lois en 1905, La Ilustraci\u00f3n Gallega homenaxeouno e xestionou co Concello de Pontevedra unha praza que levase o seu nome.\nA praza foi reformada a partir de novembro de 1962 polo arquitecto e urbanista Francisco Pons Sorolla coa finalidade de destacar a beleza e o encanto do conxunto hist\u00f3rico. Para aumentar a zona de uso p\u00fablico da praza, estableceuse unha xerarqu\u00eda de espazos, diferenciando o punto central das \u00e1reas contiguas, mediante a instalaci\u00f3n dun elemento destacado, ambient\u00e1ndoa cun cruceiro que foi tra\u00eddo do barrio de Estribela na parroquia de Louriz\u00e1n. Modificouse o espazo da praza para obter un acusado movemento de volumes. As escaleiras nos distintos planos coordin\u00e1ronse coa escaleira da casa ao lado oeste, logrando unha composici\u00f3n arquitect\u00f3nica nobre. Para manter o ambiente t\u00edpico do recinto, reformouse unha casa da praza para plasmar o car\u00e1cter das vellas casas mari\u00f1eiras do litoral. \nO 25 de abril de 1996 aprobouse a recuperaci\u00f3n da toponimia tradicional das r\u00faas e prazas do centro hist\u00f3rico da cidade e a praza recuperou o seu tradicional nome de Cinco R\u00faas.\nDescrici\u00f3n.\n\u00c9 unha pequena praza de forma rectangular irregular, peonil como o resto do centro hist\u00f3rico da cidade. Est\u00e1 organizada en d\u00faas alturas ou niveis debido \u00e1 desigualdade no terreo en descenso desde un dos dous outeiros do centro hist\u00f3rico, xunto \u00e1 bas\u00edlica de Santa Mar\u00eda a Maior, cara ao r\u00edo L\u00e9rez. Ao oeste at\u00f3pase o nivel superior separado por un pequeno muro de pedra, co cruceiro destacado na esquina e escaleiras no medio para subir a esta plataforma p\u00e9trea. A parte baixa da praza, cruzamento das r\u00faas circundantes, \u00e9 a zona de tr\u00e1nsito onde confl\u00faen as cinco r\u00faas que lle dan nome e que \u00e9 zona de tapeo, con terrazas dos bares e restaurantes nos baixos das casas de arquitectura tradicional galega que a arrodean.\nA praza est\u00e1 dominada por un gran cruceiro barroco de 1773. O cruceiro lev\u00e1ntase sobre un pedestal ou base gran\u00edtica e est\u00e1 ornamentado con varias esculturas que se estenden polo fuste, o capitel e a cruz. Na parte inferior est\u00e1n representados Ad\u00e1n e Eva tentados pola serpe e probando o froito da \u00e1rbore da ciencia mentres que no fuste se sit\u00faa a imaxe de Santo Antonio co Neno no colo \u00e1 beira dunha inscrici\u00f3n que pide unha oraci\u00f3n polas \u00e1nimas do purgatorio e o Arcanxo Miguel. Na parte superior, sobre o capitel, o pecado orixinal \u00e9 redimido por Cristo crucificado cun frade \u00e1 beira.\nEdificios destacados.\nNo lado sur da praza, facendo esquina coa r\u00faa Paio G\u00f3mez Chari\u00f1o, at\u00f3pase unha casa barroca do s\u00e9culo XVIII. Presenta \u00f3culos circulares na planta baixa. As fiestras e portas te\u00f1en recercados simples e pilastras de \u00e1ngulo.\nXusto ao final da parte superior da praza, a casa barroca do n\u00famero 27 da r\u00faa Isabel II, orixinaria de 1450, ten 4 escudos de armas na s\u00faa fachada, dos cales tres son case id\u00e9nticos con armas dos Pimentel e dos Figueroa, con d\u00faas cunchas de vieira e d\u00faas follas de figueira en forma de cruz. Un deles presenta a ambos os dous lados a seguinte inscrici\u00f3n en caracteres g\u00f3ticos: \u00abESTA OBRA MAN / DOU FAZER / ESTEVAN MARTINEZ / RREGYDOR / ERA DE CCCLXXX\u00bb. No centro da fachada at\u00f3pase outro escudo de maior tama\u00f1o con flores de lis, rodeado de rocallas e na s\u00faa parte superior coroado por un helmo de fidalgo con penacho, cuxas armas corresponden a Melchor Francisco de Camba Flores."}
{"id": "593067", "revid": "54336", "url": "https://gl.wikipedia.org/wiki?curid=593067", "title": "Gangolfo de Avallon", "text": "San Gangolfo, tam\u00e9n chamado Gangolfo de Varennes, Gangolfo de Borgo\u00f1a e Gangolfo de Avallon, finado o 11 de maio de 760 \u00e9 venerado como m\u00e1rtir pola Igrexa cat\u00f3lica. \u00c9 padroeiro dos maridos enganados, dos fabricantes de luvas e da industria da lan, porque se lle atribu\u00eda o don de evitar que as ovellas caesen en trampas e arames.\nNome.\nEtimolox\u00eda.\nO seu nome, do xerm\u00e1nico Gangulf, \"lobo agresivo\", en lat\u00edn \"Gangulphus\", \u00e9 unha inversi\u00f3n de \"Wolfgang\", \"o atacado polo lobo\", da ra\u00edz xerm\u00e1nica *vulfa, \"[que ten a coraxe do] lobo\", e *ganc, \"loitar\".\nVariantes e derivaci\u00f3ns.\nO seu nome m\u00e1is com\u00fan en franc\u00e9s \u00e9 Saint Gangolf d'Avallon ou Gengoul d'Avallon, en: \"Gangulphus,\" tam\u00e9n co\u00f1ecido como \"Gengoul, Gangulf, Gangolf, Gangolfo, Gengou, Gangloff, Gengoux, Gigou, Genf, Gandoul, Gingolph, Gangulfus\" ou \"Golf\" )\nEn Portugal a historia da s\u00faa vida foi mesturada: a vida de San Goldofre resulta dunha fusi\u00f3n de elementos do culto ao primeiro prior (s. XI) do mosteiro de S. Pedro de Folques (Arganil), en Santa Cruz de Co\u00edmbra, coa \"passio\" de San Gangolfo refundida. \nUnhas variaci\u00f3ns do seu nome, \"Gengou / Gingolph / Jingo\" deron lugar a unha expresi\u00f3n eufem\u00edstica moi popular en lingua inglesa \"\"By Jingo\" (\"meance oath\" ou 'xuramento picado' de \"By Jesus\"). A expresi\u00f3n completa \u00e9 \"by the living Jingo\" (Polo Jingo vivo), substitu\u00edndo a frase \"By the living Jesus\" ou \"By the living God\"\" (\"Polo Deus vivo\", refer\u00edndose \u00e1 crenza cristi\u00e1 de que Xes\u00fas resucitou de entre os mortos). \"Living Jingo\" ref\u00edrese a unha lenda vinculada a San Gangolfo (ou Jingo) que despois do seu martirio ao ser cortado en anacos (hoxe reliquias en diversos lugares do antigo Sacro Imperio), as partes do corpo saltaron para acusar ao seu asasino. Unha versi\u00f3n da historia aparece nas (Lendas de Ingoldsby). Esa expresi\u00f3n \u00e9 inclu\u00edda en numerosas obras literarias e canci\u00f3ns, entre elas unha de 1878 cantada habitualmente nos pubs \u00e9poca vitoriana. A canci\u00f3n foi escrita en resposta \u00e1 rendici\u00f3n de Pleven a Rusia durante a guerra ruso-turca, pola que se abriu o cami\u00f1o a Constantinopla. O ano anterior, o vizconde Sherbrooke aplicara a expresi\u00f3n \u00e1 emoci\u00f3n b\u00e9lica. A letra da canci\u00f3n ti\u00f1a o coro: \nEsa canci\u00f3n deu a luz ao termo \"jingo\u00edsmo\" (\"jingoism\"), referido a un nacionalismo expansivo agresivo, e en particular aos que na Inglaterra do s\u00e9culo XIX, defend\u00edan unha actitude exaxeradamente patriota e hostil cara a Rusia. \nLenda.\nOs datos que co\u00f1ecemos do santo proceden dunha escritura da corte de Pipino o Breve do ano 762. Nacido nunha das familias m\u00e1is ilustres de Borgo\u00f1a, a s\u00faa educaci\u00f3n foi proporcionada polos seus pais, quer\u00edan facelo soldado e, ademais, casar con el.\nNa s\u00faa mocidade, Gangolfo era co\u00f1ecido pola s\u00faa honestidade e decencia, visitaba igrexas e l\u00eda textos relixiosos. Cando os seus pais morreron, converteuse nun propietario excepcional, coidando con soltura as finanzas da casa e os campos e doando parte do seu capital \u00e1s igrexas e aos pobres. Cando chegou o momento de casar, escolleu unha muller que non compart\u00eda as s\u00faas virtudes. Como membro da nobreza, Gangolfo participou nas guerras da \u00e9poca, mais tam\u00e9n predicou o Evanxeo en Frisia.\nNunha viaxe a Borgo\u00f1a, atopouse cunha propiedade en Bassigny na que hab\u00eda un manancial de auga boa e doce. Gangulfo comprou a propiedade, pero os seus amigos burl\u00e1ronse del porque non pod\u00eda levar a fonte para a casa. Por\u00e9n, cando Gangolfo volveu a casa, golpeou o chan cun pau e ao d\u00eda seguinte, unha nova fonte de auga brotou da terra.\nNa s\u00faa ausencia, a s\u00faa muller cometera adulterio cun cura. Ela proclamou a s\u00faa inocencia, pero Gangolfo quer\u00eda que demostrase a s\u00faa inocencia ante Deus. Por iso, mergullou a man da s\u00faa muller na mesma fonte de auga que el creara e a man da s\u00faa muller foi escaldada pola auga e ca\u00edulle a pel. Interpretando que era unha milagre divina, Gangolfo prohib\u00edulle \u00e1 muller compartir o seu leito, expatriou ao cura cara ao estranxeiro e decidiu renunciar \u00e1 s\u00faa fortuna e facerse eremita. Retirouse ao seu castelo de Avallon, preto de V\u00e9zelay, e realizou obras de penitencia e caridade.\nCon todo, o sacerdote non marchou e a s\u00faa muller volveu ao seu antigo amante. O cura, que quer\u00eda decapitar a Gangolfo, atacou o santo mentres durm\u00eda, pero s\u00f3 o puido ferir unha coxa. A ferida, por\u00e9n, resultou mortal e Gangulf recibiu a unci\u00f3n dos enfermos o 11 de maio de 760; no mesmo d\u00eda cel\u00e9brase o seu santoral.\nO cura fuxiu do pa\u00eds coa muller de Gangulfo. Segundo a tradici\u00f3n, na tumba do santo fac\u00edanse varios milagres, e tanto a s\u00faa muller como a s\u00faa amante padeceron doenzas at\u00e9 atopar a morte.\nVeneraci\u00f3n.\nAs reliquias de Gangolfo foron levadas a Varennes-sur-Amance, na diocese de Langres, onde foi adorado, e despois distribu\u00edronse a varios lugares de Francia, Alema\u00f1a, Holanda e Su\u00edza. O seu nome de Gangulf at\u00f3pase en numerosas martirolox\u00edas dos s\u00e9culos X e XI, en Francia, as\u00ed como en Alema\u00f1a, e m\u00e1is tarde en Inglaterra e Italia. A s\u00faa vida probabelmente foi escrita en Varennes. Hrosvit de Gandersheim escribiu unha versi\u00f3n da s\u00faa vida arredor do ano 960. \nEn franc\u00e9s existe o dito \n\"S'il pleut le jour de Saint-Gengoul,\nLes porcs auront de glands leur so\u00fbl\" (\"Se chover no d\u00eda de San Gangolfo, os porcos vanse fartar de landras\"). "}
{"id": "593069", "revid": "98629", "url": "https://gl.wikipedia.org/wiki?curid=593069", "title": "Tin Pan Alley", "text": "Tin Pan Alley foi a colecci\u00f3n de editores e compositores musicais de Nova York que dominaron a m\u00fasica popular estadounidense a finais do s\u00e9culo XIX e principios do XX. Orixinalmente, o nome refer\u00edase a un lugar espec\u00edfico: West 28th Street entre Fifth e Sixth Avenue no Flower District de Manhattan, e hai un letreiro na beirarr\u00faa da 28th Street, entre Broadway e Sixth Avenue, que o celebra. \nHistoria.\nOs inicios de Tin Pan Alley xeralmente rem\u00f3ntanse a 1885, cando varias compa\u00f1\u00edas editoriais de m\u00fasica establec\u00e9ronse no mesmo barrio de Manhattan. O final de Tin Pan Alley \u00e9 menos evidente. \nAlg\u00fans sit\u00faano no inicio da Gran Depresi\u00f3n dos anos 30, cando o fon\u00f3grafo, a radio e o cine substitu\u00edron a partitura como motor da m\u00fasica popular nos Estados Unidos, mentres que outros consideran que Tin Pan Alley continuou na d\u00e9cada de 1950, cando os primeiros estilos de m\u00fasica popular estadounidense. foron eclipsados polo auxe do rock &amp; roll, que se centrou no Brill Building.\nNome.\nAs orixes do nome \"Tin Pan Alley\" son incertas. Un relato afirma que era unha referencia pexorativa ao son de moitos pianos (compar\u00e1ndoo co golpe de tixolas - \"tin pans\", no orixinal). \nOutros afirman que o nome xurdiu de compositores que modificaban os seus pianos para producir un son m\u00e1is percusivo. Despois de moitos anos, o termo pasou a referirse \u00e1 industria musical estadounidense en xeral.\nO termo expand\u00eduse ao Reino Unido onde \"Tin Pan Alley\" tam\u00e9n \u00e9 usado para a Denmark Street no West End de Londres. Nos anos 20 a r\u00faa foi chamada \"Britain's Tin Pan Alley\" polo seu gran n\u00famero de tendas de m\u00fasica."}
{"id": "593077", "revid": "102241", "url": "https://gl.wikipedia.org/wiki?curid=593077", "title": "Lingua efik", "text": "A lingua efik (\"Usem Ef\u1ecbk\") \u00e9 unha lingua falada polo pobo efik, que habita nos estados de Cross River e Akwa Ibom, en Nixeria, as\u00ed como no noroeste do Camer\u00fan. A lingua efik \u00e9 mutuamente intelixible con outras linguas do baixo Cross River como o ibibio, o anaang, o oro e o Ekid mais o grao de intelixibilidade no caso do oro e o ekid \u00e9 unidireccional; noutras palabras, os falantes destas linguas falan e entenden efik (e ibibio) pero non viceversa. O vocabulario efik foi enriquecido e influenciado polo contacto externo cos brit\u00e1nicos, portugueses e outras comunidades circundantes como os balondo, os oron, os efut, os okoyong, os efiat e os ekoi (Qua)."}
{"id": "593079", "revid": "111586", "url": "https://gl.wikipedia.org/wiki?curid=593079", "title": "By Jingo", "text": "By Jingo \u00e9 unha expresi\u00f3n eufemism\u00edstica (en ingl\u00e9s un \"minced oath,\" xuramento picado) que apareceu raramente impresa, pero que se pode remontar polo menos ao s\u00e9culo XVII nun eufemismo transparente para empregar sustitu\u00edndo \"por Xes\u00fas\". O dicionario etimol\u00f3xico OED d\u00e1 fe da primeira aparici\u00f3n en 1694, nunha edici\u00f3n inglesa das obras de Fran\u00e7ois Rabelais como traduci\u00f3n do franc\u00e9s \"par Dieu!\" (\"por Deus!\").\nA expresi\u00f3n completa \u00e9 \"by the living Jingo\" (Polo Jingo vivo), substitu\u00edndo a frase \"\"By the living Jesus\" ou \"By the living God\"\" (\"Polo Deus vivo\", refer\u00edndose \u00e1 crenza cristi\u00e1 de que Xesucristo resucitou de entre os mortos). \"Living Jingo\" ref\u00edrese a unha lenda vinculada a San Gangolfo de Varennes (tam\u00e9n escrito \"Gengou / Gingolph / Jingo\") que despois do seu martirio ao ser cortado en anacos, as partes do corpo saltaron para acusar ao seu asasino. Unha versi\u00f3n da historia aparece en ('A Lendas de Ingoldsby').\nA forma \"by Gingo!\" tam\u00e9n se rexistra no s\u00e9culo XVIII.\nA expresi\u00f3n \"hey Jingo\"/\"hey Yingo\" tam\u00e9n era co\u00f1ecida no vocabulario dos ilusionistas e malabaristas como un indicio para a aparici\u00f3n m\u00e1xica dos obxectos (cf. \"abracadabra\"). Martim de Albuquerque nas s\u00faas \"Notas e consultas\" de 1881 menciona un uso impreso de 1679 da expresi\u00f3n.\nTam\u00e9n se reivindicou a s\u00faa orixe en linguas que non ser\u00edan moi familiares no pub brit\u00e1nico: en \u00e9uscaro, por exemplo, Jainko ou Jinko \u00e9 unha forma da palabra para \"Deus\". A afirmaci\u00f3n de que o termo \u00e9 referido \u00e1 emperatriz Jing\u016b foi totalmente desestimada.\nO coro dunha canci\u00f3n de 1878 de GH MacDermott (cantante) e George William Hunt (compositor) cantada habitualmente nos pubs e salas de m\u00fasica da \u00e9poca vitoriana deu a luz ao termo \"jingo\u00edsmo\" (\"jingoism\"). A canci\u00f3n foi escrita en resposta \u00e1 rendici\u00f3n de Plevna a Rusia durante a guerra ruso-turca, pola que se abriu o cami\u00f1o a Constantinopla. O ano anterior, o vizconde Sherbrooke aplicara a expresi\u00f3n, ent\u00f3n o xuramento dun escolar popular, \u00e1 emoci\u00f3n b\u00e9lica. A letra da canci\u00f3n ti\u00f1a o coro:\nA expresi\u00f3n util\u00edzaa o antagonista Carruthers no relato de Sherlock Holmes de 1903 de Arthur Conan Doyle \"\" (\"A aventura do ciclista solitario\"), as\u00ed como na adaptaci\u00f3n televisiva de 1984 de Granada desa mesma historia.\nA canci\u00f3n parodia (\"noverty song\") \"Oh By Jingo!\" foi un dos grandes \u00e9xitos da era Tin Pan Alley.\nA canci\u00f3n de 1970 \"After All\" de David Bowie, do \u00e1lbum \"The Man Who Sold the World\", tam\u00e9n usa a expresi\u00f3n \"\"Oh by Jingo\". O lanzamento orixinal estadounidense do \u00e1lbum incl\u00fae ademais a frase na contraportada, pronunciada por un grupo de bailar\u00edns.\nNo cap\u00edtulo 6 de \"The Call of the Wild\" (1903), Jack London usa unha forma dial\u00e9ctica da frase \"Py Jingo!\"\" para describir a Buck.\nA frase tam\u00e9n aparece no cap\u00edtulo 16 de \"The Wrong Box\" de Robert Louis Stevenson cando John reco\u00f1ece ao seu t\u00edo Joseph a quen cr\u00eda morto.\nCando Benito Mussolini ameazaba con invadir Abisinia en 1935, a revista de c\u00f3mics brit\u00e1nica \"Punch\" publicou unha parodia:\nTerry Pratchett fai referencia \u00e1 canci\u00f3n orixinal no seu libro \"Jingo\" de Discworld:"}
{"id": "593098", "revid": "15490", "url": "https://gl.wikipedia.org/wiki?curid=593098", "title": "Jingo\u00edsmo", "text": "O jingo\u00edsmo \u00e9 un nacionalismo en forma de pol\u00edtica exterior agresiva e proactiva, como a defensa dun pa\u00eds ou territorio polo uso de ameazas ou a forza militar real, en oposici\u00f3n \u00e1s relaci\u00f3ns pac\u00edficas, nos esforzos por salvagardar o que percibe como os seus intereses nacionais. \nColoquialmente, o \"jingo\u00edsmo\" \u00e9 un nesgo excesivo ao xulgar o propio pa\u00eds como superior aos demais \u2013 un tipo extremo de nacionalismo. (\"cf.\" chauvinismo e ultranacionalismo). \nTermo.\nO termo non aparece no DRAG, no Digalego, no bUSCatermos ou no \"Dicionario de dicionarios\" de USC/UVigo tampouco nas hipot\u00e9ticas variantes \"jingoismo\" ou \"xingo\u00edsmo\". Si que aparece en dicionarios de galego reintegrado, portugu\u00e9s e castel\u00e1n. En orixe, e a\u00ednda como acepci\u00f3n, o termo \u00e9 referido en particular aos que na Inglaterra do s\u00e9culo XIX, defend\u00edan unha actitude exaxeradamente patriota e hostil cara a Rusia.\nEtimolox\u00eda.\nO coro dunha canci\u00f3n do compositor GW Hunt, popularizado polo cantante GH MacDermott \u2013 se cantaba habitualmente nos pubs e salas de m\u00fasica \u2013 na \u00e9poca da guerra ruso-turca de 1877\u201378- deu a luz ao termo. A letra inclu\u00eda este estribillo:\nA toma de Constantinopla foi un obxectivo estrat\u00e9xico ruso de longa data, xa que lle dar\u00eda \u00e1 Armada rusa, con base no Mar Negro, un acceso sen trabas ao mar Mediterr\u00e1neo a trav\u00e9s do B\u00f3sforo e dos Dardanelos (co\u00f1ecidos como \"Estreito turco\"); pola contra, os brit\u00e1nicos estaban decididos a bloquear aos rusos, para protexer o seu propio acceso \u00e1 India. Na \u00e9poca na que se compuxo e cantaba a canci\u00f3n anterior, os rusos acheg\u00e1ronse ao seu obxectivo, a trav\u00e9s do Tratado de San Stefano; finalmente, os brit\u00e1nicos puideron facer retroceder aos rusos mediante a presi\u00f3n diplom\u00e1tica e a ameaza de guerra.\nA frase \"\"by Jingo!\" era un \"minced oath,\" un xuramento picado, escasamente documentado por escrito, usado en lugar de \"by Jesus!\"\" (\"por Xes\u00fas\").\nO uso do termo espec\u00edfico \"jingo\u00edsmo\" deriva da s\u00faa acu\u00f1aci\u00f3n polo radical brit\u00e1nico George Holyoake, como etiqueta pol\u00edtica, nunha carta ao \"Daily News\" o 13 de marzo de 1878. \nExemplos.\nNa d\u00e9cada de 1880, Henry Hyndman, l\u00edder da Federaci\u00f3n Socialdem\u00f3crata, volveuse en contra do internacionalismo, e promoveu unha versi\u00f3n do socialismo mesturada con nacionalismo e antisemitismo, at\u00e9 o punto de atacar \u00e1 s\u00faa compa\u00f1eira socialista Eleanor Marx en termos antisemitas, sinalando que ela \"herdara no seu nariz e na boca o tipo xudeu do propio Karl Marx\". Ao participar no grupo rupturista que fundou a Liga Socialista, Eleanor Marx escribiu pol\u00e9micas nas que describiu a Hyndman e os seus seguidores como \"The Jingo Party\" \"O Partido Jingo\".\nO maior xeneral da artiller\u00eda brit\u00e1nica Thomas Bland Strange, un dos fundadores do ex\u00e9rcito canadense e un dos comandantes de divisi\u00f3n durante a Rebeli\u00f3n do Noroeste de 1885, foi un soldado exc\u00e9ntrico e temperamental que ga\u00f1ou o sobrenome de \"Jingo Strange\" e titulou a s\u00faa autobiograf\u00eda de 1893 \"Gunner Jingo's Jubilee\".\nProbabelmente os primeiros usos do termo na prensa estadounidense ocorreron en relaci\u00f3n coa proposta de anexi\u00f3n de Hawai (\"Newlands' Resolution\") en 1893, despois de que un golpe de estado liderado por residentes estranxeiros, na s\u00faa maior\u00eda estadounidenses, e asistido polo ministro estadounidense en Hawai, derrocase a monarqu\u00eda constitucional e declarase unha rep\u00fablica (Rep\u00fablica de Hawai). O presidente republicano, Benjamin Harrison, e os republicanos no Senado dos Estados Unidos foron frecuentemente acusados de jingo\u00edsmo na prensa dem\u00f3crata por apoiar a anexi\u00f3n.\nTheodore Roosevelt foi frecuentemente acusado de \"jingo\u00edsmo\". Nun artigo do 23 de outubro de 1895 no \"The New York Times\", Roosevelt afirmou: \"F\u00e1lase moito do 'jingoismo'.\" \"Se por 'jingo\u00edsmo' queren dicir unha pol\u00edtica en aplicaci\u00f3n da cal estadounidenses insistir\u00e1n con resoluci\u00f3n e sentido com\u00fan en que as potencias estranxeiras respecten os nosos dereitos, ent\u00f3n somos 'jingos'\".\nEn \"Homage to Catalonia\", George Orwell denuncia as t\u00e1cticas dos xornalistas pol\u00edticos e desexa a introduci\u00f3n de avi\u00f3ns na guerra para ver finalmente \"un jingo cun burato de bala\".\nA pol\u00edtica de apaciguamento cara a Hitler levou a referencias sat\u00edricas \u00e1 desaparici\u00f3n de tales actitudes jingo\u00edstas ante a agresi\u00f3n nazi. Un debuxo de EH Shepard titulado \"The Old-Fashioned Customer\" apareceu o 28 de marzo de 1938 en \"Punch\". Ambientado nunha tenda de discos, John Bull preg\u00fantalle ao vendedor de discos (o primeiro ministro Neville Chamberlain): \"\"Preg\u00fantome se tes unha canci\u00f3n que recorde sobre non querer loitar, pero se facemos... algo, algo, algo. .. n\u00f3s tam\u00e9n temos o di\u00f1eiro?\".\" Na parede hai un retrato de Lord Salisbury. \nA ret\u00f3rica de Corea do Norte foi descrita \u00e1s veces como \"jingo\u00edsta\". "}
{"id": "593105", "revid": "25871", "url": "https://gl.wikipedia.org/wiki?curid=593105", "title": "Marga", "text": "Unha marga \u00e9 unha rocha sedimentaria de tipo terr\u00edxeno, composta por unha fracci\u00f3n arxilosa e outra carbonatada, xeralmente de carbonato de calcio (calcita), ou ben de carbonato de magnesio e calcio (dolomita [MgCa(CO3)2]). Como minerais accessorios poden presentar xeralmente cuarzo, mica, grafito, xeso ou pirita. A s\u00faa densidade \u00e9 de 2-2,65. Nas margas t\u00edpicas, a porcentaxe de carbonato de calcio vai do 35% ao 65%; por riba e por debaixo destes valores hai termos de transici\u00f3n cara ao calcario (ou dolom\u00eda) polos contidos altos de carbonato ou ben cara \u00e1 arxila polos contidos baixos de carbonato. Marga era orixinariamente un vello termo aplicado laxamente a unha gran variedade de materiais, moitos de orixe sedimentaria, basicamente mesturas de arxila e carbonato de calcio, formados en condici\u00f3ns acu\u00e1ticas. Este tipo de rochas deriva de sedimentos fangosos de orixe principalmente mari\u00f1a en condici\u00f3ns de baixa enerx\u00eda do medio.\nAmbiente sedimentario e caracter\u00edsticas fisicoqu\u00edmicas.\nAs margas son rochas derivadas da diax\u00e9nese de lodo de composici\u00f3n mixta, constitu\u00eddas por fracci\u00f3ns variables de carbonato de calcio e de minerais arxilosos. A fracci\u00f3n terr\u00edxena fina \u00e9 orixinada por \u00e1reas continentais adxacentes \u00e1 \u00e1rea de sedimentaci\u00f3n, mentres que a fracci\u00f3n carbonatada pode derivar da precipitaci\u00f3n qu\u00edmica (no caso de cuncas de lagoas ou de lagos con sedimentaci\u00f3n evapor\u00edtica), ou da sedimentaci\u00f3n por decantaci\u00f3n de restos de organismos microsc\u00f3picos con casca ou esqueletos de composici\u00f3n calcaria.\nO ambiente sedimentario destes litotipos pode ser de lagoa, mari\u00f1o ou de lago. Os clastos, de composici\u00f3n predominantemente filosilicatada te\u00f1en uns grans con dimensi\u00f3ns inferiores a 1/16 de mil\u00edmetro. O cemento da rocha (por definici\u00f3n, carbonatado) pode estar constitu\u00eddo por calcita ou aragonita, mais tam\u00e9n existen margas dolom\u00edticas coa fracci\u00f3n carbonatada dolomitizada.\nO aspecto pode ser terroso e m\u00e1is ou menos friable ou masivo con fractura prism\u00e1tica ou tam\u00e9n c\u00f3ncava. A mi\u00fado, os sedimentos margosos son fosil\u00edferos, \u00e1s veces con abundancia de formas e exemplares con f\u00f3siles en bo estado de conservaci\u00f3n. Como rocha carbonatada, reacciona con efervescencia inmersa en \u00e1cido clorh\u00eddrico.\nDistribuci\u00f3n.\nAs margas (en senso amplo) son sedimentos t\u00edpicos da plataforma continental e de mares epicontinentais, ou sexa, de mares situados sobre parte da codia continental. Derivan de d\u00faas fontes principais:\nOs sedimentos margosos est\u00e9ndense tam\u00e9n no dominio pel\u00e1xico m\u00e1is profundo e na parte m\u00e1is pr\u00f3xima da chaira abisal.\nOs sedimentos margosos est\u00e1n moi difundidos por todo o mundo. Cando est\u00e1n erosionados, toman o aspecto de \"bad lands\", terras ermas onde practicamente non crece ningunha planta.\nUsos.\nO principal aproveitamento das margas \u00e9 para fabricar cemento, xa que o seu alto contido en carbonato de calcio e a presenza de arxilas expansivas (esmectitas) acostuma a impedir o seu uso como materia prima na industria cer\u00e1mica. Tam\u00e9n se utilizan como emenda calcaria (incorporaci\u00f3n de calcio) en terreos de cultivo \u00e1cidos.\nTipos.\nAs margocalcarias ou calcarias arxilosas son margas cun contido de carbonatos entre un 75 e un 80% (ou 65-90%) e o resto \u00e9 arxila."}
{"id": "593107", "revid": "12452", "url": "https://gl.wikipedia.org/wiki?curid=593107", "title": "San Gangolfo", "text": ""}
{"id": "593109", "revid": "12452", "url": "https://gl.wikipedia.org/wiki?curid=593109", "title": "Gangolfo de Varennes", "text": ""}
{"id": "593111", "revid": "111586", "url": "https://gl.wikipedia.org/wiki?curid=593111", "title": "Gangolfo de Borgo\u00f1a", "text": ""}
{"id": "593114", "revid": "98629", "url": "https://gl.wikipedia.org/wiki?curid=593114", "title": "Organizaci\u00f3n territorial de Espa\u00f1a", "text": "A organizaci\u00f3n territorial de Espa\u00f1a nun Estado unitario rexional ou, como se co\u00f1ece polas s\u00faas particularidades, nun Estado auton\u00f3mico, est\u00e1 baseada no que indica o artigo 2 da Constituci\u00f3n de 1978, que declara \u00aba indisoluble unidade espa\u00f1ola\u00bb e \u00abgarantiza o dereito \u00e1 autonom\u00eda das nacionalidades e rexi\u00f3ns que a integran e a solidariedade entre todas elas\u00bb. Este artigo est\u00e1 desenvolvido polo T\u00edtulo VIII sobre a organizaci\u00f3n territorial do Estado, cuxo artigo 137 establece:\nTralos pactos auton\u00f3micos de 1981 e 1992, Espa\u00f1a vert\u00e9brase en 17 comunidades aut\u00f3nomas (unha delas comunidade foral) e d\u00faas cidades aut\u00f3nomas. \nComunidades aut\u00f3nomas:\nCidades aut\u00f3nomas de:\nAs\u00ed coma uns territorios situados no norte de \u00c1frica co\u00f1ecidos como prazas menores de soberan\u00eda (Illas Chafarinas, Illas Alhucemas e o Pe\u00f1\u00f3n de V\u00e9lez da Gomera), administrados directamente polo goberno espa\u00f1ol. Existe unha illa no r\u00edo Bidasoa, na fronteira franco-hispana, que cada seis meses est\u00e1 baixo a soberan\u00eda de cada un deses pa\u00edses, \u00e9 a Illa dos Fais\u00e1ns, \u00e9 o condominio mais pequeno do mundo.\nCada comunidade aut\u00f3noma est\u00e1 formada por unha ou varias provincias, ata un total de 50 en todo o territorio nacional. \u00c1 s\u00faa vez, cada provincia est\u00e1 dividida nun n\u00famero variable de municipios, que en toda Espa\u00f1a suman un total de 8131. Os municipios son as entidades territoriais b\u00e1sicas na organizaci\u00f3n territorial de Espa\u00f1a. Existen outras entidades territoriais con personalidade xur\u00eddica que consisten en agrupaci\u00f3ns de municipios (comarca / mancomunidade de municipios) ou en entidades de rango inferior ao municipio, co\u00f1ecidas como entidades locais menores.\nAs\u00ed pois, Espa\u00f1a div\u00eddese xudicialmente en municipios, partidos xudiciais, provincias e comunidades aut\u00f3nomas. Un partido xudicial pode estar composto por varios municipios. Esta distribuci\u00f3n establ\u00e9cese na Lei 38/1988, de 28 de decembro, de demarcaci\u00f3n e planta xudicial.\nComunidades aut\u00f3nomas.\nO territorio espa\u00f1ol est\u00e1 dividido en dezasete comunidades aut\u00f3nomas. Cada comunidade aut\u00f3noma conta cun Goberno auton\u00f3mico, unha Asemblea auton\u00f3mica lexislativa e un Estatuto de autonom\u00eda que establece a denominaci\u00f3n, o territorio, o modelo organizativo e as competencias que a comunidade asume.\nA Constituci\u00f3n espa\u00f1ola de 1978 non determinou cales deb\u00edan ser as comunidades aut\u00f3nomas, sen\u00f3n que estableceu unha serie de procedementos para a formaci\u00f3n das mesmas a partir das provincias espa\u00f1olas. Entre 1979 e 1983 constitu\u00edronse as dezasete comunidades aut\u00f3nomas. En orden de accesi\u00f3n \u00e1 autonom\u00eda, as comunidades aut\u00f3nomas son: Pa\u00eds Vasco, Catalu\u00f1a, Galicia, Andaluc\u00eda, Asturias, Cantabria, A Rioxa, Murcia, Comunidade Valenciana, Arag\u00f3n, Castela-A Mancha, Canarias, Navarra, Estremadura, Baleares, Comunidade de Madrid e Castela e Le\u00f3n. Ceuta e Melilla quedaron configuradas coma cidades aut\u00f3nomas (en resumo; poseen competencias superiores \u00e1s dun municipio espa\u00f1ol xa que poden decretar regulaci\u00f3ns executivas, pero inferiores \u00e1s dunha comunidade aut\u00f3noma posto que non te\u00f1en c\u00e1maras lexislativas propiamente ditas).\nProvincias.\nO ordenamento constitucional configura a Provincia como unha figura determinada pola agrupaci\u00f3n de municipios dentro duns l\u00edmites territoriais, cuxa modificaci\u00f3n esixe Lei Org\u00e1nica. A Constituci\u00f3n plantexa un papel m\u00faltiple para a Provincia. Desta maneira, non s\u00f3 \u00e9 un ente local, con personalidade xur\u00eddica propia e autonom\u00eda na xesti\u00f3n dos seus intereses, sen\u00f3n que tam\u00e9n cumpre a funci\u00f3n de divisi\u00f3n territorial para o cumprimento das actividades do Estado, as\u00ed como a tarefa de servir como circunscrici\u00f3n electoral.\nComo ente aut\u00f3nomo, o seu goberno e administraci\u00f3n \u00e9 atribu\u00eddo pola Constituci\u00f3n a unha Corporaci\u00f3n de car\u00e1cter representativo, normalmente unha Deputaci\u00f3n Provincial. A Lei de Bases de R\u00e9xime Local desenvolve tales previsi\u00f3ns, sinalando que a Deputaci\u00f3n constar\u00e1 de Pleno, Xunta de Goberno, Presidente e Vicepresidente.\nMunicipios.\nO Municipio \u00e9 unha Administraci\u00f3n P\u00fablica que se asenta sobre el territorio do termo municipal, gozando de personalidade xur\u00eddica propia e autonom\u00eda para a xesti\u00f3n dos seus respectivos intereses.\nA autonom\u00eda local deu obxecto de numerosa xurisprudencia por parte do Tribunal Constitucional, que tratou de perfilar un \u00e1mbito competencial propio e compatible co poder do Estado Xeral e a comunidade aut\u00f3noma na que se sit\u00faa."}
{"id": "593117", "revid": "27155", "url": "https://gl.wikipedia.org/wiki?curid=593117", "title": "Metamorfismo", "text": "O metamorfismo \u00e9 a transformaci\u00f3n de rochas xa existentes (o prot\u00f3lito ou rocha de partida) orixinando outra rocha de diferente composici\u00f3n mineral ou textura chamada rocha metam\u00f3rfica. O prot\u00f3lito pode ser unha rocha de calquera tipo: sedimentaria, magm\u00e1tica ou mesmo unha rocha metam\u00f3rfica preexistente (que dar\u00e1 lugar a outra rocha metam\u00f3rfica distinta). O metamorfismo ten lugar a temperaturas que pasan dos 150 a 200\u00a0\u00b0C, e a mi\u00fado a presi\u00f3ns elevadas ou en presenza de flu\u00eddos quimicamente activos, pero a rocha permanece esencialmente s\u00f3lida durante todo o proceso de transformaci\u00f3n. Pero tanto os cambios \u00e1 alza coma \u00e1 baixa da presi\u00f3n e temperatura poden orixinar transformaci\u00f3ns metam\u00f3rficas. As rochas estaban estables nunhas determinadas condici\u00f3ns e deixan de estalo cando estas condici\u00f3ns cambian, produc\u00edndose cambios nas rochas que as devolven \u00e1 estabilidade nas novas condici\u00f3ns. O metamorfismo \u00e9 distinto da meteorizaci\u00f3n e da diax\u00e9nese, que son cambios que te\u00f1en lugar na superficie ou relativamente preto da superficie da Terra.\nHai varias formas de metamorfismo, inclu\u00edndo o rexional, de contacto (t\u00e9rmico), hidrotermal, de impacto e din\u00e1mico. Difer\u00e9ncianse nas temperaturas e presi\u00f3ns caracter\u00edsticas de cada tipo e na velocidade \u00e1 que ten lugar e o grao en que interve\u00f1en flu\u00eddos reactivos. O metamorfismo que ocorre cun incremento das condici\u00f3ns de presi\u00f3n e temperatura denom\u00ednase metamorfismo \"pr\u00f3grado\" ou progresivo, mentres que a diminuci\u00f3n da temperatura e presi\u00f3n caracterizan o \"metamorfismo retr\u00f3grado\" ou regresivo.\nA petrolox\u00eda metam\u00f3rfica \u00e9 o estudo das rochas metam\u00f3rficas e da s\u00faa formaci\u00f3n. Os petr\u00f3logos metam\u00f3rficos utilizan moito a mec\u00e1nica estat\u00edstica e a petrolox\u00eda experimental para comprender os procesos metam\u00f3rficos.\nAxentes do metamorfismo.\nOs axentes que interve\u00f1en no metaformismo son a calor, a presi\u00f3n, a presenza de flu\u00eddos. Tam\u00e9n infl\u00faen a natureza previa da rocha que vai ser afectada e o tempo:\nAdemais dos axentes anteriores, tam\u00e9n infl\u00faen no resultado final os seguintes factores:\nProcesos metam\u00f3rficos.\nO metamorfismo \u00e9 o conxunto de procesos polos cales as rochas existentes se transforman f\u00edsica ou quimicamente a elevada temperatura, sen fundirse en ning\u00fan grao. A importancia da calor na fomaci\u00f3n de rochas metam\u00f3rficas foi reco\u00f1ecido primeiramente polo naturalista escoc\u00e9s James Hutton, quen se considera o pai da xeolox\u00eda moderna. Hutton escribiu en 1795 que algunhas capas de rocha das terras altas escocesas foran orixinalmente rochas sedimentarias, pero que se transformaron por estar sometidas a unha gran calor.\nHutton tam\u00e9n especulou que a presi\u00f3n era importante no metamorfismo. Esta hip\u00f3tese foi comprobada polo seu amigo, James Hall, quen selou creta nun improvisado recipiente a presi\u00f3n constru\u00eddo a partir do tubo dun can\u00f3n e quentouno nun forno alto de fundici\u00f3n. Hall atopou que isto produc\u00eda un material que lembraba fortemente ao m\u00e1rmore, en vez de ao habitual cal vivo producido ao quentar a creta ao aire libre. Segidamente xe\u00f3logos franceses engadiron o metasomatismo como outra causa do metamorfismo, \u00e9 dicir, a circulaci\u00f3n de flu\u00eddos cargados de minerais a trav\u00e9s das rochas enterradas. Por\u00e9n, o metamorfismo pode ter lugar sen intervenci\u00f3n do metasomatismo (metamorfismo isoqu\u00edmico) ou a profundidades de s\u00f3 uns poucos centos de metros, onde as presi\u00f3ns son relativaemnte baixas (por exemplo, no metamorfismo de contacto).\nUnha rocha pode ser transformada sen fundirse porque a calor causa que rompan os enlaces entre \u00e1tomos, liberando os \u00e1tomos para que se movan e formen novos enlaces con outros \u00e1tomos. O flu\u00eddo que hai nos poros entre os grans dos minerais \u00e9 un medio importante onde se intercambian os \u00e1tomos. Isto permite a recristalizaci\u00f3n dos minerais existentes ou a cristalizaci\u00f3n de novos minerais con diferentes estruturas cristalinas ou composici\u00f3ns qu\u00edmicas (neocristalizaci\u00f3n). A transformaci\u00f3n converte os minerais do prot\u00f3lito en formas que son m\u00e1is estables (pr\u00f3ximas ao equilibrio t\u00e9rmico) baixo as condici\u00f3ns de presi\u00f3n e temperatura \u00e1s que ten lugar o metamorfismo.\nO metamorfismo consid\u00e9rase xeralmente que empeza a temperaturas de 100 a 200\u00a0\u00b0C. Isto excl\u00fae os cambios diaxen\u00e9ticos debidos \u00e1 compactaci\u00f3n e litificaci\u00f3n, que ten como resltado a formaci\u00f3n de rochas sedimentarias. O l\u00edmite superior das condici\u00f3ns metam\u00f3rficas est\u00e1 no punto de s\u00f3lidus da rocha, que \u00e9 a temperatura \u00e1 que a rocha empeza a fundir. Nese punto, o proceso pasa a ser de tipo \u00edgneo ou magm\u00e1tico. A temperatura de s\u00f3lidus depende da composici\u00f3n da rocha, da presi\u00f3n e de se a rocha est\u00e1 saturada de auga ou non. As temperaturas t\u00edpicas de s\u00f3lidus van desde 650\u00aa C no granito h\u00famido a unha presi\u00f3n duns poucos centos de megapascais (Mpa) ata uns 1080\u00aa C no basalto h\u00famido \u00e1 presi\u00f3n atmosf\u00e9rica. As migmatitas son rochas formadas nese l\u00edmite superior (alto metamorfismo), que conte\u00f1en c\u00e1psulas e veas de material que empezou a fundir pero que non se segregou completamente do residuo refractario.\nO proceso metam\u00f3rfico pode ocorrer a case calquera presi\u00f3n, desde preto da presi\u00f3n da superficie (por metamorfismo de contacto) ata presi\u00f3ns de m\u00e1is de 1.500 Mpa (16 kbar).\nRecristalizaci\u00f3n.\nO cambio no tama\u00f1o e orientaci\u00f3n dos grans da rocha durante o proceso de metamorfismo ch\u00e1mase recristalizaci\u00f3n. Por exemplo, os pequenos cristais de calcita das rochas sedimentarias calcaria e creta cambian dando unha rocha con cristais m\u00e1is grandes, que \u00e9 a rocha metam\u00f3rfica m\u00e1rmore. No arenito metamorfizado, a recristalizaci\u00f3n das areas de cuarzo orixinais d\u00e1 lugar a unha cuarcita moi compacta, tam\u00e9n chamada metacuarcita, na cal os cristais de cuarzo, xeralmente m\u00e1is grndes, est\u00e1n entrelazados. Tanto as altas temperaturas coma as altas presi\u00f3n contrib\u00faen \u00e1 recristalizaci\u00f3n. A temperatura alta permite que os \u00e1tomos e i\u00f3ns nos cristais s\u00f3lidos migren, reorganizando as\u00ed os cristais, mentres que as presi\u00f3ns causan a disoluci\u00f3n dos cristais da rocha nos seus puntos de contacto (\"disoluci\u00f3n a presi\u00f3n\") e a s\u00faa redeposici\u00f3n no espazo acuoso dos poros.\nDurante a recristalizaci\u00f3n, a identidade do mineral non cambia, s\u00f3 a s\u00faa textura. A recristalizaci\u00f3n empeza xeralmente cando as temperaturas acadan a metade do punto de fusi\u00f3n do mineral xeralmente medida na escala Kelvin.\nA disoluci\u00f3n a presi\u00f3n empeza duranre a diax\u00e9nese (o proceso de litificaci\u00f3n de sedimentos en rochas sedimentarias) pero compl\u00e9tase durante as etapas iniciais do metamorfismo. Para un prot\u00f3lito de arenito, a li\u00f1a divisoria entre a diax\u00e9nese e o metamorfismo pode situarse no punto en que os grans de cuarzo en tensi\u00f3n empezan a ser substitu\u00eddos por novos cristais de cuarzo pequenos non tensionados, producindo unha \"textura de morteiro\" que pode identificarse en secci\u00f3n fina baixo un microscopio de polarizaci\u00f3n. Ao incrementarse o grao de metamorfismo prod\u00facese unha maior recristalizaci\u00f3n con \"textura de escuma\", caracterizada por grans poligonais que se xuntan en uni\u00f3ns triplas e despois unha \"textura porfirobl\u00e1stica\" (porf\u00edrica), caracterizada por grans irregulares grosos, inclu\u00edndo alg\u00fans grans grandes (porfiroblastos.)\nAs rochas metam\u00f3rficas son tipicamente m\u00e1is cristalinas de gran groso que os prot\u00f3litos a partir dos cales se formaron. Os \u00e1tomos no interior dun cristal est\u00e1n rodeados por unha disposici\u00f3n estable de \u00e1tomos veci\u00f1os. Isto p\u00e9rdese parcialmente na superficie do cristal, producindo unha \"enerx\u00eda superficial\" que fai a superficie termodinamicamente inestable. A recristalizaci\u00f3n a cristais mais grosos reduce a \u00e1rea superficial e as\u00ed minimiza a enerx\u00eda superficial.\nA\u00ednda que o aumento do grosor dos grans \u00e9 un resultado com\u00fan do metamorfismo, a roha que \u00e9 intensamente deformada pode eliminar a enerx\u00eda de tensi\u00f3n recristalizando como unha rocha de gran fino chamada milonita. Certos tipos de rocha, como as ricas en cuarzo, minerais carbonatos, ou olivina, son especialmente proclives a formar milonitas, mentres que o feldespato e o granate son resistentes \u00e1 milonitizaci\u00f3n.\nCambios de fase.\nO metamorfismo de cambio de fase consiste na formaci\u00f3n dun novo mineral coa mesma f\u00f3rmula qu\u00edmica que un mineral do prot\u00f3lito. Isto implica que se ten que producir unha redistribuci\u00f3n dos \u00e1tomos nos cristais. Un exemplo son os minerais de silicato de aluminio cianita, andalucita e sillimanita. Os tres te\u00f1en unha composici\u00f3n id\u00e9ntica, . A cianita \u00e9 estable nas condici\u00f3ns reinantes na superficie. Por\u00e9n, \u00e1 presi\u00f3n atmosf\u00e9rica, a cianita transf\u00f3rmase en andalucita cando a temperatura chega a 190\u00a0\u00b0C. A andalucita, \u00e1 s\u00faa vez, transf\u00f3rmase en sillimanita cando a temperatura acada os 800\u00a0\u00b0C. A presi\u00f3ns por riba de 400 Mpa (4 kbar), a cianita transf\u00f3rmase directamente en sillimanita a medida que aumenta a temperatura. Un cambio de fase similar obs\u00e9rvase \u00e1s veces entre a calcita e a aragonita, no que a calcita se transforma en aragonita a presi\u00f3ns elevadas e temperaturas relativamente baixas.\nNeocristalizaci\u00f3n.\nA neocristalizaci\u00f3n \u00e9 a creaci\u00f3n de novos cristais de mineral diferentes dos do prot\u00f3lito. As reacci\u00f3ns qu\u00edmicas dixiren os minerais do prot\u00f3lito, o que d\u00e1 lugar a novos minerais. Este \u00e9 un proceso moi lento que pode tam\u00e9n implicar a difusi\u00f3n de \u00e1tomos a trav\u00e9s de cristais s\u00f3lidos.\nUn exemplo dunha reacci\u00f3n de neocristalizaci\u00f3n \u00e9 a reacci\u00f3n da fayalita co plaxioclasio a elevada presi\u00f3n e temperatura para formar granate. A reacci\u00f3n \u00e9:\nPoden ter lugar moitas reacci\u00f3ns complexas de alta temperatura entre minerais sen que fundan, e cada conxunto de minerais (chamado ensamblaxe) producido proporciona unha pista de como eran as presi\u00f3ns e temperaturas no momento do metamorfismo. Estas reacci\u00f3n son posibles debido \u00e1 r\u00e1pida difusi\u00f3n de \u00e1tomos a elevada temperatura. O flu\u00eddo que hai nos poros entre os grans de minerais pode ser un medio importante a trav\u00e9s do cal se intercambian os \u00e1tomos.\nUn grupo particularmente importante de reacci\u00f3ns de neocristalizaci\u00f3n son as que liberan vol\u00e1tiles como a auga e o di\u00f3xido de carbono. Durante o metamorfismo do basalto a ecloxita en zonas de subduci\u00f3n, descomp\u00f3\u00f1ense os minerais hidratados, producindo copiosas cantidades de auga. A auga ascende ao manto supraxacente, onde fai rebaixar a temperatura de fusi\u00f3n das rochas do manto, xerando magma por fusi\u00f3n de fluxo. Os magmas derivados do manto poden finalmente acadar a superfice da Terra, causando erupci\u00f3ns volc\u00e1nicas. Os volc\u00e1ns do arco resultantes tenden a producir erupci\u00f3ns perigosas, porque o seu contido alto de auga fainos extremadamente explosivos.\nExemplos de reacci\u00f3ns de deshidrataci\u00f3n que liberan auga son:\nUn exemplo de reacci\u00f3n de descarbonataci\u00f3n \u00e9:\nDeformaci\u00f3n pl\u00e1stica.\nNa deformaci\u00f3n pl\u00e1stica apl\u00edcase presi\u00f3n ao prot\u00f3lito, que causa que este se cizalle ou dobre, pero non chegue a romper. Para que ocorra isto as temperaturas deben ser altas dabondo para que non ocorran fracturas, pero non tan altas como para que te\u00f1a lugar unha difusi\u00f3n dos cristais.\nIgual que coa disoluci\u00f3n a presi\u00f3n, as etapas iniciais de deformaci\u00f3n pl\u00e1stica empezan durante a diax\u00e9nese.\nTipos.\nExisten varios tipos de metamorfismo. Os principais son os metamorfismos rexional, de contacto, hidrotermal, de impacto e din\u00e1mico.\nMetamorfismo rexional.\nMetamorfismo rexional \u00e9 un termo xeral para o metamorfismo que afecta rexi\u00f3ns enteiras da codia terrestre. Na maior parte dos casos ref\u00edrese ao metamorfismo dinamot\u00e9rmico, que ten lugar nos cintos orox\u00e9nicos (rexi\u00f3ns onde se est\u00e1n formando monta\u00f1as), pero tam\u00e9n incl\u00fae o metamorfismo de enterramento, que \u00e9 o resultado de que, simplemente, a rocha quede enterrada a grandes profundidades baixo a superficie terestre nunha cunca subsidente.\nMetamorfismo dinamot\u00e9rmico.\nPara moitos xe\u00f3logos metamorfismo rexional \u00e9 practicamente sin\u00f3nimo de metamorfismo dinamot\u00e9rmico. Esta forma de metamorfismo ten lugar en bordos converxentes de placas, onde coliden d\u00faas placas continentais ou unha placa continental e un arco de illas. A zona de colisi\u00f3n conv\u00e9rtese nun cinto de formaci\u00f3n de monta\u00f1as ou or\u00f3xeno e o proceso de dita formaci\u00f3n nese lugar ch\u00e1mase oroxenia. O cinto orox\u00e9nico caracter\u00edzase polo engrosamento da codia terestre, durante o cal as rochas enterradas profundamente na codia est\u00e1n suxeitas a altas temperaturas e presi\u00f3ns debidas \u00e1 din\u00e1mica das placas en colisi\u00f3n e son intensamente deformadas. Posteriormente ocorre un proceso de erosi\u00f3n das monta\u00f1as que exp\u00f3n as ra\u00edces do cinto orox\u00e9nico aparecendo extensos afloramentos de rochas metam\u00f3rficas, caracter\u00edsticos das cadeas monta\u00f1osas.\nAs rochas metam\u00f3rficas formadas neses lugares adoitan mostrar unha foliaci\u00f3n ben desenvolvida. A foliaci\u00f3n desenv\u00f3lvese cando unha rocha \u00e9 acurtada ao longo dun eixe durante o metamorfismo debido \u00e1 presi\u00f3n \u00e1 que est\u00e1 sometida. Isto causa que os cristais de minerais de forma laminar, como a mica e a clorita, acaben rotando de tal maneira que o seu eixe curto se dispo\u00f1a paralelo \u00e1 direcci\u00f3n do acurtamento, cando antes estaba orientado ao chou. Isto ten como resultado a formaci\u00f3n de rochas foliadas ou bandeadas, nas que as bandas mostran as cores dos minerais que as forman. As rochas foliadas a mi\u00fado desenvolven planos de foliaci\u00f3n ou clivaxe. As lousas metam\u00f3rficas son un exemplo de rocha metam\u00f3rfica foliada, orixinadas a partir de lousas sedimentarias arxilosas, e mostran uns planos ben desenvolvidos que permiten que a rocha se poida romper en l\u00e1minas ou placas.\nO tipo de foliaci\u00f3n que se orixina depende do grao do metamorfismo. Por exemplo, se empezamos cunha lutita, prod\u00facese a seguinte secuencia conforme aumenta a temperatura na que as rochas se van transformando sucesivamente: a lutita (feita de part\u00edculas arxilosas e limosas) \u00e9 primeiro convertida en lousa metam\u00f3rfica, que ten un gran moi fino, \u00e9 foliada e caracter\u00edstica dun metamorfismo de grao moi baixo. A lousa conv\u00e9rtese en filita, que ten un gran fino e at\u00f3pase en \u00e1reas de metamorfismo de grao baixo. O xisto \u00e9 de gran medio a groso e enc\u00f3ntrase en \u00e1reas de metamorfismo de grao medio. Cando se chega a un metamorfismo de grao alto a rocha transf\u00f3rmase en gneis, que \u00e9 de gran groso a moi groso e presenta bandas.\nAs rochas que estiveron sometidas a unha presi\u00f3n uniforme por todos os seus lados ou as que carecen de minerais con h\u00e1bitos de crecemento distintivos non ser\u00e1n foliadas. O m\u00e1rmore carece de minerais laminares e xeralmente non \u00e9 foliado, o cal permite o seu uso como material para a escultura e arquitectura.\nAs oroxenias de colisi\u00f3n son precedidas por unha fase de subduci\u00f3n de codia oce\u00e1nica. As condici\u00f3ns na placa subducente que se est\u00e1 introducindo cara ao manto orixinan na zona de subduci\u00f3n os seus propios efectos distintivos de metamorfismo rexional, caracterizados pola presenza de cintos metam\u00f3rficos pares.\nOs traballos pioneiros de George Barrow sobre metamorfismo rexional nas Highlands de Escocia mostraron que alg\u00fans metamorfismos rexionais producen zonas mapables ben definidas dun grao de metamorfismo crecente. Este \"metamorfismo barroviano\" \u00e9 a serie metam\u00f3rfica m\u00e1is reco\u00f1ecida no mundo, e \u00e9 espec\u00edfico de rochas pel\u00edticas, formadas a partir de lutitas ou limolitas sedimentarias, pero non \u00e9 o \u00fanico tipo posible, incluso en rochas pel\u00edticas. Unha secuencia diferente atopada no noroeste de Escocia define o \"metamorfismo de Buchan\", que ten lugar a menor presi\u00f3n que o barroviano, que presenta unha facies coa serie xisto verde-anfibolita-granulita.\nMetamorfismo de enterramento.\nO metamorfismo de enterramento ten lugar simplemente porque as rochas quedan enterradas a grandes profundidades baixo a superficie terrestre nunha cunca subsidente. Al\u00ed as rochas est\u00e1n sometidas a altas temperaturas e grandes presi\u00f3ns causadas polo inmenso peso das capas de rochas que te\u00f1en enriba. O metamorfismo de enterramento adoita producir rochas metam\u00f3rficas de grao baixo, que non mostran ning\u00fan dos efectos de deformaci\u00f3n e pregamento tan caracter\u00edstricos do metamorfismo dinamot\u00e9rmico.\nExemplos de rochas metam\u00f3rficas formadas por metamorfismo de enterramento son algunhas das rochas do sistema de rift mesocontinental de Am\u00e9rica do Norte, como a cuarcita siux, e na cunca de Hamersley de Australia.\nMetamorfismo de contacto (t\u00e9rmico).\nO metamorfismo de contacto ocorre arredor das intrusi\u00f3ns de rochas \u00edgneas ou magm\u00e1ticas como resultado do incremento de temperatura causado pola intrusi\u00f3n do magma nunha rocha propia da zona m\u00e1is fr\u00eda. A \u00e1rea que rodea a intrusi\u00f3n, onde se producen os efectos do metamorfismo de contacto debidos \u00e1 calor do magma, denom\u00ednase aur\u00e9ola metam\u00f3rfica, ou aur\u00e9ola de contacto ou simplemente aur\u00e9ola. As rochas metam\u00f3rficas de contacto adoitan ser corneanas. As rochas formadas por metamorfismo de contacto poden non presentar signos de forte deformaci\u00f3n e adoitan ser de gran fino, xa que o axente transformador principal aqu\u00ed \u00e9 a calor do magma que afecta \u00e1s rochas circundantes, e son ademais extremadamente duras.\nO metamorfismo de contacto \u00e9 maior canto m\u00e1is preto da intrusi\u00f3n e dis\u00edpase canta maior \u00e9 a distancia co contacto. O tama\u00f1o da aur\u00e9ola depende da calor que desprenda a intrusi\u00f3n, do seu tama\u00f1o e da diferenza de temperaturas coas rochas da parede. Os diques magm\u00e1ticos te\u00f1en xeralmente aur\u00e9olas menores con metamorfismo m\u00ednimo, que se estende pola rocha encaixante a unha distancia non maior dun ou d\u00faas veces o ancho do dique, mentres que as aur\u00e9olas que rodean os grandes bat\u00f3litos poden ter varios quil\u00f3metros de ancho.\nO grao de metamorfismo dunha aur\u00e9ola m\u00eddese polo mineral de maior metamorfismo que forma a aur\u00e9ola. Este est\u00e1 xeralmente relacionado coas temperaturas metam\u00f3rficas das rochas pel\u00edticas ou aluminosilicatos e os minerais que forman. Os graos de metamorfismo das aur\u00e9olas a baixas profundidades son corneanas de albita-epidota, corneanas de horneblenda, corneanas de piroxeno e corneanas de sillimanita, en orde crecente de temperatura de formaci\u00f3n. Por\u00e9n, as corneanas de albita-epidota a mi\u00fado non se forman, a pesar de ser o grao de temperatura m\u00e1is baixo.\nOs flu\u00eddos magm\u00e1ticos procedentes dunha rocha intrusiva poden tam\u00e9n tomar parte nas reacci\u00f3ns metam\u00f3rficas. Unha adici\u00f3n grande de flu\u00eddos magm\u00e1ticos pode modificar significativamente a qu\u00edmica das rochas afectadas. Nese caso o metamorfismo d\u00e1 paso gradualmente a un metasomatismo. Se a rocha intrusiva \u00e9 rica en carbonatos o resultado \u00e9 a formaci\u00f3n de skarn. As augas magm\u00e1ticas ricas en fl\u00faor que se desprenden dun granito que est\u00e1 a arrefriar poden con frecuencia formar greisens dentro ou a car\u00f3n do contacto co granito. Nas aur\u00e9olas alteradas metasomaticamente poden localizarse dep\u00f3sitos de menas de minerais met\u00e1licos e ser de interese econ\u00f3mico.\nA fenitizaci\u00f3n ou metasomatismo de sodio (ou metasomatismo Na) \u00e9 unha forma distintiva de metamorfismo de contacto acompa\u00f1ado de metasomatismo. Ten lugar arredor de intrusi\u00f3ns dun tipo raro de magma chamado carbonatita, que est\u00e1 moi enriquecido en carbonatos pero \u00e9 baixo en s\u00edlice. Os corpos de magma carbonatita en arrefriamento liberan flu\u00eddos altamente alcalinos ricos en sodio a medida que solidifican, e o flu\u00eddo reactivo quente substit\u00fae gran parte do contido mineral da aur\u00e9ola con minerais ricos en sodio.\nUn tipo especial de metamorfismo de contacto, asociado con lumes de combustibles f\u00f3siles (verteduras de carb\u00f3n que arden) ou con rochas \u00edgneas extrusivas ou intrusivas de arrefriamento r\u00e1pido, \u00e9 o pirometamorfismo.\nMetamorfismo hidrotermal.\nO metamorfismo hidrotermal \u00e9 o resultado da interacci\u00f3n dunha rocha cun flu\u00eddo a alta temperatura de composici\u00f3n variable. A diferenza na composici\u00f3n entre unha rocha existente e un flu\u00eddo invasor desencadea un conxunto de reacci\u00f3ns metam\u00f3rficas e metasom\u00e1ticas. O flu\u00eddo hidrotermal pode ser magm\u00e1tico (orixinado nun magma intrusivo), auga subter\u00e1nea circulante ou auga oce\u00e1nica. A circulaci\u00f3n convectiva de flu\u00eddos hidrotermais nos basaltos do fondo oce\u00e1nico produce un extenso metamorfismo hidrotermal a car\u00f3n dos centros de extensi\u00f3n do fondo oce\u00e1nico e outras \u00e1reas volc\u00e1nicas submarinas. Os flu\u00eddos escapan finalmente por respiradoiros ou chemineas do fondo oce\u00e1nico co\u00f1ecidos como fumarolas negras. Os padr\u00f3ns deste tipo de alteraci\u00f3n hidrotermal util\u00edzanse como gu\u00eda na busca de dep\u00f3sitos de menas de metais valiosos.\nMetamorfismo de impacto.\nO metamorfismo de impacto ou choque ocorre cando un obxecto extraterrestre, como un meteorito, colide coa superficie terrestre. Este metamorfismo caracter\u00edzase por condici\u00f3ns de presi\u00f3n ultraaltas e baixa temperatura. Os minerais resultantes (como os polimorfos do SiO2 coesita e stishovita) e as texturas son as caracter\u00edsticas destas condici\u00f3ns.\nMetamorfismo din\u00e1mico.\nO metamorfismo din\u00e1mico est\u00e1 asociado con zonas de alta presi\u00f3n como as zonas de fallas. Neses ambientes a deformaci\u00f3n mec\u00e1nica \u00e9 m\u00e1is importante que as reacci\u00f3ns qu\u00edmicas na transformaci\u00f3n da rocha. Os minerais presentes na rocha non adoitan reflectir as condici\u00f3ns de equilibrio qu\u00edmico, e as texturas producidas polo metamorfismo din\u00e1mico son m\u00e1is significativas que a constituci\u00f3n mineral.\nHai tres mecanismos de deformaci\u00f3n polos cales a rocha \u00e9 deformada mecanicamente. Estes son a cataclase, a deformaci\u00f3n da rocha por medio de fractura e rotaci\u00f3n dos grans minerais; a deformaci\u00f3n pl\u00e1stica de cristais minerais individuais e o movemento de \u00e1tomos individualmente por procesos de difusi\u00f3n. As texturas das zonas de metamorfismo din\u00e1mico dependen da profundidade \u00e1 cal se formaron, e a temperatura e a presi\u00f3n confinante determinan os mecanismos de deformaci\u00f3n que predominen.\nNas profundidades menores, unha zona de falla est\u00e1 rechea con varios tipos de rochas catacl\u00e1sticas non consolidadas, como a fari\u00f1a de falla ou brecha de falla. A maiores profundidades estas son substitu\u00eddas por rochas catacl\u00e1sticas consolidadas, como \"brechas mo\u00eddas\", nas cales os fragmentos de rocha m\u00e1is grandes quedan cementados por calcita ou cuarzo. A profundidades maiores de 5 km, aparecen as cataclasitas, que son rochas bastante duras que consisten en fragmentos triturados de rocha nunha matriz de s\u00edlex, que se forma s\u00f3 a elevadas temperaturas. A\u00ednda a profundidades maiores, onde as temperaturas exceden os 300\u00a0\u00b0C, a deformaci\u00f3n pl\u00e1stica entra en acci\u00f3n, e a zona de falla est\u00e1 composta de milonita. A milonita dist\u00ednguese pola s\u00faa forte foliaci\u00f3n, que est\u00e1 ausente nas rochas catacl\u00e1sticas. Dist\u00ednguese da rocha circundante polo seu tama\u00f1o de gran, que \u00e9 m\u00e1is fino.\nHai considerables evidencias de que as cataclasitas se forman igualmente por deformaci\u00f3n pl\u00e1stica e recristalizaci\u00f3n pola fractura dos grans, e que a rocha nunca pode perder totalmente a cohesi\u00f3n durante todo o proceso. Diferentes minerais fanse d\u00factiles a distintas temperaturas, e o cuarzo est\u00e1 entre os primeiros en facerse d\u00factiles; ademais as rochas cizalladas compostas de diferentes minerais poden simultaneamente mostrar tanto deformaci\u00f3n pl\u00e1stica coma fractura.\nA cantidade de tensi\u00f3n tam\u00e9n afecta ao modo no cal se deforma a rocha. A deformaci\u00f3n d\u00factil \u00e9 m\u00e1is probable a baixa tensi\u00f3n (menos de 10\u221214 sec\u22121) na codia media e inferior, pero as tensi\u00f3ns altas poden causar deformaci\u00f3n fr\u00e1xil. \u00c1s maiores tensi\u00f3ns a rocha pode quentarse tanto que brevemente chega a fundir, formando unha rocha v\u00edtrea chamada pseudotaquilita. As pseudotraquilitas parecen estar restrinxidas a rochas secas, como as granulitas.\nClasificaci\u00f3n das rochas metam\u00f3rficas.\nAs rochas metam\u00f3rficas clasif\u00edcanse polos seus prot\u00f3litos orixinarios, se estes poden determinarse a partir das propiedades da propia rocha. Por exemplo, se o exame dunha rocha metam\u00f3rfica mostra que o seu prot\u00f3lito era o basalto, ser\u00e1 descrita como un metabasalto. Cando non se pode determinar o prot\u00f3lito, a rocha clasif\u00edcase pola s\u00faa composici\u00f3n mineral e o seu grao de foliaci\u00f3n.\nGraos de metamorfismo.\nO grao de metamorfismo ou grao metam\u00f3rfico \u00e9 unha indicaci\u00f3n informal da cantidade ou intensidade de metamorfismo.\nNa secuencia barroviana (descrita por George Barrow de zonas de progresivo metamorfismo en Escocia), os graos de metamorfismo clasif\u00edcanse tam\u00e9n pola ensamblaxe (conxunto) mineral baseado na aparencia de minerais clave en rochas de orixe pel\u00edtica (tipo lousa, aluminosas):\nGrao baixo ------------------- Intermedio --------------------- Grao alto\nO concepto de facies metam\u00f3rfica proporciona unha indicaci\u00f3n m\u00e1is completa desta intensidade ou grao.\nFacies metam\u00f3rfica.\nAs facies metam\u00f3rficas son terreos ou zonas reco\u00f1ecibles que presentan unha ensamblaxe de minerais clave que estaban en equilibrio baixo un rango espec\u00edfico de temperaturas e presi\u00f3ns durante un episodio metam\u00f3rfico. As facies nom\u00e9anse pola rocha metam\u00f3rfica formada baixo as condici\u00f3ns da facies a partir do basalto.\nA ensamblaxe mineral particular depende en parte da composici\u00f3n que ti\u00f1a do prot\u00f3lito, de modo que, por exemplo, a facies da anfibolita dun m\u00e1rmore non ser\u00e1 id\u00e9ntica da facies da anfibolita dunha pelita. Por\u00e9n, as facies def\u00ednense de tal maneira que unha rocha metam\u00f3rfica, cun rango de composici\u00f3ns tan amplo como sexa pr\u00e1ctico, poida asignarse a unha determinada facies. A presente definici\u00f3n de facies metam\u00f3rfica est\u00e1 en gran medida baseada nos traballos do xe\u00f3logo finland\u00e9s Pentti Eskola feitos en 1921, con refinamentos posteriores baseados en traballos experimentais. Eskola dese\u00f1ou os esquemas zonais base\u00e1ndose en minerais \u00edndice, que foran estudados polo brit\u00e1nico George Barrow.\nA facies metam\u00f3rfica non se considera xeralmente cando clasificamos as rochas metam\u00f3rficas base\u00e1ndonos no prot\u00f3lito, modo mineral ou textura. Por\u00e9n, unhas poucas facies metam\u00f3rficas producen rochas de caracter\u00edsticas tan distintivas que o nome da facies util\u00edzase para a rocha cando non \u00e9 posible facer unha clasificaci\u00f3n m\u00e1is precisa. Os principais exemplos son a anfibolita e a ecloxita. \u00c1s veces ocore igual coa granulita.\nVer diagrama para m\u00e1is detalles.\nPr\u00f3grado e retr\u00f3grado.\nO metamorfismo div\u00eddese ademais en pr\u00f3grado (progresivo) e retr\u00f3grado (regresivo). O metamorfismo progresivo implica o cambio dos conxuntos ou ensamblaxes de minerais (parax\u00e9nese) co incremento da temperatura e (xeralmente) da presi\u00f3n. Estas son reacci\u00f3ns de deshidrataci\u00f3n en estado s\u00f3lido e implican a perda de vol\u00e1tiles como a auga ou o di\u00f3xido de carbono. O metamorfismo progresivo ten como resultado rochas caracter\u00edsticas da m\u00e1xima presi\u00f3n e temperatura experimentadas. As rochas metam\u00f3rficas non adoitan sufrir m\u00e1is cambios cando son tra\u00eddas \u00e1 superficie.\nO metamorfismo retr\u00f3grado implica a reconstituci\u00f3n dunha rocha por revolatilizaci\u00f3n con temperaturas en diminuci\u00f3n (e xeralmente presi\u00f3ns), o que permite que as ensamblaxes minerais formadas no metamorfismo pr\u00f3grado revertan \u00e1s que son m\u00e1is estables en condici\u00f3ns menos extremas. Este \u00e9 un proceso relativamente pouco com\u00fan, porque os vol\u00e1tiles producidos durante o metamorfismo pr\u00f3grado xeralmente migran f\u00f3ra da rocha e xa non est\u00e1n dispo\u00f1ibles para recombinarse coa rocha durante o arrefriamento. O metamorfismo retr\u00f3grado localizado pode ter lugar cando as fracturas da rocha proporcionan unha v\u00eda para que a auga subterr\u00e1nea entre na rocha que est\u00e1 arrefriando.\nEnsamblaxes minerais no equilibrio.\nOs procesos metam\u00f3rficos act\u00faan levando o prot\u00f3lito a preto do seu equilibrio termodin\u00e1mico, que \u00e9 o seu estado de m\u00e1xima estabilidade. Por exemplo, o estr\u00e9s de cizallamento (estr\u00e9s non hidrodin\u00e1mico) \u00e9 incompatible co equilibrio termodin\u00e1mico, as\u00ed que as rochas sometidas a cizallamento tenden a deformarse de maneira que alivien o estr\u00e9s. A ensamblaxe de minerais m\u00e1is estable dunha rocha dunha composici\u00f3n dada \u00e9 aquela que minimiza a enerx\u00eda libre de Gibbs.\nformula_1\nonde:\nNoutras palabras, unha reacci\u00f3n metam\u00f3rfica ter\u00e1 lugar soamente se rebaixa a enerx\u00eda libre de Gibbs total do prot\u00f3lito. A recristalizaci\u00f3n formando cristais m\u00e1is grosos rebaixa a enerx\u00eda libre de Gibbs ao reducir a enerx\u00eda superficial, mentres que os cambios de fase e neocristalizaci\u00f3ns reducen a enerx\u00eda libre de Gibbs total. Unha reacci\u00f3n empezar\u00e1 \u00e1 temperatura e presi\u00f3n na que a enerx\u00eda libre de Gibbs dos reactivos se fai m\u00e1is grande que a dos produtos.\nUnha fase mineral ser\u00e1 xeralmente m\u00e1is estable se ten unha enerx\u00eda interna menor, reflectindo un enlace m\u00e1is forte entre os \u00e1tomos. As fases cunha densidade maior (expresada como un menor volume molar \"V\") son m\u00e1is estables a maiores presi\u00f3ns, mentres que os minerais cunha estrutura menos ordenada (expresados como unha entrop\u00eda maior \"S\") est\u00e1n favorecidos a altas temperaturas. As\u00ed, a andalucita \u00e9 estable s\u00f3 a baixa presi\u00f3n, xa que ten a densidade m\u00e1is baixa de todos os silicatos de aluminio polimorfos, mentres que a sillimanita \u00e9 a forma estable a temperaturas m\u00e1is altas, dado que ten a estrutura menos ordenada.\nA enerx\u00eda libre de Gibbs dun determinado mineral a unha temperatura e presi\u00f3n especificadas pode expresarse con varias f\u00f3rmulas anal\u00edticas. Estas est\u00e1n calibradas con propiedades medidas experimentalmente e l\u00edmites de fase de ensamblaxes de minerais. A ensamblaxe mineral en equilibrio para unha determinada composici\u00f3n global dunha rocha a unha temperatura e presi\u00f3n especificadas pode despois calcularse nun computador.\nPor\u00e9n, a mi\u00fado \u00e9 \u00fatil representar as ensamblaxes minerais no equilibrio usando varios tipos de diagramas e gr\u00e1ficos. Entre eles est\u00e1n os gr\u00e1ficos ou cuadr\u00edculas petroxen\u00e9ticos e os diagramas de compatibilidade (diagramas de fase composicionais).\nCuadr\u00edculas petroxen\u00e9ticas.\nUnha cuadr\u00edcula petroxen\u00e9tica \u00e9 un diagrama de fase xeol\u00f3xico que representa as reacci\u00f3ns metam\u00f3rficas derivadas experimentalmente nas s\u00faas condici\u00f3ns de presi\u00f3n e temperatura para unha composici\u00f3n da rocha dada. Isto permite determinar as condici\u00f3ns e temperaturas \u00e1s que as rochas se metamorfizaron. O diagrama de fase do nesosilicato Al2SiO5 mostrado \u00e9 unha cuadr\u00edcula petroxen\u00e9tica moi simple para rochas que s\u00f3 te\u00f1en unha composici\u00f3n consistente en aluminio (Al), silicio (Si), e ox\u00edxeno (O). A medida que a rocha est\u00e1 sometida a diferentes presi\u00f3ns e temperaturas, poder\u00eda ser calquera dos tres minerais polim\u00f3rficos dados. Para unha rocha que conte\u00f1a m\u00faltiples fases, poden representarse graficamente as fronteiras entre moitas transformaci\u00f3ns de fase, a\u00ednda que a cuadr\u00edcula petroxen\u00e9tica rapidamente se vai facer m\u00e1is complicada. Por exemplo, unha cuadr\u00edcula petroxen\u00e9tica poder\u00eda mostrar tanto as transici\u00f3ns de fase de silicato de aluminio coma a transici\u00f3n de silicato de aluminio m\u00e1is feldespato pot\u00e1sico a moscovita m\u00e1is cuarzo.\nDiagramas de compatibilidade.\nMentres que unha cuadr\u00edcula petroxen\u00e9tica mostra as fases dunha soa composici\u00f3n nun intervalo de temperaturas e presi\u00f3ns, un diagrama de compatibilidade mostra como a ensamblaxe mineral var\u00eda coa composici\u00f3n a unha temperatura e presi\u00f3n fixas. Os diagramas de compatibilidade proporcionan un modo excelente de analizar como afectan as variaci\u00f3ns na composici\u00f3n da rocha a parax\u00e9nese mineral que se desenvolve nunha rocha a unhas determinadas condici\u00f3ns de presi\u00f3n e temperatura. Debido \u00e1 dificultade de representar m\u00e1is de tres compo\u00f1entes (como un diagrama ternario), xeralmente s\u00f3 se representan os tres compo\u00f1entes m\u00e1is importantes, a\u00ednda que ocasionalmente se fan diagramas de compatibilidade para catro compo\u00f1entes como un tetraedro proxectado."}
{"id": "593118", "revid": "15490", "url": "https://gl.wikipedia.org/wiki?curid=593118", "title": "Racista", "text": ""}
{"id": "593130", "revid": "65337", "url": "https://gl.wikipedia.org/wiki?curid=593130", "title": "Moeda de 5 centavos de d\u00f3lar Buffalo", "text": "A moeda de 5 centavos de d\u00f3lar \"Buffalo\" (en ingl\u00e9s; \"Buffalo nickel\"), tam\u00e9n co\u00f1ecida como Cabeza de Indio (\"Indian Head\"), \u00e9 unha moeda de cupron\u00edquel con valor facial de cinco centavos de d\u00f3lar emitida pola Casa da Moeda dos Estados Unidos entre 1913 e 1938. Foi dese\u00f1ada polo escultor James Earle Fraser.\nComo parte dunha campa\u00f1a para mellorar a calidade art\u00edstica da moeda estadounidense, entre 1907 e 1909 cinco moedas circulantes nese pa\u00eds recibiran xa importantes modificaci\u00f3ns nos seus dese\u00f1os. Neste contexto, en 1911 o Goberno de William Howard Taft decidiu substitu\u00edr o dese\u00f1o da cabeza da Liberdade creado por Charles E. Barber para a moeda ce 5 centavos e encomendoulle o traballo a Fraser, con cuxa proposta, que amosaba un nativo americano e un bisonte, causou moi boa impresi\u00f3n.\nOs dese\u00f1os aprob\u00e1ronse en 1912, pero atras\u00e1ronse varios meses por mor das obxecci\u00f3ns da \"Hobbs Manufacturing Company\", fabricante de mecanismos para detectar moedas falsas en m\u00e1quinas que funcionaban con moedas de 5 centavos, \u00e1 que non convenc\u00edan as caracter\u00edsticas da nova moeda. A empresa non quedou satisfeita cos cambios introducidos por Fraser no seu dese\u00f1o e, en febreiro de 1913, o secretario do Tesouro Franklin MacVeagh decidiu emitir igualmente as moedas, a pesar das obxecci\u00f3ns.\nPor outra banda, malia os intentos da Casa da Moeda dos Estados Unidos por axustar o dese\u00f1o, as moedas comezaban axi\u00f1a a amosar o desgaste provocado pola circulaci\u00f3n, e algunhas das s\u00faas partes principais, como a data e a indicaci\u00f3n do valor facial, chegaban mesmo a borrarse en pouco tempo.\nEn 1938, logo da expiraci\u00f3n do per\u00edodo m\u00ednimo de 25 anos durante o cal o dese\u00f1o non pod\u00eda ser alterado sen autorizaci\u00f3n do Congreso, a moeda de 5 centavos \"Buffalo\" foi substitu\u00edda por unha nova de caracter\u00edsticas similares e novo dese\u00f1o, os 5 centavos Jefferson, creada por Felix Schlag.\nXa no s\u00e9culo XXI, o dese\u00f1o de Fraser foi reutilizado pola Casa da Moeda dos Estados Unidos para a cu\u00f1axe de varias moedas conmemorativas e de investimento de prata e de ouro.\nAntecedentes.\nEn 1883 comezara a emitirse a moeda de 5 centavos \"Liberty Head\", con dese\u00f1os do gravador xefe da Casa da Moeda Charles E. Barber. Logo do seu lanzamento, a moeda tivo que modificarse para engadir a palabra CENTS no reverso, xa que a similitude de tama\u00f1o coa moeda de ouro de 5 d\u00f3lares favorec\u00eda que os 5 centavos se dourasen fraudulentamente para os facer pasar por unha moeda de 5 d\u00f3lares. Unha lei do Congreso, promulgada o 26 de setembro de 1890, exix\u00eda que os dese\u00f1os das moedas non se cambiasen ata despois de vinte e cinco anos en circulaci\u00f3n, a non ser que o Congreso autorizase o cambio. A lei exceptuaba da regra a moeda de cinco centavos e o d\u00f3lar de prata, que pod\u00edan ser redese\u00f1ados en calquera momento. Malia todo, a Casa da Moeda mantivo en produci\u00f3n a moeda de 5 centavos \"Liberty Head\" con grandes tiraxes durante a primeira d\u00e9cada do s\u00e9culo XX.\nEn 1904, o presidente Theodore Roosevelt expresou o seu descontento co estado art\u00edstico da moeda estadounidense. Coa intenci\u00f3n de emprender un redese\u00f1o xeneralizado, amosou o seu desexo de contratar o escultor Augustus Saint-Gaudens para se encargar deste labor. Limitada pola lei de 1890, a Casa da Moeda s\u00f3 contratou a Saint-Gaudens para o redese\u00f1o do centavo e das catro moedas de ouro do sistema. Saint-Gaudens, antes da s\u00faa morte en 1907, encargouse do dese\u00f1o das moedas de 20 d\u00f3lares e de 10 d\u00f3lares, que entraron en circulaci\u00f3n ese ano, en tanto que a moeda dun centavo, e as de ouro de 5 d\u00f3lares e de 2\u00bd d\u00f3lares foron dese\u00f1adas finalmente por outros artistas e postas en circulaci\u00f3n en 1909. Para daquela, a vella moeda de 5 centavos \"Liberty Head\" levaba en circulaci\u00f3n m\u00e1is de 25 anos e pod\u00eda ser redese\u00f1ada, independentemente da disposici\u00f3n especial.\nAs\u00ed as cousas, en 1909, o director da Casa da Moeda, Frank Leach, encargoulle ao gravador Barber a cu\u00f1axe de probas para unhas novas moedas de cinco centavos. Na maior\u00eda das probas presentadas por Barber aparec\u00eda no anverso a imaxe do primeiro presidente do pa\u00eds, George Washington. Cando a prensa tivo co\u00f1ecemento da existencia destas probas comezou a especularse con que a nova moeda se por\u00eda en circulaci\u00f3n a finais dese mesmo 1909. A Casa da Moeda mesmo chegou a recibir pedidos de bancos en previsi\u00f3n da hipot\u00e9tica moeda de 5 centavos de Washington, mais o proxecto interrompeuse cando Leach deixou a direcci\u00f3n da \"US Mint\" o 1 de novembro de 1909, e foi substitu\u00eddo no cargo por Abram Piatt Andrew.\nAndrew non estaba satisfeito coa moeda dun centavo Lincoln, que se estreara aquel mesmo ano, e considerou a posibilidade de solicitar a autorizaci\u00f3n do Congreso para a substitu\u00edr por un novo dese\u00f1o do escultor James Earle Fraser. A\u00ednda que o cambio do centavo non se produciu, segundo o historiador numism\u00e1tico Roger Burdette: \"o entusiasmo de Fraser levou finalmente \u00e1 adopci\u00f3n da moeda de 5 centavos \"Buffalo\" en decembro de 1912\".\nInicio.\nNovo dese\u00f1o.\nO 4 de maio de 1911, Eames MacVeagh, fillo do secretario do Tesouro Franklin MacVeagh, escribiulle ao seu pai:\nPouco despois da carta de MacVeagh, o director Andrew anunciou que a Casa da Moeda solicitar\u00eda novos dese\u00f1os para a moeda de 5 centavos. O escultor Fraser, que fora axudante de Saint-Gaudens, p\u00faxose en contacto coa Casa da Moeda e elaborou axi\u00f1a alg\u00fans conceptos e dese\u00f1os. O novo director da Casa da Moeda, George Evan Roberts, que substitu\u00edu a Andrew, inclinouse inicialmente por un dese\u00f1o no que aparec\u00eda o presidente asasinado Abraham Lincoln, pero Fraser desenvolveu de cami\u00f1o un dese\u00f1o que representaba a cabeza dun nativo norteamericano nunha face e un bisonte americano na outra. Tanto Andrew como Roberts recomend\u00e1ronlle ao secretario MacVeagh que contase con Fraser para o dese\u00f1o, e en xullo de 1911 o secretario aprobou a s\u00faa contrataci\u00f3n como dese\u00f1ador da nova moeda de 5 centavos. As\u00ed e todo, a aprobaci\u00f3n oficial tardou en chegar; non foi ata xaneiro de 1912 cando MacVeagh lle pediu a Roberts que informase a Fraser de que recibira a devandita encarga. MacVeagh escribiu: \"dille que dos tres esbozos que presentou nos gustar\u00eda utilizar o da cabeza do indio e o b\u00fafalo\". Roberts transmitiulle a noticia e, deseguido, envioulle unha longa listaxe de instruci\u00f3ns ao escultor, na que sinalaba: \"o lema \"In God we trust\" (\"En Deus confiamos\") non \u00e9 necesario nesta moeda e supo\u00f1o que estamos de acordo en que non debe levar nada que non sexa necesario\". Fraser completou os modelos en xu\u00f1o de 1912 e preparou electrotipos do tama\u00f1o da moeda. Levou os modelos e os electrotipos a Washington o 10 de xullo, onde recibiron a entusiasta aprobaci\u00f3n do secretario do Tesouro MacVeagh.\nO \"asunto Hobbs\".\nEn xullo de 1912 f\u00edxose p\u00fablico o novo dese\u00f1o, e os fabricantes de m\u00e1quinas expendedoras ou que funcionasen con moedas, como parte interesada, solicitaron informaci\u00f3n ao respecto. En resposta, MacVeagh informou de que non haber\u00eda cambio ning\u00fan nin no di\u00e1metro, nin no grosor nin no peso das moedas con respecto ao modelo anterior. Isto satisfixo a maior\u00eda dos empresarios, mais non a Clarence Hobbs, propietario da \"Hobbs Manufacturing Company\", de Worcester, Massachusetts, quen solicitou m\u00e1is informaci\u00f3n. Segundo Hobbs, a s\u00faa empresa fabricaba un dispositivo que detectaba con total precisi\u00f3n as moedas de cinco centavos falsas introducidas nas m\u00e1quinas expendedoras. As conversas continuaron durante a maior parte do resto de 1912 e Hobbs, que non v\u00eda claro que a nova moeda fose ser aceptada polas s\u00faas m\u00e1quinas, exixiu varios cambios no dese\u00f1o, ante os que o artista se amosou reticente. Cando en decembro de 1912 a \"Hobbs Company\" presentou un dese\u00f1o modificado para a moeda de 5 centavos, MacVeagh op\u00faxose enerxicamente. O 18 de decembro, Roberts aprobou oficialmente o dese\u00f1o de Fraser e autorizouse que o escultor completase e perfeccionase o seu dese\u00f1o, logo do cal se lle aboar\u00edan 2.500 d\u00f3lares polo seu traballo.\nO 7 de xaneiro de 1913, o dese\u00f1o aprobado de Fraser utilizouse para cu\u00f1ar algunhas pezas a modo de proba. O escultor escribiu m\u00e1is tarde que lembraba a varios dos traballadores comentando que a nova peza se cu\u00f1aba con m\u00e1is facilidade que a anterior. Posteriormente, Roberts preguntoulle a Fraser se a \"Hobbs Company\" ficara satisfeita co dese\u00f1o e o artista contestoulle ao director da Casa da Moeda que a empresa quer\u00eda que se fixesen cambios; de feito, Fraser accedeu a reunirse con eles m\u00e1is adiante. Durante as d\u00faas semanas seguintes, Fraser traballou con George Reith, o mec\u00e1nico da \"Hobbs Company\" que inventara o dispositivo antifalsificaci\u00f3n, nun intento de satisfacer as preocupaci\u00f3ns da empresa. O 20 de xaneiro, Fraser enviou un telegrama \u00e1 Casa da Moeda desde o seu estudio en Nova York, no que anunciaba que \u00eda presentar un dese\u00f1o modificado, e explicou que o atraso se deb\u00eda \"ao traballo co inventor ata que quedou satisfeito\". O d\u00eda seguinte, o superintendente da Ceca de Filadelfia, John Landis, envioulle a Roberts unha mostra do dese\u00f1o revisado, e declarou que \"o \u00fanico cambio \u00e9 no canto, que se fixo m\u00e1is arredondado e destacado\".\nMalia o aparente acordo, a \"Hobbs Company\" seguiu interpondo as s\u00faas obxecci\u00f3ns. Ped\u00eduselle consello ao gravador Barber, quen declarou que ao mec\u00e1nico Reith, que asistira \u00e1 cu\u00f1axe das probas, se lle deran todo o tempo e as facilidades que pedira para probar as novas pezas, e que se declarara satisfeito con elas. O axente da \"Hobbs Company\", C. U. Carpenter, suxeriu que Reith se sentira intimidado polos preparativos que xa se levaran a cabo para a emisi\u00f3n da moeda modificada e, \"no canto de sinalar claramente o que a situaci\u00f3n exix\u00eda, accedeu a adaptar o noso dispositivo \u00e1 moeda m\u00e1is doadamente do que estaba xustificado\". O 3 de febreiro, Hobbs envioulle a Roberts unha longa listaxe de cambios que quer\u00eda introducir na moeda, e o escultor tivo que asistir a un encontro con Hobbs e Reith. O d\u00eda 5, logo desta xuntanza, que conclu\u00edu sen acordo, Fraser envioulle ao secretario MacVeagh unha carta de dez p\u00e1xinas na que se queixaba de que a \"Hobbs Company\" lle estaba a facer perder o tempo, e apelaba ao secretario para que puxese fin \u00e1 situaci\u00f3n. MacVeagh accedeu a celebrar unha reuni\u00f3n na s\u00faa oficina de Washington o 14 de febreiro. Cando a \"Hobbs Company\" solicitou permiso para levar un avogado, Fraser anunciou que el far\u00eda o mesmo. A \"Hobbs Company\" procurou cartas de apoio da comunidade empresarial, con escaso \u00e9xito, en tanto que os esforzos de Fraser por conseguir o apoio dos artistas \u00e1 s\u00faa postura foron m\u00e1is frut\u00edferos. Barber preparou esp\u00e9cimes de proba que amosaban o aspecto que ter\u00eda a moeda se se realizaban os cambios exixidos por Hobbs. MacVeagh dirixiu a reuni\u00f3n como se dunha vista xudicial se tratase e o d\u00eda seguinte emitiu un escrito. O secretario sinalou que ningunha outra empresa expuxera as s\u00faas queixas, que o mecanismo de Hobbs non tivera moi boas vendas e que os cambios exixidos \u2014un espazo libre arredor da grafila e o achairamento da fazula do indio\u2014 incidir\u00edan negativamente no m\u00e9rito art\u00edstico da peza.\nLogo de comunicar por escrito a s\u00faa decisi\u00f3n, MacVeagh foi informado de que a \"Hudson &amp; Manhattan Railroad Company\", que segundo Hobbs recibira con entusiasmo o seu detector de falsificaci\u00f3ns, o retiraba do servizo por insatisfactorio. A decisi\u00f3n do secretario non puxo fin aos esforzos da \"Hobbs Company\", xa que a empresa apelou mesmo ao presidente Taft. Mais, con s\u00f3 d\u00faas semanas restantes do seu mandato, o presidente non estaba disposto a deter a produci\u00f3n da nove moeda \u2014que comezara xa o 18 de febreiro\u2014. MacVeagh escribiu ao secretario de Taft, Charles D. Hilles, nestes termos: \"certamente Hobbs obtivo desta Administraci\u00f3n todo o tempo e a atenci\u00f3n que calquera Administraci\u00f3n poder\u00eda permitirse darlle a unha corporaci\u00f3n industrial\". O historiador numism\u00e1tico e comerciante de moedas Q. David Bowers describiu o asunto Hobbs como \"moita palla e pouco gran dunha empresa cuxos dispositivos non funcionaban ben, nin sequera coas moedas de cinco centavos \"Liberty Head\"\".\nLanzamento e produci\u00f3n.\nAs primeiras moedas que se distribu\u00edron entreg\u00e1ronse o 22 de febreiro de 1913, cando o presidente Taft presidiu a cerimonia de colocaci\u00f3n da primeira pedra do Monumento Nacional ao Indio Americano en Fort Wadsworth, Staten Island, Nova York. O monumento, un proxecto do magnate dos grandes almac\u00e9ns Rodman Wanamaker, nunca chegou a constru\u00edrse, e o lugar pasou a ocuparse por un estribo da ponte Verrazano-Narrows. A Casa da Moeda enviou corenta moedas de cinco centavos para a cerimonia, a maior\u00eda das cales se distribu\u00edron entre os xefes nativos americanos que participaron. O pagamento polo traballo de Fraser aprobouse o 3 de marzo de 1913, o derradeiro d\u00eda completo do Goberno de Taft. Ademais dos 2.500 d\u00f3lares acordados, Fraser recibiu outros 666,15 d\u00f3lares polo traballo extra e os gastos ata o 14 de febreiro.\nAs moedas entraron oficialmente en circulaci\u00f3n o 4 de marzo de 1913 e axi\u00f1a recibiron comentarios positivos por representar temas xenuinamente estadounidenses. No entanto, \"The New York Times\" afirmou nun editorial que \"a nova moeda de cinco centavos \u00e9 un exemplo sorprendente do que non debe ser unha moeda destinada a unha ampla circulaci\u00f3n [...] non \u00e9 agradable \u00e1 vista\". A revista numism\u00e1tica \"The Numismatist\", nos seus editoriais de marzo e maio de 1913, fixo unha cr\u00edtica pouco entusiasta da nova moeda, e suxeriu que se reducise o tama\u00f1o da cabeza do indio e que se eliminase o bisonte do reverso.\nCoa moeda xa en produci\u00f3n, Barber supervisou o ritmo ao que se gastaban os cu\u00f1os, xa que era responsabilidade do seu Departamento de Gravado subministrar cu\u00f1os de traballo \u00e1s tres cecas que se encargar\u00edan da s\u00faa produci\u00f3n: Filadelfia, Denver e San Francisco. O 11 de marzo de 1913, escribiu a Landis, superintendente da Ceca de Filadelfia, e comentoulle que os cu\u00f1os se estaban a desgastar tres veces m\u00e1is r\u00e1pido que coa anterior moeda de 5 centavos \"Liberty Head\", en tanto que o seu departamento se esforzaba en producir suficientes cu\u00f1os novos para satisfacer a produci\u00f3n. Ademais, a data e a indicaci\u00f3n do valor facial eran os puntos da moeda m\u00e1is suxeitos a desgaste, e Landis tem\u00eda que estes datos chegasen a ser inapreciables. O gravador Barber propuxo revisi\u00f3ns, que Fraser aprobou tras recibir mostras. Estes cambios ampliaron a lenda FIVE CENTS e cambiaron o terreo sobre o que se ergu\u00eda o bisonte, dun outeiro a un terreo chan. Segundo os datos recompilados polo historiador numism\u00e1tico David Lange dos Arquivos Nacionais, os cambios ao que se co\u00f1ece como tipo II \u2014sendo as orixinais o tipo I\u2014 en realidade diminu\u00edron a vida \u00fatil do cu\u00f1o. O novo secretario do Tesouro, William G. McAdoo, quer\u00eda m\u00e1is cambios na moeda, pero Fraser pasara a outros proxectos e non estaba interesado modificar outra vez a s\u00faa moeda de 5 centavos. O grosor dos n\u00fameros da data incrementouse gradualmente, o que os fixo m\u00e1is duradeiros, mais o problema nunca se abordou con \u00e9xito completo e moitas moedas cu\u00f1adas nos anos posteriores te\u00f1en a data desgastada.\nEn 1916 introduc\u00edronse pequenos axustes no dese\u00f1o da moeda de 5 centavos. D\u00e9uselle m\u00e1is \u00e9nfase \u00e1 palabra LIBERTY e desprazouse lixeiramente; malia isto, moitas das emisi\u00f3ns de Denver e de San Francisco da d\u00e9cada de 1920 amosan unha d\u00e9bil cu\u00f1axe desa palabra, especialmente a emisi\u00f3n de Denver de 1926. Por outra banda, Bowers pon en d\u00fabida que se realizase alg\u00fan cambio no retrato do anverso, en tanto que Walter Breen, na s\u00faa obra de referencia sobre as moedas dos Estados Unidos, afirma que Barber alongou lixeiramente o nariz do indio. Segundo Breen, por\u00e9n, ningunha destas modificaci\u00f3ns serviu de axuda, xa que a moeda rara vez se atopou ben cu\u00f1ada e o dese\u00f1o sufriu un desgaste considerable durante o resto da s\u00faa tiraxe. O corno e a cola do bisonte tam\u00e9n presentaron problemas de cu\u00f1axe, e de novo as emisi\u00f3ns de Denver e de San Francisco da d\u00e9cada de 1920 en xeral, e a de 1926-D en particular, amosaron a maior propensi\u00f3n a estas deficiencias.\nA peza cu\u00f1ouse por decenas de mill\u00f3ns nas cecas de Filadelfia, Denver e San Francisco durante o resto da d\u00e9cada de 1910. En 1921 comezou unha recesi\u00f3n, e o ano seguinte non se cu\u00f1aron moedas de cinco centavos. A cu\u00f1axe m\u00e1is baixa da serie foi a de 1926-S, con 970.000 exemplares, a \u00fanica combinaci\u00f3n de data e ceca cunha tiraxe inferior a un mill\u00f3n. A segunda cu\u00f1axe m\u00e1is baixa da serie foi a de 1931 da Ceca de San Francisco (1931-S); a principios do ano esta ceca cu\u00f1ara s\u00f3 194.000 unidades e, de feito, non hab\u00eda necesidade de cu\u00f1ar m\u00e1is, pero a directora en funci\u00f3ns da \"US Mint\", Mary Margaret O'Reilly, ordenou \u00e1 Ceca de San Francisco que cu\u00f1ase m\u00e1is para evitar o acaparamento das moedas e, utilizando os materiais dispo\u00f1ibles, inclu\u00edda a fundici\u00f3n de moedas de cinco centavos gastadas, San Francisco achou metal suficiente para cu\u00f1ar 1.000.000 de pezas m\u00e1is en 1931.\nUnha variedade moi co\u00f1ecida da serie \u00e9 a co\u00f1ecida como \"de tres patas\" de 1937-D, na que falta unha das patas do bisonte no reverso. Breen conta que esta variedade foi causada por un prensista, o Sr. Young, da Ceca de Denver, que ao tratar de eliminar as marcas dun cu\u00f1o do reverso, causadas polo contacto dos cu\u00f1os entre si, eliminou ou debilitou en gran medida accidentalmente unha das patas do animal. Cando os inspectores da Casa da Moeda descubriron e cancelaron aquel cu\u00f1o, xa se cu\u00f1aran milleiros de pezas e xa se mesturaran con outras moedas para a s\u00faa distribuci\u00f3n.\nOutra variedade salientable \u00e9 a de 1938-D/S, causada por cu\u00f1os cunha marca de ceca S (San Francisco) que foron repunzonados cun D para seren utilizados na Ceca de Denver. A\u00ednda que o curso real dos acontecementos \u00e9 incerto, Bowers est\u00e1 convencido de que a os cu\u00f1os foron repunzonados para evitar que se desperdiciasen, tendo en conta que non se cu\u00f1ar\u00edan os 5 centavos en San Francisco en 1938, pero si en Denver, e xa se sab\u00eda que se introducir\u00eda un novo dese\u00f1o para o ano seguinte. O caso do 1938-D/S foi a primeira marca de ceca repunzonada co\u00f1ecida de calquera moeda estadounidense, o que causou gran entusiasmo entre os numism\u00e1ticos cando a variedade sa\u00edu \u00e1 luz en 1962.\nCando a moeda de 5 centavos \"Buffalo\" levaba en circulaci\u00f3n o m\u00ednimo de 25 anos exixido pola lei para o cambio, foi substitu\u00edda sen apenas discusi\u00f3n nin protesta. Os problemas da duraci\u00f3n do cu\u00f1o e da d\u00e9bil cu\u00f1axe nunca se resolveran, e os responsables da Casa da Moeda avogaron pola s\u00faa substituci\u00f3n. En xaneiro de 1938, a Casa da Moeda anunciou un concurso aberto para o dese\u00f1o dunha nova moeda de cinco centavos, co busto do primeiro presidente, Thomas Jefferson, no anverso e a s\u00faa residencia \"Monticello\" no reverso. En abril, anunciouse que o artista ga\u00f1ador do concurso para o dese\u00f1o da nova moeda fora Felix Schlag.\nAs derradeiras moedas de cinco centavos \"Buffalo\" foron cu\u00f1adas en abril de 1938 na Ceca de Denver, a \u00fanica que as produciu ese ano. O 3 de outubro de 1938 comezou a produci\u00f3n das moedas de cinco centavos Jefferson, que se puxeron en circulaci\u00f3n o 15 de novembro.\nDese\u00f1o.\nNunha entrevista radiof\u00f3nica de 1947, Fraser falou acerca do seu dese\u00f1o:\nAnverso.\nO rostro do indio que domina o dese\u00f1o do anverso de Fraser era unha composici\u00f3n de varios nativos americanos reais. Breen sinalou \u2014antes da aparici\u00f3n do d\u00f3lar Sacagawea\u2014 que o dese\u00f1o de Fraser fora o segundo e \u00faltimo dese\u00f1o de moeda estadounidense que presentaba un retrato realista dun indio, despois do dese\u00f1o de Bela Pratt de 1908 para as moedas de ouro de 5 d\u00f3lares e de 2\u00bd d\u00f3lares.\nA identidade dos nativos americanos que Fraser utilizou como modelos \u00e9 algo incerta, xa que Fraser contou historias diversas e non sempre coherentes durante os corenta anos que viviu despois de dese\u00f1ar a moeda. En decembro de 1913, escribiulle ao director da Casa da Moeda Roberts que \"antes de facer a moeda de cinco centavos fixera varios retratos de indios, entre eles Cola de Ferro [oglala: \"Si\u014bt\u00e9 M\u00e1za\"; ingl\u00e9s: \"Iron Tail\"], D\u00faas L\u00faas [cheyenne: \"\u00c9\u0161e'he \u00d4hn\u00e9\u0161es\u00eastse\"; ingl\u00e9s: \"Two Moons\"] e un ou dous m\u00e1is, e \u00e9 probable que reflectise caracter\u00edsticas deses homes na cabeza das moedas, a\u00ednda que o meu prop\u00f3sito non era facer un retrato, sen\u00f3n un tipo\".\nEn 1931, John D\u00faas Pistolas, fillo do derradeiro xefe da tribo dos P\u00e9s Negros, reclamou tam\u00e9n ser un dos modelos do anverso da moeda. Para intentar p\u00f3r fin \u00e1 reivindicaci\u00f3n, Fraser escribiu que utilizara tres indios para a peza, entre eles \"Cola de Ferro, a mellor cabeza india que lembro; o outro era D\u00faas L\u00faas, e o outro non o lembro\". No entanto, en 1938 Fraser declarou que os tres indios foran \"o s\u00edux Cola de Ferro, o kiowa \u00c1rbore Grande (kiowa: \"Ado-ete\"; ingl\u00e9s: \"Big Tree\"), e o cheyenne D\u00faas L\u00faas\". Malia os esforzos do escultor, seguiu recibindo preguntas sobre a identidade do modelo indio ata a s\u00faa morte en 1953.\nNon obstante, John Big Tree, un actor de orixe seneca chamado realmente Isaac Johnny John, afirmou tam\u00e9n ser o modelo da moeda de Fraser e fixo moitas aparici\u00f3ns p\u00fablicas como o \"indio da moeda de 5 centavos\" ata a s\u00faa morte en 1967 aos 90 anos. Mesmo chegou a ser identificado como o modelo da moeda nos informes dos servizos de noticias sobre a s\u00faa morte, e aparecera como tal na convenci\u00f3n da Asociaci\u00f3n Numism\u00e1tica de Texas en 1966. Logo do seu falecemento, a Casa da Moeda dos Estados Unidos declarou que o m\u00e1is probable era que non fose un dos modelos da moeda de 5 centavos. Houbo tam\u00e9n outros reclamantes: en 1964, o senador por Montana Mike Mansfield escribiu \u00e1 directora da Casa da Moeda, Eva B. Adams, para lle preguntar se Sam Resurrection, un choctaw, era un dos modelos, ao que Adams respondeu: \"segundo os nosos arquivoa, o retrato \u00e9 un retrato robot; houbo moitos reclamantes desta honra, todos os cales son sen d\u00fabida sinceros na crenza de que o seu rostro \u00e9 o que adorna a moeda de 5 centavos\".\nReverso.\nSegundo Fraser, o animal que aparece no reverso \u00e9 un bisonte americano chamado Diamante Negro. Nunha entrevista publicada no \"New York Herald\" o 27 de xaneiro de 1913, cit\u00e1base a Fraser dicindo que o animal, ao que non lle daba nome, era un \"exemplar t\u00edpico e gre\u00f1oso\" que atopou no zool\u00f3xico do Bronx. Fraser escribiu m\u00e1is tarde que o modelo \"non era un b\u00fafalo das chairas, sen\u00f3n nada menos que Diamante Negro, o animal m\u00e1is contrario do zool\u00f3xico do Bronx. Estiven de p\u00e9 durante horas [...] Negouse en redondo a permitirme obter vistas laterais del e amosoume obstinadamente a s\u00faa face frontal a maior parte do tempo\". Por\u00e9n, Diamante Negro nunca estivo no zool\u00f3xico do Bronx, sen\u00f3n que viviu no de Central Park ata que foi vendido e sacrificado en 1915. A cabeza montada de Diamante Negro a\u00ednda se conserva e mesmo se exhibiu en convenci\u00f3ns numism\u00e1ticas. A colocaci\u00f3n dos cornos de Diamante Negro difire considerablemente da do animal que aparece na moeda, o que fai dubidar de que Diamante Negro fose realmente o modelo de Fraser. Outro candidato, citado por Bowers, \u00e9 Bronx, un bisonte que durante moitos anos foi o l\u00edder da manda de bisontes do zool\u00f3xico do Bronx.\nDurante unha entrevista co escultor Beniamino Bufano gravada en 1965, este declarou que \"fixo\" e \"dese\u00f1ou o b\u00fafalo\" para a moeda, cando era aprendiz de Fraser.\nControversia coa denominaci\u00f3n.\nDesde a s\u00faa creaci\u00f3n, a moeda co\u00f1eceuse en ingl\u00e9s como \"Buffalo nickel\" (\"n\u00edquel \"B\u00faffalo\"\" ou \"moeda de 5 centavos \"Buffalo\"\"), o que reflicte a forma coloquial nos Estados Unidos para se referir ao bisonte norteamericano. Dado que a peza est\u00e1 cu\u00f1ada en cupron\u00edquel, cuxa composici\u00f3n \u00e9 de 75 % de cobre e 25 % de n\u00edquel, o destacado numism\u00e1tico Stuart Mosher op\u00faxose a esta nomenclatura na d\u00e9cada de 1940, escribindo que non estaba seguro de \"por que se lle chama 'n\u00edquel b\u00fafalo', a\u00ednda que o nome \u00e9 preferible a 'cobre bisonte'\". A publicaci\u00f3n numism\u00e1tica de maior tiraxe, \"Coin World\", denom\u00ednaa \"Indian Head Nickel\" [\"moeda de 5 centavos Cabeza India\"], en tanto que R. S. Yeoman se refire a esta moeda no seu \"Red Book\" como \"Indian Head\" [\"Cabeza India\"] ou \"Buffalo type\" [\"tipo \"Buffalo\"\"]\".\nReutilizaci\u00f3n do modelo.\nEn 2001, o dese\u00f1o foi readoptado para o seu uso nunha moeda dun d\u00f3lar conmemorativa co\u00f1ecida como d\u00f3lar de prata \"American Buffalo\", emitida pola Casa da Moeda dos Estados Unidos, cunha tiraxe de 500.000 exemplares e destinada ao coleccionismo numism\u00e1tico. A \"US Mint\" vendeu a tiraxe completa nunhas semanas e, consonte a lei que autorizaba a emisi\u00f3n, os 5 mill\u00f3ns de d\u00f3lares recadados destin\u00e1ronse \u00e1 construci\u00f3n do Museo do Ind\u00edxena Americano en Washington, do Instituto Smithsoniano.\nA partir de 2006, a Casa da Moeda dos Estados Unidos comezou a emitir anualmente unha moeda de investimento de 50 d\u00f3lares cu\u00f1ada en ouro puro e co peso dunha onza troy, utilizando unha lixeira modificaci\u00f3n do tipo I do modelo creado por Fraser. Estas moedas prod\u00facense na Ceca de West Point, en Nova York. Extraordinariamente, a emisi\u00f3n de 2008 desta serie ampliouse tam\u00e9n a outros valores e pesos inferiores, con id\u00e9ntico dese\u00f1o, que abrangu\u00edan as moedas de 25 d\u00f3lares (\u00bd onza), 10 d\u00f3lares (\u00bc onza) e 5 d\u00f3lares ( onza).\nTiraxes anuais.\nNa seguinte t\u00e1boa refl\u00edctense as tiraxes anuais da moeda de 5 centavos de d\u00f3lar \"Buffalo\" en cada unha das tres casas de moeda onde se produciu, entre 1913 e 1938:"}
{"id": "593131", "revid": "65337", "url": "https://gl.wikipedia.org/wiki?curid=593131", "title": "5 centavos de d\u00f3lar Buffalo", "text": ""}
{"id": "593132", "revid": "65337", "url": "https://gl.wikipedia.org/wiki?curid=593132", "title": "Moeda de 5 centavos de d\u00f3lar Cabeza de Indio", "text": ""}
{"id": "593133", "revid": "65337", "url": "https://gl.wikipedia.org/wiki?curid=593133", "title": "5 centavos de d\u00f3lar Cabeza de Indio", "text": ""}
{"id": "593134", "revid": "111586", "url": "https://gl.wikipedia.org/wiki?curid=593134", "title": "D\u00eda de San David", "text": "O d\u00eda de San David (en gal\u00e9s \"Dydd G\u0175yl Dewi Sant\", en ingl\u00e9s \"o d\u00eda de San David\" ) \u00e9 a festa de San David de Gales, o patr\u00f3n de Gales, e cel\u00e9brase o 1 de marzo. Onde haxa comunidades galesas, conmem\u00f3rase o d\u00eda, como fan os irlandeses polo d\u00eda de San Patricio.\nA data do primeiro de marzo foi elixida para conmemorar a morte de San David, acontecida o mesmo d\u00eda do ano 589, e foi declarada festa nacional galesa no transcurso do s\u00e9culo XVIII.\nExcepcionalmente, a festa cambiou a un d\u00eda en 2006, o 28 de febreiro para a Igrexa Cat\u00f3lica e o 2 de marzo para a Igrexa Anglicana, xa que non se celebran festas de santos o m\u00e9rcores de cinza, d\u00eda de penitencia).\nUnha enquisa de 2006 descubriu que o 87% dos galeses quer\u00eda que o d\u00eda de San David fose festivo (\"Bank Holiday\"), e que o 65% estaba disposto a renunciar a outro a cambio diso. Unha solicitude neste sentido foi rexeitada polo que era primeiro ministro brit\u00e1nico nesa altura, Tony Blair.\nTradici\u00f3ns.\nOs colexios organizan concertos ou eisteddfods para os alumnos, con recitais e canto como actividades principais. Antigamente os estudantes ti\u00f1an media xornada de vacaci\u00f3ns; a\u00ednda que se suprime oficialmente o costume, cada escola fai o seu.\nMoitos galeses honran as festas levando na lapea un ou os dous s\u00edmbolos oficiais: o amarelle (un s\u00edmbolo tradicional gal\u00e9s que florece en marzo) ou o allo porro (s\u00edmbolo persoal de San David). O v\u00ednculo entre o porro e os narcisos vese reforzado polo feito de que ambos te\u00f1en nomes similares en gal\u00e9s, Cenhinen (porro) e Cenhinen Bedr (narciso, literalmente \"porro de Pedro\").\nNesta data, as mulleres galesas adoitan levar narcisos mentres que os homes levan o s\u00edmbolo do porro. Pola s\u00faa banda, as nenas adoitan levar ao colexio o traxe tradicional, saia longa de lan, blusa branca, mant\u00f3n e sombreiro gal\u00e9s. Moitos edificios colgan a bandeira de San David para a ocasi\u00f3n."}
{"id": "593150", "revid": "89787", "url": "https://gl.wikipedia.org/wiki?curid=593150", "title": "Eisteddfod", "text": "Eisteddfod \u00e9 un festival de poes\u00eda e m\u00fasica. O termo prov\u00e9n dos lexemas galeses: eistedd ('sentar'), e fod ('ser'), e significa \"sentar xuntos\"; H. T. Edwards define a forma antiga do mesmo como unha reuni\u00f3n competitiva entre bardos e xograres, na que o ga\u00f1ador era elixido por un patr\u00f3n nobre ou real. O primeiro documentado foi convocado por Rhys ap Gruffudd no Castelo de Aberteifi en 1176. Por\u00e9n, a conquista inglesa de Eduardo I, o peche das escolas bardas e a anglicizaci\u00f3n da nobreza fixeron que caese en suspenso. \nO formato actual d\u00e9bese a un rexurdimento no s\u00e9culo XVIII promovido pola Gwyneddigion Society de Londres, despois cooptado pola \"Gorsedd Cymru\", sociedade secreta fundada por Iolo Morganwg cuxas crenzas eran \"un composto de cristianismo e druidismo, filosof\u00eda e misticismo\". Evans-Jones, de nome bardo Cynan (nome de reis galeses como Cynan Garwyn), poeta, ministro presbiteriano e \"Archdruid\", creou novos rituais para os Gorsedd e Eisteddfod, baseados en crenzas cristi\u00e1s galesas m\u00e1is que no neodruidismo. Despois dunha iniciaci\u00f3n aos Gorsedd en 2002, Marcus Tanner escribiu que parec\u00eda \"extra\u00eddo d\"'O Se\u00f1or dos Aneis\"\". \nA pesar das influenzas dru\u00eddicas e da natureza ficticia das doutrinas e cerimonias, tanto o Gorsedd como o eisteddfod foron aceptados e espallados polo clero anglicano e inconformista. O rexurdimento foi un factor principal na supervivencia da lingua, literatura e cultura galesas ap\u00f3s m\u00e1is de oito s\u00e9culos de uni\u00f3n pol\u00edtica con Inglaterra. \nDesde o seu rexurdir no s. XVIII, a tradici\u00f3n foi levada f\u00f3ra de Gales pola di\u00e1spora. Os \"eisteddfodau\" (plural) de hoxe son unha mestura de feira renacentista, festival celta, musical, literario e \"exposici\u00f3n suprema da cultura galesa\". \u00c1s veces o termo \u00fasase para concursos que non te\u00f1en que ver coa cultura galesa, e tam\u00e9n se adaptou como parte da loita para preservar outras linguas minorizadas como o irland\u00e9s, o c\u00f3rnico, o bret\u00f3n, o ga\u00e9lico escoc\u00e9s ou o j\u00e8rriais. \nEventos.\nProclamaci\u00f3n.\nComo decretara Morganwg, cada eisteddfod \u00e9 proclamado un ano e un d\u00eda antes da s\u00faa apertura por un heraldo do \"Gorsedd Cymru\". \nA proclamaci\u00f3n \u00e9 lida: \nConcursos.\nO Eisteddfod Genedlaethol \u00e9 unha celebraci\u00f3n cultural anual en Gales, que presenta un concurso de varios estilos po\u00e9ticos e outras formas de literatura. e evolu\u00edu a unha tolerancia pragm\u00e1tica das diversas opini\u00f3ns e estilos de vida: Segundo Jan Morris, \"\"A maior\u00eda das instituci\u00f3ns de Gales moderno est\u00e1n representadas no 'Maes', o 'Gas Board' para a University of Wales Press, a distinguida Sociedade para a Protecci\u00f3n do Pa\u00eds de Gales Rural e a fogosa Cymdeithas yr Iaith Gymraeg (Welsh Language Society). Hai tendas que venden arpas, adhesivos de c\u00f3mics e \" a revista estudantil lasciva e picante, e cer\u00e1mica, e folletos evanx\u00e9licos, e moitos e moitos libros\".\"\nA celebraci\u00f3n incl\u00fae a presidencia do bardo que escribiu o mellor \"awdl\" e a coroaci\u00f3n do bardo que escribiu o mellor \"pryddest\", ambas baseadas en temas predeterminados polos xu\u00edces. A cerimonia cel\u00e9brase no Gran Sal\u00f3n, onde o arquidru\u00edda de Gorsedd anuncia o ga\u00f1ador e despois hai un baile floral. Durante a cerimonia, s\u00e1case a Gran Espada da s\u00faa vaina e faise a pregunta \"\"A oes heddwch?\" (Hai paz?) e a resposta \u00e9 \"Heddwch\"\" (Hai paz). A celebraci\u00f3n remata co desvelamento do ga\u00f1ador e un baile final. O ga\u00f1ador da cadeira e da coroa recibe o t\u00edtulo vitalicio \"prifardd\" ('xefe-bardo'). Que un mesmo poeta ga\u00f1e ambas \u00e9 case inaudito, pero Alan Llwyd e Donald Evans consegu\u00edrono d\u00faas veces. Segundo H. T. Edwards, a cerimonia de entrega da \"Prose Medal\", foi medrando en importancia dende 1937, pero a\u00ednda se considera menos importante que a presidencia e a coroaci\u00f3n. Os poetas soste\u00f1en que a coroa debe manterse na poes\u00eda e non trasladarse \u00e1 prosa. Ademais, anualmente out\u00f3rgase unha medalla de ouro () en tres categor\u00edas, e a exposici\u00f3n de arte e artesan\u00eda, Y Lle Celf, \u00e9 un punto destacado no calendario dos artistas galeses. \nSegundo Morris,\nHistoria.\nTradici\u00f3n barda galesa.\nAfirma Morris que a creatividade galesa \u00e9 disciplinada debido aos c\u00f3digos que rexen a s\u00faa tradici\u00f3n art\u00edstica desde vello. Bardos e arpistas eran institucionalizados e consideraban a m\u00fasica e a poes\u00eda profesi\u00f3ns cualificadas. Hab\u00eda medidas de valor acordadas para unha obra de arte e temas formalizados para a poes\u00eda. M\u00fasicos e poetas estaban restrinxidos por intricadas regras de composici\u00f3n, inclu\u00edndo os vinte e catro metros estritos da tradici\u00f3n galesa cl\u00e1sica que a\u00ednda se utilizan nos tempos modernos. \nSegundo Edwards, \nOrixes de Eisteddfod.\nUnha lenda di que o primeiro eisteddfod foi promovido por Maelgwn Gwynedd en Conwy no s\u00e9culo VI: Maelgwn quer\u00eda que os bardos ga\u00f1asen aos xoglares e deb\u00edan nadar primeiro o r\u00edo Conwy, pero os xograres deb\u00edan facelo coas arpas ao lombo. Outra lenda di que Gruffudd ap Cynan (1055\u20131137), rei de Gwynedd, descendente de Brian Boru e nado en Dubl\u00edn, reformou as escolas bardas galesas para formar en irland\u00e9s antigo e foi patr\u00f3n dun eisteddfod en Caerwys. \nO primeiro eisteddfod documentado foi aloxado por Rhys ap Gruffydd, rei de Deheubarth, no Castelo de Aberteifi, Ceredigion, no Nadal de 1176. Segundo Edwards, os detalles do evento rexistado no \"Brut y Tywysogion\", suxiren que \"non poder\u00eda ser o primeiro deste tipo\". Rhys concedeu d\u00faas cadeiras de brazos, un ben valioso reservado a persoas de alto status. A cadeira b\u00e1rdica para un poeta de Gwynedd e a musical para o fillo de Eilon Crythwr, un membro da corte.\nEn 2007, o historiador R. Turvey suxeriu que a idea dun festival en Aberteifi puido estar inspirada en concursos similares do Sacro Imperio Romano Xerm\u00e1nico ou outras partes da Europa cat\u00f3lica, onde se formaban Meistersinger, e organizaban concursos dese tipo, que puido co\u00f1ecer polos anglo-normandos das Marcas Galesas ou por mercenarios galeses que regresaban de Francia. Sobre isto, Edwards afirmou que a influencia estranxeira era unha indicaci\u00f3n do cosmopolita que fora o Gales medieval. \"\u00c9 un sinal da sa\u00fade dunha cultura aceptar ou casar con outras\".\nGales medieval.\nO seguinte gran eisteddfod que se co\u00f1ece \u00e9 o de 1450. Durou tres meses e tivo lugar no castelo de Carmarthen baixo Gruffudd ap Nicolas. A (cadeira de prata) foi ga\u00f1ada por un \"cywydd\" en honra \u00e1 Trindade composto por Dafydd ab Edmwnd, por\u00e9n, houbo acusaci\u00f3ns de suborno. O \"\" de segu\u00eda os 24 estritos metros, previamente codificados por Einion Offeiriad e Dafydd Ddu o Hiraddug, pero con dous metros substitu\u00eddos polos m\u00e1is complicados \"Gorchest y Beirdd\" e \"Cadwynfyr\". Esa reforma foi amplamente adoptada por bardos de todos Gales.\nO seguinte eisteddfod documentado \u00e9 o eisteddfod de Carmarthen de 1451. En 1523, un eisteddfod celebrouse en Caerwys baixo a carta do rei Henrique VIII, dirixido polo bardo gal\u00e9s e franciscano, Tudur Aled. Un Estatuto, atribu\u00eddo a Gruffydd ap Cynan de Gwynedd, foi utilizado como base para o festival, e enumeraba os dereitos dos bardos baixo a lei galesa, ao tempo que argumentaba que os bardos non deb\u00edan beber en exceso, feminizarse, apostar ou escribir poes\u00eda sat\u00edrica e exix\u00eda que celebrasen \"nunha linguaxe elevada a orde dun mundo centrado en Deus\".\nA reforma galesa.\nIsabel I ordenou que os bardos galeses fosen examinados e autorizados pola Coroa, acusando a alg\u00fans ('bardos de cabeza') de actuar como emisarios secretos dos Recusants na nobreza galesa, axudando a difundir novas sobre misas cat\u00f3licas segredas e peregrinaci\u00f3ns.\nEn 1583 o bardo sen licenza Richard Gwyn foi xulgado por traiz\u00f3n en Chester, acusado de negar a pretensi\u00f3n da ra\u00ed\u00f1a de ser Xefe Supremo da Igrexa de Inglaterra, e de compo\u00f1er poes\u00eda sat\u00edrica \"contra sacerdotes e ministros casados\". Foi condenado a morrer aforcado, azorrado e desmembrado. A sentenza levouse a cabo en Wrexham o 15 de outubro de 1584. Xusto antes de que Gwyn fose aforcado, dixo cara \u00e1 multitude: \"Fun un bromista, e se ofend\u00edn a alg\u00fan dese xeito, ou polas mi\u00f1as canci\u00f3ns, p\u00eddolles por amor de Deus que me perdoen\". O verdugo tirou dos ferros das pernas de Gwyn coa esperanza de liberalo da dor. Cando pareceu morto cort\u00e1rono, pero permaneceu consciente durante a destripaci\u00f3n, at\u00e9 que lle cortaron a cabeza. As s\u00faas \u00faltimas palabras, en gal\u00e9s, foron \"\" ('Xes\u00fas, ten piedade de min'). Richard Gwyn foi canonizado por Paulo VI en 1970. A s\u00faa festa cel\u00e9brase o 17 de outubro. Ap\u00f3s a emancipaci\u00f3n cat\u00f3lica en 1829, descubr\u00edronse seis obras s\u00faas de poes\u00eda cristi\u00e1, cinco panxoli\u00f1as e un \"cywydd\" sat\u00edrico composto na c\u00e1rcere de Wrexham tras o asasinato de Guillerme o Silencioso, l\u00edder da Revolta Holandesa, por Balthasar G\u00e9rard. Os Caerwys eisteddfodau de 1567 e 1568 foron patrocinados pola ra\u00ed\u00f1a, baixo ameaxas aos bardos Os premios foron cadeiras e arpas, en miniatura e de prata.\nA traduci\u00f3n oficial anglicana da Biblia \u00e1 lingua galesa, que segue a ter unha enorme influencia na poes\u00eda galesa, viu a s\u00faa primeira publicaci\u00f3n en 1588. O tradutor, William Morgan, era un graduado de Cambridge, m\u00e1is tarde converteuse en bispo de Llandaff. Baseou a s\u00faa \"Y Beibl cyssegr-lan\" en orixinais en hebreo e grego, en traduci\u00f3ns de bispos ingleses e de Xenebra e adaptaci\u00f3ns do Novo Testamento gal\u00e9s de William Salesbury. Morgan moldeou a lingua literaria galesa media dos bardos medievais (, 'lingua antiga') no (\"gales literario\") a\u00ednda hoxe en uso. A\u00ednda que hai moita diferenza coas variantes do s\u00e9culo XXI, os env\u00edos eisteddfod a\u00ednda deben estar compostos na lingua literaria da Biblia de Morgan, que segue a ser a base na que se constru\u00edu a literatura galesa posterior.\nDeclinio.\nSegundo Marcus Tanner, o experimento da ra\u00ed\u00f1a Isabel I sobre o patrocinio real dos eisteddfod non tivo \u00e9xito e, a medida que avanzaban os s\u00e9culos XVI e XVII, a nobreza galesa anglizouse cada vez m\u00e1is e deixou de conceder emprego e hospitalidade aos poetas en gal\u00e9s. A\u00ednda que os eisteddfodau continuaron, as reuni\u00f3ns eran m\u00e1is informais, a mi\u00fado \"asembleas de rimas\" en tabernas, cemiterios ou pousadas. O interese do pobo gal\u00e9s tanto que o eisteddfod de Glamorgan en 1620 atraeu un p\u00fablico de s\u00f3 catro persoas. Os ga\u00f1adores, con todo, seguiron recibindo unha cadeira, un premio moi apreciado.\nEn 1701, realizouse un eisteddfod en Machynlleth co fin de: \"Comezar a renovar o eisteddfod dos bardos (como eran nos tempos antigos), reprender aos falsos cynghanedd, explicar cousas dif\u00edciles e confirmar o que \u00e9 correcto na arte da poes\u00eda en lingua galesa\". Este foi seguido por unha serie de ', moi anunciados en almanaques baratos amplamente dispo\u00f1ibles. Os ' e \"\" compostos para estes eventos deb\u00edanse m\u00e1is \"ao ambiente cervexeiro no que foron compostos que \u00e1 aut\u00e9ntica inspiraci\u00f3n\". \nEn 1734, Si\u00f4n Rhydderch organizou un eisteddfod xulgado por un panel de 12 xu\u00edces en Dolgellau, pero \u00e1 s\u00faa chegada s\u00f3 recibiu seis poetas \"e todos os sinais de apat\u00eda e abatimento\". \nRenacemento de finais do s\u00e9culo XVIII.\nEn 1788, a Sociedade Gwyneddigion aceptou o pedido de Thomas Jones e Jonathan Hughes de doar un agasallo ao Eisteddfod, pero impuxo certas condici\u00f3ns que cambiar\u00edan o curso futuro da competici\u00f3n. A Gwyneddigion reclamou o dereito a proclamar o Eisteddfod e o tema da competici\u00f3n principal e os poemas deber\u00edan ser presentados baixo pseud\u00f3nimos e xulgados s\u00f3 polos seus m\u00e9ritos literarios, estblecendo as\u00ed o marco para o moderno National Eisteddfod. A Gwyneddigion presentou como mellor modelo a poes\u00eda recente do reverendo Goronwy Owen, para aspirar a producir a \u00e9pica nacional galesa que Owen ansiaba escribir. \nO primeiro eisteddfod do renacemento celebrouse en Corwen en 1789. Gwallter Mechain ga\u00f1ou, pero houbo queixas porque T. Jones informou ilegalmente con antelaci\u00f3n dos temas para a poes\u00eda improvisada. Por\u00e9n, a Gwyneddigion mantivo a decisi\u00f3n dos xu\u00edces. O primeiro eisteddfod celebrado coas novas regras celebrouse en Bala en 1789. En 1790, Morganwg convenceuse de que el e os seus compa\u00f1eiros eran descendentes dos dru\u00eddas e que o eisteddfod era unha supervivencia dos seus rituais. En 1792 fundou unha sociedade secreta de poetas galeses, chamada Gorsedd Beirdd Ynys Prydain, inventando a estrutura e rituais baseados nunha mestura de masonar\u00eda, mitolox\u00eda galesa, neodruidismo e elementos cristi\u00e1ns. En 1815, logo da batalla de Waterloo, reiniciouse o o eisteddfod, interrompido polas guerras napole\u00f3nicas.\nEisteddfodau do s\u00e9culo XIX.\nA m\u00e1is antiga cadeira b\u00e1rdica que se co\u00f1ece dun eisteddfod foi constru\u00edda en 1819. Ese mesmo ano, presentouse un c\u00f3digo m\u00e9trico m\u00e1is libre, e a\u00ednda que defend\u00eda a superioridade de Cynghanedd, Morganwg dixo que tam\u00e9n fora usado en Gwent e Glamorgan durante s\u00e9culos antes das reformas de Dafydd ab Edmwnd no s\u00e9culo XV. Isto levou a un debate entre tradicionalistas e innovadores e \u00e1 adopci\u00f3n do concurso para o mellor \"\" e a cerimonia da coroaci\u00f3n do bardo. O arcediago Thomas Beynon, presidente da Carmarthen Cymreigyddion e mecenas do eisteddfodau provincial, insist\u00eda en que se adoptasen versos en branco ou pent\u00e1metro i\u00e1mbico sen rima, como alternativa \u00e1 poes\u00eda galesa en estrito metro. Mentres tanto, os poemas enviados aos eisteddfodau comezaron a publicarse en 1822, o que permitiu por primeira vez ao pobo gal\u00e9s decidir por si mesmos sobre os seus m\u00e9ritos e defectos.\nEntre 1819 e 1834 celebr\u00e1ronse dez Eisteddfodau Provinciais co patrocinio da nobreza anglicizada e o apoio da realeza brit\u00e1nica. Despois dun ataque aos libros galeses en 1847, moitos poetas recorreron \u00e1 escritura co obxectivo de promover unha imaxe do pobo gal\u00e9s como \"temeroso de Deus, amante da Ra\u00ed\u00f1a e partidario do Imperio\". En 1850, no Rhuddlan Eisteddfod, ofrec\u00e9ronse un premio de 25 libras e unha cadeira para o mellor \"Pryddestawd\" (poema sobre un tema espec\u00edfico); Ieuan Glan Gerionydd foi o ga\u00f1ador, por\u00e9n, a epopea de Eben Fardd recibiu eloxios dos literatos, e o seu terceiro posto foi considerado inxusto. En 1858, John Williams organizou un eisteddfod \"nacional\" en Llangollen, onde un ensaio de Thomas Stephens que cuestionaba o mito do pr\u00edncipe Madoc como descubridor do Novo Mundo causou controversia e neg\u00f3uselle o premio. Ese eisteddfod viu a primeira aparici\u00f3n de John Ceiriog Hughes, ga\u00f1ador polo poema de amor \"Myfanwy \", que contrad\u00ed os Libros Azuis ao describir unha virtuosa muller galesa. A canci\u00f3n converteuse nun \u00e9xito instant\u00e1neo. Esa edici\u00f3n indignou \u00e1 prensa en ingl\u00e9s. O \"Daily Telegraph\" cualificou ao eisteddfod de \"unha disoluci\u00f3n nacional do sentimentalismo\". Un escritor de \"The Times\" cualificouno de \"insensata interferencia co progreso natural da civilizaci\u00f3n e a prosperidade\" e afirmou ser \"unha tonter\u00eda monstruosa animar aos galeses a querer amorosamente pola s\u00faa antiga lingua\". O , un organismo guiado por un consello electo fusionouse co Gorsedd e en 1861 estableceu un patr\u00f3n en Aberdare que contin\u00faa at\u00e9 os nosos d\u00edas.\nO Eisteddfod de Gales foi un importante evento cultural na \u00e9poca vitoriana. Con todo, os poetas galeses enfrontaron moitas d\u00fabidas na d\u00e9cada de 1860, inclu\u00edndo a aceptaci\u00f3n da s\u00faa lingua materna e o papel diminu\u00eddo do poeta na era da industrializaci\u00f3n. A poes\u00eda perdeu o seu valor e a poes\u00eda galega de metro estrito era considerada a\u00ednda menos comercializable. Fleet Street burlouse de Gales por non ter un Shakespeare, Milton, un Wordsworth ou un Tennyson, e a literatura galega foi xeralmente desrespectada. Matthew Arnold insistiu en que calquera poeta gal\u00e9s con calquera cousa que pagase a pena contar deb\u00eda dicilo en ingl\u00e9s. Segundo Edwards, Edward Dafydd expresou a s\u00faa desolaci\u00f3n no s\u00e9culo XVII pola chegada dunha idade escura: \"Nid yw'r bid hwn gyda'r beirdd\" ('Este mundo non \u00e9 para poetas') e poder\u00eda estar falando tam\u00e9n para os poetas da d\u00e9cada de 1860. \nDurante o per\u00edodo vitoriano, os poetas que ga\u00f1aron o National Eisteddfod foron eloxiados en exceso polos cr\u00edticos, pero isto pode ter sido unha reacci\u00f3n natural \u00e1s circunstancias de marxinaci\u00f3n da maior\u00eda dos escritores. O Eisteddfod ofrec\u00eda unha oportunidade para que a literatura galesa fose celebrada e recompensada. Quizais por estes motivos, durante o final do XIX, segundo Edwards, \"\"Gales a\u00ednda persegu\u00eda 'o poema \u00fanico' que s\u00f3, na idea do Renacemento, xustificaba a pretensi\u00f3n de grandeza dunha literatura\".\" \nO poeta gal\u00e9s L. W. Lewis (1831\u20131901), de nome bardo Llew Llwyfo, tentou \"conseguir a \u00e9pica nacional que merecese a traduci\u00f3n \u00e1s principais literaturas\". Escolleu temas como Caractacus, a lenda art\u00farica, Llewellyn o \u00daltimo e mesmo o rei David. Edwards acusouno de seguir a pr\u00e1ctica com\u00fan daquela de imitar a poes\u00eda inglesa, pero a s\u00faa poes\u00eda ga\u00f1ou repetidamente o primeiro premio en eisteddfodau de Gales como de comunidades galesas-estadounidenses. Jan Morris explicou como o pintor H. Herkomer criou traxes neodru\u00eddicos para o Gorsedd, incluindo unha couraza para sufocar o arquidruida en caso de xu\u00edzo falso. \nS\u00e9culo XX.\nO t\u00edtulo do poema \"Ymadawiad Arthur\" (\"O Pasamento de Artur\") de Gwynn Jones foi escollido polos ju\u00edzes do Eisteddfod coa esperanza de inspirar un equivalente gal\u00e9s aos \"Idylls of the King\" de Tennyson. Este influente \"awdl\" deu a Jones a cadeira b\u00e1rdica en 1902. Para Edwards, o poema fixo de Bedwyr, o cabaleiro encargado por Artur para lanzar ao lago a Excalibur, un arquetipo do gal\u00e9s do s\u00e9culo XX que loita fronte ao materialismo que todo devora. Bedwyr, agonizante pola cat\u00e1strofe que tem\u00eda que acontezase no seu pa\u00eds indefenso se obedec\u00eda as ordes de Artur, \u00e9 unha das figuras m\u00e1is conmovedoras da literatura galesa. Negada a seguridade dunha arma inigualable, a \u00faltima proba tanxible da forza sobrenatural de Artur ser\u00eda a s\u00faa fe no prometido regreso de Artur de Avalon. A diferenza das moitas obras doutras literaturas inspiradas na lenda art\u00farica, \"\" fai referencias frecuentes \u00e1 literatura galesa e \u00e1 mitolox\u00eda do \"Mabinogion\". Gwynn Jones foi chamado o maior mestre da poes\u00eda galesa en metro estrito desde o s\u00e9culo XV e cun \"cynghanedd\" excepcional. \nEn 1905, Thomas Marchant Williams foi nomeado cabaleiro polo rei Eduardo VII pola contribuci\u00f3n no renacemento da Sociedade Cymmrodorion e o establecemento da National Eisteddfod Association. No National Eisteddfod de 1912 en Wrexham, TH Parry-Williams ga\u00f1ou a cadeira, a coroa e \u00a340 libras. Despois de informar do seu \u00e9xito ao seu parente e empregador, este gritou con rabia e incredulidade: \" ! \" ('E ga\u00f1ounos todos sentados no cu!'). En 1917, un poeta ga\u00f1ou a cadeira cunha obra sobre o tema ' (\"O heroe\"), pero non se ergueu porque se soubo que morrera na guerra. O poeta era Ellis Humphrey Evans, cuxo nome bardo era Hedd Wyn ('Paz Bendita'), dos Royal Welch Fusiliers, e caera durante nas trincheiras. A cadeira barda foi cuberta cunha saba negra e, segundo informan os xornais, \"non hab\u00eda un ollo seco no pavill\u00f3n\". Desde ent\u00f3n, o National Eisteddfod de Gales de 1917 denom\u00ednase \" \" (\"O Eisteddfod da Cadeira Negra\"). Hedd Wyn converteuse en lenda e inspiraci\u00f3n para outros poetas. A cadeira negra foi levada \u00e1 casa da familia en Gwynedd, onde se pode visitar nunha sala orientada aos montes de Eryri, rodeada doutras cadeiras eisteddfod. Na s\u00faa l\u00e1pida unha inscrici\u00f3n nom\u00e9ao \"O bardo xefe, Hedd Wyn\". No National Eisteddfod de Caernarfon de 1921, Evans-Jones (Cynan) ga\u00f1ou a coroa de bardo polo seu ' (\"o rapaz\"). Cynan era nativo de Pwllheli e fora soldado na guerra. O poema trata dun mozo \"gwerinwr\", que volve da guerra para atopar a renovaci\u00f3n espiritual na beleza natural do seu fogar e no amor dunha moza \"de campo puro\". O poema \u00e9 considerado o m\u00e1is querido do s\u00e9culo XX polos galeses e moitos a\u00ednda poden recitar longas pasaxes de memoria. Alan Llwyd, tradutor ao ingl\u00e9s de parte da obra, argumentou que Cynan, en lugar do m\u00e1is famoso Hedd Wyn, \u00e9 o maior poeta de guerra gal\u00e9s.\nPlaid Cymru, partido pol\u00edtico nacionalista e socialdem\u00f3crata gal\u00e9s, foi fundado durante o National Eisteddfod de 1925 en Pwllheli. Inspirados na recente Guerra de Independencia irlandesa, Saunders Lewis, Huw Robert Jones, Lewis Valentine, Moses Griffith, Fred Jones e D. Edmund Williams reun\u00edronse nun caf\u00e9 chamado Maes Gwyn co obxectivo de establecer un \"partido gal\u00e9s\". Durante a reuni\u00f3n, fundaron o \"\". O obxectivo principal do partido ser\u00eda fomentar un Gales de fala galesa. Para iso acordouse que os negocios do partido se levasen a cabo en gal\u00e9s e cortar os v\u00ednculos con outros partidos brit\u00e1nicos.\nNo National Eisteddfod de 1936 celebrado en Abergwaun, o t\u00edtulo establecido para a Coroa Barda foi \"Yr Anialwch\" (\"O ermo\"), case con certeza inspirado no poema do mesmo nome de TS Eliot. Por\u00e9n, en lugar de copiar a Eliot, o poeta gal\u00e9s David Jones (do nome bardo, , traducido\u2009'O deserto', ou literalmente, 'po de pedra') de Cilfynydd ga\u00f1ou a Coroa cun sobre a tise dos mineiros dos vales do sur de Gales. \nEvans-Jones (Cynan) exerceu un per\u00edodo como gravador do Gorsedd Cymru en 1935, e outro como secretario conxunto do Consello Nacional de Eisteddfod en 1937. Segundo Edwards, a guerra e a ameaza de extinci\u00f3n nacional situou aos galeses nun contexto global. Os escritores entenderon o berro universal de \"Agora somos todos sobreviventes\" que xurdiu ap\u00f3s os bombardeos de Hiroshima e Nagasaki. Co militarismo das superpotencias acheg\u00e1ndose ao abismo, a perda da lingua galesa non ser\u00eda un sinal de progreso, sen\u00f3n que axudar\u00eda a espallar a uniformidade mental tan desexada polos totalitarios. Esta convicci\u00f3n intensificou a loita pola lingua, xa que perder a lingua facilitar\u00eda o cami\u00f1o \u00e1s forzas que ameazan \u00e1 humanidade.\nEn resposta \u00e1 dr\u00e1stica diminuci\u00f3n de falantes de gal\u00e9s que mostraba o censo de 1961, Saunders Lewis pronunciou en 1962 un famoso discurso radiof\u00f3nico chamado Tynged yr iaith (\"O destino da lingua\"), onde predic\u00eda a inminente extinci\u00f3n da lingua galesa se non se tomaban medidas inmediatas. Isto levou \u00e1 creaci\u00f3n en 1962 de Cymdeithas yr Iaith Gymraeg (\"A Sociedade da Lingua Galesa\") e a unha serie de acci\u00f3ns directas, manifestaci\u00f3ns e a creaci\u00f3n de escolas en lingua galesa, culminando coa aprobaci\u00f3n do Acta da Lingua Galesa en 1967 e o crecemento da publicaci\u00f3n en lingua galesa, produci\u00f3n cinematogr\u00e1fica, m\u00fasica e cultura. Tynged yr Iaith segue inspirando hoxe a defensores da lingua galesa. Albert Evans-Jones (Cynan) exerceu como arquidru\u00edda d\u00faas veces e foi o primeiro que reco\u00f1eceu que o Gorsedd \u00e9 un invento do s\u00e9culo XVIII de Iolo Morganwg e que non ten v\u00ednculos coa mitolox\u00eda galesa nin cos antigos druidas. Cynan tam\u00e9n \u00e9 o responsable de dese\u00f1ar as cerimonias modernas de coroaci\u00f3n e presidencia do bardo no eisteddfod tal e como se realizan agora.\nO Urdd National Eisteddfod \u00e9 un festival xuvenil quese celebra dende 1929. En 1969 tivo lugar en Aberystwyth, e Carlos de Inglaterra foi convidado a falar al\u00ed tras ser nomeado Pr\u00edncipe de Gales. Iso causou indignaci\u00f3n entre nacionalistas galeses, con m\u00e1is de cen persoas protestando na s\u00faa chegada ao escenario. Un editorial do xornal \"Y Cymro\" criticou ao director do festival. \nEn paralelo co movemento literario simult\u00e1neo co\u00f1ecido como New Formalism na poes\u00eda americana, a finais do s\u00e9culo XX houbo un renacemento da poes\u00eda galesa composta en rigor, especialmente Englynion e Cywyddau. Este renacemento estivo en parte inspirado na poes\u00eda de Alan Llwyd, que ga\u00f1ou a cadeira e a coroa no National Eisteddfod en 1973 e 1976. En 1982 a cadeira foi concedida a G. Lloyd Owen polo \"awdl\" \"Cilmeri\", que Edwards chamou o \u00fanico do s\u00e9culo XX \u00e1 altura da obra mestra de 1902 de Gwynn Jones \"\". A obra de Owen reimaxina a morte en combate do pr\u00edncipe Llywelyn ap Gruffudd de Gwynedd en 1282, mentres dirix\u00eda un levantamento contra a ocupaci\u00f3n de Gales por Eduardo I de Inglaterra. O poema representa ao pr\u00edncipe como un heroe tr\u00e1xico e inviste a s\u00faa ca\u00edda cunha angustia inigualable desde que Gruffudd ab ano Ynad Coch escribiu o seu famoso lamento polo pr\u00edncipe inmediatamente despois da s\u00faa morte. Owen tam\u00e9n, segundo Edwards, encapsula na morte do pr\u00edncipe a continua \"batalla pola supervivencia nacion.al\" do pobo gal\u00e9s. En 1999, o centenario da iniciaci\u00f3n do poeta Patrick Pearse do renacemento ga\u00e9lico e l\u00edder do alzamento de Pascua no Gorsedd no Pan Celtic Eisteddfod de Cardiff (onde tomou o nome b\u00e1rdico de Areithiwr) foi marcado polo descubrimento dunha placa no Consulado Xeral da Rep\u00fablica de Irlanda en Gales.\nS\u00e9culo XXI.\nNunha cerimonia celebrada enteiramente en lingua galesa durante o National Eisteddfod de 2002 en St. David's, Rowan Williams, o arcebispo anglicano de Gales, foi xurado no Gorsedd como \"druida branco\" baixo o nome bardo de \"Ap Aneurin\". \nSegundo Marcus Tanner,\nEn resposta \u00e1s cr\u00edticas ao arcebispo Williams por parte dos medios en lingua inglesa \"por ter participado nun ritual pag\u00e1n\", o arquidruida Robyn Lewis dixo: \"Iolo creou o seu Gorsedd mentres fantaseaba sobre os tempos precristi\u00e1ns pero a medida que se desenvolveu converteuse rapidamente nunha organizaci\u00f3n cristi\u00e1 principal\". \nDurante o National Eisteddfod de Cardiff de 2018, a coroa barda foi concedida por primeira vez a unha muller, a poeta nacida en Gwaelod y Garth e nacionalista galesa Catrin Dafydd, pola s\u00faa colecci\u00f3n \"\" (\"Rastros\"). Os seus poemas exploraron a identidade galesa no distrito multi\u00e9tnico de Grangetown en Cardiff. Durante a cerimonia, con todo, o arquidru\u00edda, Geraint Llifon, causou unha considerable indignaci\u00f3n entre as feministas cando alegou que Catrin Dafydd non poder\u00eda ga\u00f1ar a Coroa sen a axuda dos homes. Acusado de sexismo, o arquidruida Llifon pediu desculpas.\nEisteddfodau actuais.\nEisteddfodau en Gales.\nEisteddfod Nacional.\nO m\u00e1is importante \u00e9 o National Eisteddfod de Gales, o maior festival de m\u00fasica e poes\u00eda competitiva de Europa. Os seus oito d\u00edas de competici\u00f3ns e actuaci\u00f3ns, integramente en lingua galesa, real\u00edzanse anualmente na primeira semana de agosto en distintos lugares que adoitan alternar entre o norte e o sur de Gales. Os competidores adoitan ser 6.000 ou m\u00e1is; as asistencias en xeral superan os 150.000 visitantes.\nUrdd National Eisteddfod.\nOutro eisteddfod importante no calendario \u00e9 ou a Xuventude Eisteddfod. Organizado por Urdd Gobaith Cymru, implica a nenos galeses desde a idade infantil at\u00e9 os 25 anos nunha semana de competici\u00f3n de canto, recitaci\u00f3n, baile, actuaci\u00f3n e m\u00fasica durante as vacaci\u00f3ns escolares de medio trimestre de ver\u00e1n. O evento \u00e9 o principal festival de arte xuvenil de Europa. As eliminatorias rexionais cel\u00e9branse con antelaci\u00f3n e, como ocorre co National Eisteddfod, o Urdd Eisteddfod ten lugar nun sitio diferente cada ano. Co establecemento da sede de Urdd no Wales Millennium Center, o eisteddfod volve a Cardiff cada catro anos.\nInternational Eisteddfod.\nO International Eisteddfod cel\u00e9brase anualmente en Llangollen, Denbighshire, cada ano en xullo. Asisten coros, grupos de canto, bailar\u00edns folcl\u00f3ricos e agrupaci\u00f3ns de todo o mundo, compartindo as s\u00faas tradici\u00f3ns populares nacionais nun dos grandes festivais das artes do mundo. Foi creado en 1947 e comeza cunha mensaxe de paz. En 2004, foi nomeado (sen \u00e9xito) ao Premio Nobel da Paz por Terry Waite, quen estivo activamente implicado co eisteddfod.\nOutros eisteddfodau en Gales.\nOs eisteddfodau locais a menor escala cel\u00e9branse en todo o Pa\u00eds de Gales. Un dos m\u00e1is co\u00f1ecidos \u00e9 o Maes Garmon Eisteddfod, Mold, en . As escolas realizan eisteddfodau como competici\u00f3ns dentro da escola; unha data popular para isto \u00e9 o d\u00eda de San David.\nEisteddfodau f\u00f3ra de Gales.\nA di\u00e1spora galesa durante o auxe do Imperio Brit\u00e1nico e a Revoluci\u00f3n Industrial, levou elementos da cultura galesa por todo o mundo, entre eles o eisteddfod que -en diversas formas e linguas- segue a existir.\nArxentina.\nNo s\u00e9culo XIX comezou a inmigraci\u00f3n galesa \u00e1 Patagonia co obxectivo de crear un \"pequeno Gales al\u00e9n de Gales\", liderado polo ministro gal\u00e9s Michael D. Jones. Esa terra remota foi elixida debido \u00e1 asimilaci\u00f3n cultural e \u00e1 perda da lingua que estaba a suceder na di\u00e1spora galesa noutras partes do mundo. Os colonos galeses desembarcaron en Puerto Madryn en 1865 e o goberno arxentino concedeu terras ao longo do r\u00edo Chubut. A\u00ednda que o eisteddfodau se celebra en Arxentina desde ent\u00f3n, a asimilaci\u00f3n e a perda de contacto coa patria situaron o distintivo dialecto patag\u00f3nico da lingua galesa no bordo da extinci\u00f3n.\nEn 1965, a rexi\u00f3n foi visitada por galeses para celebrar o centenario da colonia, e desde ent\u00f3n aumentou o n\u00famero de visitantes e aprendices galeses da lingua. Bruce Chatwin foi a Gaiman, Chubut, 1976 e recolleu historias como a de Euan Davies: nun eisteddfod local, acompa\u00f1ado por un pianista local de ascendencia alem\u00e1 e italiana, a s\u00faa actuaci\u00f3n foi tan emotiva que fixo chorar \u00e1 audiencia e ga\u00f1ou o premio. Richard Bryn Williams foi unha das m\u00e1is grandes figuras literarias que sa\u00edu de , cuxo nome bardo era \"Bryn\". Williams naceu en Gwynedd en 1902 e aos seus sete anos emigrou coa s\u00faa familia a Trelew. Williams regresou a Gales en 1923 e estudou no University College of North Wales. Converteuse nun experto na historia da Patagonia e importante colaborador da literatura galesa da Colonia, ga\u00f1ou a Cadeira B\u00e1rdica no National Eisteddfod d\u00faas ocasi\u00f3ns e serviu como arquidruida do Gorsedd Cymru de 1975 a 1978. \nNo \"Eisteddfod del Chubut\" de 2001 foi premiada por primeira vez en unha poeta coa cadeira b\u00e1rdica: Monica Jones, por un \"\" sobre o tema \"Rhyddid\" (\"liberdade\"). A BBC publicou un artigo sobre o evento: \"A Patagonia Eisteddfod, ao tempo que comparte eses elementos com\u00fans a Eisteddfodau en Gales, \u00e9, noutros aspectos, un bastante diferente. Ademais de asombrar con melod\u00edas folk e recitaci\u00f3ns no dialecto gal\u00e9s con acento espa\u00f1ol dos patag\u00f3nicos, tam\u00e9n hai exhibici\u00f3ns de baile popular arxentino que deben todo \u00e1 cultura dos gauches e nada \u00e1s rutinas de baile da patria galesa\". Os concursos eisteddfod actuais son biling\u00fces, tanto en gal\u00e9s patag\u00f3nico como en castel\u00e1n rioplatense, e incl\u00faen poes\u00eda, prosa, traduci\u00f3ns literarias, espect\u00e1culos musicais, artes, bailes, fotograf\u00eda e cine, entre outros. O \" de la Juventud\" cel\u00e9brase cada setembro en Gaiman. O principal cel\u00e9brase cada outubro en Trelew. Outros eisteddfodau anuais cel\u00e9branse en Trevelin, nos Andes e en Puerto Madryn na costa do Atl\u00e1ntico Sur.\nAustralia.\nOs eisteddfods (plural en ingl\u00e9s australiano) tradicionais tam\u00e9n foron adoptados na cultura australiana. Por\u00e9n, o termo \u00fasase m\u00e1is habitualmente para describir concursos de ballet e m\u00fasica.\nO gal\u00e9s Joseph Jenkins, de nome bardo Amnon II, emigrou de Ceredigion ao final da febre do ouro vitoriana e chegou a Melbourne en 1869. Poucas veces sa\u00edu dos arredores, salvo para asistir ao eisteddfod anual en Ballarat onde, en trece ocasi\u00f3ns consecutivas, recibiu o premio ao mellor \"englyn\". O sucesor dese festival, o Royal South Street Eisteddfod, comezou en 1891 e funciona desde ent\u00f3n. O segundo m\u00e1is antigo de Australia \u00e9 o City of Wollongong Eisteddfod, que segue desde 1894. O de Sydney celebrouse por primeira vez en 1933 e ofrece uns 400 eventos en todas as artes esc\u00e9nicas, atendendo a 30.000 artistas ao ano.\nOs eisteddfods modernos en Australia son competici\u00f3ns maiormente reservadas a escolares, a\u00ednda que moitas te\u00f1en secci\u00f3ns abertas, mesmo para competici\u00f3n prefesional. Moitos novos actores e bailar\u00edns australianos participan regularmente nas competici\u00f3ns programadas. O Western Australia Performing Arts Eisteddfod comezou en 1958 como o Bunbury Music Festival. O Gold Coast Eisteddfod en Queensland comezou en 1982 e cel\u00e9brase anualmente en agosto e setembro; o de 2018 atraeu a m\u00e1is de 60.000 competidores. Moitos outras comunidades tam\u00e9n acollen eisteddfods, inclu\u00edndo Alice Springs, Darwin, Brisbane, Hobart e Melbourne.\nIllas da Canle.\nO Guernsey Eisteddfod foi fundado en 1922 e incl\u00fae eventos en lingua guern\u00e9sia; O Jersey Eisteddfod foi fundado en 1908 e incl\u00fae eventos no dialecto j\u00e8rriais do normando.\nInglaterra.\nOs Eisteddfodau cel\u00e9branse en todo o Reino Unido, a\u00ednda que na maior\u00eda dos casos perdeuse calquera v\u00ednculo expl\u00edcito coa cultura galesa al\u00e9n do uso do nome para un festival ou competici\u00f3n.\nEn 1897 fundouse en Cinderford o Forest of Dean Eisteddfod, un concurso de coros. Na Igrexa Metodista e noutras denominaci\u00f3ns inconformistas de Inglaterra, os festivais culturais xuven\u00eds ch\u00e1manse \u00e1s veces eisteddfod. O Kettering and District Eisteddfod, por exemplo, foi fundado a principios de 1900 en Northamptonshire por membros da Sunday School Union e segue cada marzo. O Festival of Music, Speech and Drama de Bristol foi fundado en 1903 como Bristol Eisteddfod. A Teignmouth Grammar School de Teignmouth, Devon, realizaba unha serie de concursos de arte, m\u00fasica e teatro na primavera. O Minsterley Eisteddfod cel\u00e9brase cada marzo en Shropshire desde 1962. O Teesside International Eisteddfod (Intertie) en Middlesbrough funcionou de nos anos 60 e 70.\u00a0\n\u00c1frica do Sur.\nEn ingl\u00e9s sudafricano, unha serie de competici\u00f3ns internacionais de artes esc\u00e9nicas ch\u00e1manse eisteddfods, como o Tygerberg International Eisteddfod e o Pretoria Eisteddfod (celebrado por primeira vez en 1923). A palabra \"eisteddfod\" tam\u00e9n se usa \u00e1s veces para os festivais culturais ordinarios, a\u00ednda que s\u00f3 participen os alumnos dunha escola. En agosto de 1953, a poeta Ingrid Jonker, que se converter\u00eda nunha disidente pol\u00edtica anti-apartheid e nunha figura moi influente na literatura afrik\u00e1ans, recitou os seus poemas no Cape Eisteddfod de Cidade do Cabo e recibiu diploma en afrikaans.\nEstados Unidos.\nMov\u00e9ndose primeiro como refuxiados relixiosos e despois como agricultores e traballadores industriais, milleiros de galeses emigraron a Am\u00e9rica a partir do s\u00e9culo XVII.\nEn 1757, o poeta Goronwy Owen, un vigairo anglicano nado en \"Y Dafarn Goch\", Anglesey, e m\u00e1ximo responsable renacemento gal\u00e9s do s\u00e9culo XVIII, emigrou \u00e1 Colonia de Virxinia. Owen foi co\u00f1ecido como un bardo emigrado que escrib\u00eda con \"hiraeth\" ('saudade') do seu Anglesey natal. Durante o renacemento posterior do eisteddfod, a Sociedade Gwyneddigion presentou a poes\u00eda de Owen como exemplo a seguir. \nDurante o renacemento do Eisteddfod na d\u00e9cada de 1790, que apoiara con entusiasmo a Revoluci\u00f3n Americana e que estaba a defender a creaci\u00f3n dun Eisteddfod Nacional de Gales, distribuiu un discurso titulado \"To all Indigenous Cambro-Britons\" no que instaba aos arrendatarios galeses a emigrar aos EUA. Os primeiros Eisteddfodau documentados en Am\u00e9rica do Norte datan da d\u00e9cada de 1850, e desde ent\u00f3n, as comunidades galesas nos Estados Unidos organizan regularmente festivais eisteddfod.\nPensilvania.\nA inmigraci\u00f3n galesa a gran escala comezou na d\u00e9cada de 1790, cando 50 inmigrantes abandonaron a aldea de Llanbrynmair para buscar un terreo de Pensilvania comprado polo ministro bautista Morgan John Rhys. O resultado foi o asentamento de Cambria, Pensilvania. En 1913, un sub-gorsedd de Am\u00e9rica do Norte foi establecido no Pittsburgh Eisteddfod, sobrevivindo at\u00e9 1946. O Edwardsville Cynonfardd Eisteddfod ten lugar anualmente desde 1889 e \u00e9 o eisteddfod m\u00e1is lonxevo f\u00f3ra de Gales. O 130\u00ba aniversario do evento celebrouse en abril de 2019.\nOhio.\nOs asentamentos galeses en Ohio comezaron en 1801. Segundo Marcus Tanner, \"No estado de Ohio, os condados de Jackson e Gallia, en particular, convert\u00e9ronse nun 'Pequeno Gales', onde os colonos galeses ti\u00f1an o terreo suficientemente groso na d\u00e9cada de 1830 para xustificar o establecemento de s\u00ednodos metodistas calvinistas\". En 1900, Ohio a\u00ednda ti\u00f1a 150 congregaci\u00f3ns de fala galesa. Na d\u00e9cada de 1950 o seu uso comezou a diminu\u00edr. En 2010, m\u00e1is de 126.000 habitantes de Ohio eran de orixe galesa. \nA Jackson School Eisteddfod \u00e9 o resultado dunha comunidade galesa-estadounidense hist\u00f3ricamente forte, que financiou a Southern Ohio Eisteddfod Association e un auditorio de 4.000 prazas que era o \u00fanico lugar dedicado ao eisteddfod dos EUA. En 1930, o sal\u00f3n acolleu o Grand National Eisteddfod. Mentres a Gran Depresi\u00f3n detivo os eventos para adultos, un eisteddfod xuvenil, fundado en 1924, a\u00ednda funciona hoxe, co apoio do Centro Madog de Estudos Galeses da Universidade de R\u00edo Grande. \nMinnesota.\nDespois de que o pobo dakota asinase o Tratado de Traverse des Sioux en 1851, os pioneiros de fala galesa de Wisconsin, Nova York e Ohio estableceron gran parte do que hoxe son os condados de Le Sueur e Blue Earth en Minnesota. En 1857, o n\u00famero de falantes de gal\u00e9s era tan numeroso que a Constituci\u00f3n do estado de Minnesota foi traducida ao idioma gal\u00e9s. \nO poeta en lingua galesa James Price, cuxo nome bardo era (\"Fillo de David\"), naceu en Newark, de pais de Llanon, Ceredigion. Despois de emigrar \u00e1 fronteira de Minnesota, Ap Dewi serviu como di\u00e1cono e profesor de escola dominical na Igrexa Metodista Calvinista Horeb no municipio de Cambria, Blue Earth e era tan dominante no eisteddfodau local que era considerado o \" de Minnesota\". \nA primeira sociedade literaria galesa en Minnesota foi fundada nunha reuni\u00f3n no municipio de South Bend, no outono de 1855. En 1864, o primeiro Eistedfod tivo lugar na casa de WM. C. Williams en Judson, co segundo e terceiro Eistedfod celebrando en 1866 e 1871, respectivamente, tam\u00e9n en Judson. O famoso Llew Llwyfo presidiu o terceiro Eistedfod. En 1871, o primeiro Eisteddfod no municipio de Cambria celebrouse nun \"sitio baixo detr\u00e1s de John Shields\". Ellis Ellis foi o ga\u00f1ador da poes\u00eda neste evento. O grupo de poetas en gal\u00e9s acostumaba reunirse na tenda de Cheshire en Mankato, onde escrib\u00edan englynion. Jones expresou que alg\u00fans poetas da di\u00e1spora eran superiores a galeses m\u00e1is famosos como Dewi Wyn, Dewi Havhesp, e Dyfed. e que Glan Dyfi nunca se tivera divertido tanto que cando ignorou \"as regras de Dafydd ab Edmwnd ou alg\u00fan outro Dafydd.\" \nO primeiro Eisteddfod celebrouse en Mankato en 1874. Na d\u00e9cada de 1880, hab\u00eda entre 2.500 e 3.000 persoas de orixe galesa en Minnesota. En 1885 celebrouse en Minneapolis o primeiro Eisteddfod nas Twin Cities, e en 1894 un terceiro Eisteddfod foi patrocinado pola Welsh Calvinist Methodist Chapel e Y Wyddorfa. O costume de celebrar o Eisteddfodau local foi descontinuado na d\u00e9cada de 1950, pero foi revivido no s\u00e9culo XXI pola Blue Earth County Historical Society e a Minnesota League of Poets. No Eisteddfod de Cambria en 2006, a poeta de Brainerd, Doris Stengel, foi homenaxeada, pero tras a morte do xu\u00edz Rezmerski en 2016, a tradici\u00f3n volveu estar en suspenso.\nGuerra Civil Americana.\nOs eisteddfodau celebr\u00e1ronse durante a guerra, con temas como George Washington, Abraham Lincoln, o patriotismo estadounidense e Jefferson Davis. Edward Thomas, un poeta de lingua galesa nado en Ohio, de nome bardo Awenydd, viv\u00eda e traballaba como mestre en Blue Earth. En 1862, alistouse no 2\u00ba Rexemento de Cabaler\u00eda de Minnesota. Durante o seu servizo nese rexemento, Thomas escribiu moitos poemas en lingua galesa, inclu\u00edndo , que ga\u00f1ou a coroa barda nun eisteddfod celebrado en Minersville, Pensilvania.\nIllinois.\nJennie A. Ingalls, a filla dos Roberts de Minneapolis, ga\u00f1ou un premio \u00e1 mellor recitaci\u00f3n nun eisteddfod de 1890 celebrado en Chicago. \nO maior eisteddfod dos Estados Unidos celebrouse en 1893 na Exposici\u00f3n Mundial de Columbia en Chicago, coa participaci\u00f3n de coros galeses invitados pola Cymmrodorion Society. O Mormon Tabernacle Choir, cheo de inmigrantes galeses, fixo a s\u00faa primeira aparici\u00f3n f\u00f3ra de Utah nese evento. \nNo mesmo eisteddfod, o reverendo Evan Reese de Pembrokeshire, de nome b\u00e1rdico Dyfed, ga\u00f1ou a cadeira de bardo e os 500 d\u00f3lares ofrecidos por un \"\" de 2.000 li\u00f1as. sobre o tema fixado \"Xes\u00fas de Nazaret\"). Reese converteuse no Archidru\u00edda dos \"Gorsedd Cymru\" e anunciou a vitoria p\u00f3stuma de Hedd Wyn no Eisteddfod da Cadeira Negra de 1917. A idea de eisteddfod foi mantida por algunhas feiras mundiais posteriores, e axudou a vincular a comunidade galesa eisteddfod coa s\u00faa rama galesa-estadounidense.\nCalifornia.\nEn xullo de 1915, a International Eisteddfod celebrada en San Francisco na Exposici\u00f3n Internacional de Panam\u00e1-Pac\u00edfico reuniu coros competidores de todo o pa\u00eds, inclu\u00edndo un grupo composto por alem\u00e1ns da \u00d3pera Metropolitana de Nova York. -O Orpheus Club dos \u00c1nxeles masculino fo o ga\u00f1ador, premiado con 3.000 d\u00f3lares. En 1926, o Pasadena Playhouse en Pasadena, California, celebrou unha competici\u00f3n de obras de teatro nun acto de autores locais que posteriormente se converteu nun festival anual de ver\u00e1n.\nO evento West Coast Eisteddfod de 2011 foi comisariado por Lorin Morgan-Richards e celebrouse no Barnsdall Art Park dos \u00c1nxeles, o lugar da Hollyhock House do arquitecto gal\u00e9s-estadounidense Frank Lloyd Wright, preto de Griffith Park, fundado polo fil\u00e1ntropo Griffith J. Griffith, tam\u00e9n gal\u00e9s-estadounidense. De 1925 a 2016, o Festival do D\u00eda de San David foi o maior evento cultural gal\u00e9s-estadounidense nos EUA. Inclu\u00eda un eisteddfod, un mercado celta, clases e un concerto. Famosos de herdanza galesa como Henry Thomas, Ioan Gruffudd, Michael Sheen, xunto coas familias de Richard Burton e Wright apoiaron publicamente o festival.\nOreg\u00f3n.\nO West Coast Eisteddfod (orixinalmente Left Coast Eisteddfod) foi fundado pola rede social AmeriCymru e a organizaci\u00f3n sen \u00e1nimo de lucro de Portland, Meriwether Lewis Memorial Eisteddfod Foundation en 2009.\nSemana do Patrimonio de Gales.\nWelsh Heritage Week e , dous cursos de lingua e cultura galesas que se celebran anualmente, normalmente nos EUA, tam\u00e9n presentan cada un un mini-eisteddfod. O Festival Norteamericano de Gales organizado pola American Association tam\u00e9n incl\u00fae un eisteddfod.\nEn li\u00f1a.\nNo s\u00e9culo XXI, internet e as redes sociais axudaron a xurdir novos eisteddfodau. Por exemplo, AmeriCymru organiza un eisteddfod en li\u00f1a anual.\nAcontecementos semellantes noutras culturas celtas.\nVarios festivais noutras culturas celtas te\u00f1en semellanzas co eisteddfodau.\nBreta\u00f1a.\nA\u00ednda que o movemento neobardo na Breta\u00f1a foi fundado a principios do XIX por Auguste Brizeux, o verdadeiro auxe do movemento produciuse entre 1900 e o estalido da Primeira guerra mundial. Nese tempo destacou Fran\u00e7ois Jaffrenou, de nome bardo Taldir, que introduciu elementos da cultura galesa inspirados en Iolo Morganwg na cultura bretoa e fundou o Gorsedd Barzed Gourenez Breiz Isel (O Gorsedd dos Bardos da Breta\u00f1a) e fomentou a poes\u00eda celta tradicional e o sentido de comunidade entre os bardos bret\u00f3ns.\nEn Breta\u00f1a, o que se celebra no marco do Festival Interceltique de Lorient, apoia a tradici\u00f3n musical bretona. Desde 1923, o \"Festival de Cornouaille\" (en bret\u00f3n: ) tivo lugar anualmente en Quimper, situada no suroeste da Breta\u00f1a. Comezou sendo un concurso de beleza, pero dende 1948 pasou a ser un festival musical e cultural. En 1936, Morvan Marchal fundou o grupo expl\u00edcitamente anticristi\u00e1n e neopagano \"Kredenn Geltiek Hollvedel\" (Credo Celta Mundial), do que se converteu no primeiro archidruida. O grupo rompeu abertamente co Goursez Vreizh. O \"AberFest\" de Cornualla alterna co \"Breizh \u2013 Kernow Festival\" que se celebra en Brandivy ou Bignan na Breta\u00f1a.\nCornualla.\nEn Cornualla, un evento an\u00e1logo co\u00f1\u00e9cese como (\"Eisteddfod de Cornualles\" en c\u00f3rnico) e est\u00e1 conectado, como parte do renacemento da lingua c\u00f3rnica, co \"Gorseth Kernow\".\n\"AberFest\" \u00e9 un festival que celebra tanto a cultura c\u00f3rnica como a bretoa que se celebra cada dous anos en Cornualles na Semana Santa. Unha tradici\u00f3n semellante creouse entre os descendentes da di\u00e1spora de Cornualles. \"Australia's Little Cornwall\" \u00e9 o distrito da pen\u00ednsula de Yorke no sur de Australia co\u00f1ecido como Tri\u00e1ngulo de Cobre, que incl\u00fae as antigas cidades mineiras de Moonta, Kadina e Wallaroo. Hoxe en Moonta, o \"Kernewek Lowender\" (\"Felicidade de Cornualles\" en c\u00f3rnico), que incl\u00fae unha reuni\u00f3n de bardos tipo eisteddfod, atrae a m\u00e1is de 40.000 visitantes cada evento.\nIrlanda.\nNa Irlanda ga\u00e9lica hab\u00eda unha tradici\u00f3n semellante aos eisteddfodau. Os xefes dos clans organizaban festas centradas nun concurso entre bardos gaels e poes\u00eda interpretada por cantantes acompa\u00f1ados de arpa. Como no Gales do s\u00e9culo XII, o xefe do clan elix\u00eda o ga\u00f1ador coa aprobaci\u00f3n dos reunidos. Esta tradici\u00f3n foi denominada no s\u00e9culo XIV \"Gairm Sgoile\". A m\u00e1is famosa tivo lugar o d\u00eda de Nadal de 1351. William Ua Cellaig, rei de U\u00ed Maine en Connaught, celebrou unha gran festa para os bardos. Erixiuse unha aldea temporal enteira, con r\u00faas separadas para m\u00fasicos, \"seanchaithe\", poetas e malabaristas. A tradicional frase \"F\u00e1ilte U\u00ed Cheallaigh\" (\"Benvida O'Kelly\") data dese evento, celebrado no Castelo de Gailey en Roscommon. Segundo os informes, a festa durou un mes, e nela o poeta Gofraidh Fionn \u00d3 D\u00e1laigh escribiu o poema \"Filidh \u00c9ireann go hAointeach\", que a lembra. \nNos s\u00e9culos XVI e XVII, os l\u00edderes dos clans foron proscritos e emigraron (v\u00e9xase Fuga dos Condes). Como resultado, profesores da escola b\u00e1rdica adapt\u00e1ronse \u00e1s escolas das aldeas. No XVIII xurdiu en Munster o costume da \"corte po\u00e9tica\". Os concursos de bardos e canci\u00f3ns foron patrocinados polos poucos nobres gaels que ficaron en Irlanda, como os O'Connell de Derrynane e os MacDermot de Coolavin. Alg\u00fans anglo-irlandeses organizaron concursos similares. Segundo alg\u00fans, o concurso que resultou na composici\u00f3n improvisada \"do Concerto de Carolan\" tivo lugar na casa do poeta sat\u00edrico e crego da Igrexa de Irlanda Jonathan Swift. \nDesde que foi fundado como parte do rexurdimento ga\u00e9lico por Conradh na Gaeilge en 1902, a \"Oireachtas na Gaeilge\" semellante ao eisteddfod, celebrou a m\u00fasica tradicional, xogos ga\u00e9licos e a cultura irlandesa. En contraste co \"Oireachtas\" de hoxe, fac\u00edase m\u00e1is \u00e9nfase na literatura moderna en irland\u00e9s que na m\u00fasica tradicional irlandesa ou nas artes esc\u00e9nicas. Houbo dous concursos de poes\u00eda, cinco de ensaios en irland\u00e9s, un de mellor colecci\u00f3n de poes\u00eda; un concurso de canci\u00f3ns ou contos; un concurso para a mellor composici\u00f3n de canci\u00f3ns e un de recitaci\u00f3n. Dese tempo \u00e9 a primeira posta en escena da \"Eithne\" de Robert O'Dwyer, a primeira \u00f3pera en irland\u00e9s, en 1909. A\u00ednda as\u00ed, a popularidade do festival decaeu tras a Guerra de Independencia e a posterior Guerra civil, e o festival foi cancelado repetidamente durante os anos 20 e 30. \nDe 1974 en diante, Coiste Cearta S\u00edbialta na Gaeilge (Irish Language Civil Rights Committee) coerc\u00eda con \u00e9xito o fin da pr\u00e1ctica de non celebrar nunca os festivais nas \u00e1reas Gaeltacht de Irlanda. Oireachtas culmina na actualidade en catro grandes competici\u00f3ns durante a fin de semana: Com\u00f3rtas na mBan, concurso de canto \"Sean-n\u00f3s\" para mulleres, Com\u00f3rtas na bhFear, para homes, e Corn U\u00ed Riada, para ambos sexos e todas as idades. Tam\u00e9n est\u00e1 a Com\u00f3rtas Damhsa ar an Sean N\u00f3s (\"Steip\"), un concurso de baile \"Sean-n\u00f3s\" baseado principalmente no estilo stepdance de Connemara que hoxe \u00e9 popular en todo o pa\u00eds, pero tam\u00e9n incl\u00fae bailes noutros estilos rexionais.\nOs organizadores, baixo a direcci\u00f3n de Liam \u00d3 Maolaodha, tentaron lanzar a partir da d\u00e9cada de 1990 Oireachtas a \"millennials\" falantes de irland\u00e9s a trav\u00e9s de sa\u00eddas, discotecas e outros eventos orientados \u00e1 mocidade. Desde que tam\u00e9n foi fundada por Conradh na Gaeilge en 1902, \"Seachtain na Gaeilge\" (en ingl\u00e9s: Irish Language Week), que se basea de xeito similar no eisteddfod gal\u00e9s, celebrou a m\u00fasica tradicional irlandesa, os xogos ga\u00e9licos e a cultura irlandesa. O festival comeza cada ano o d\u00eda de San David e remata o d\u00eda de San Patricio, con eventos organizados pola comunidade que se celebran en toda Irlanda e no mundo, como c\u00e9il\u00eddhs, concertos, concursos e desfiles. Como o ' do s\u00e9culo XIV ou o Munster do XVIII, ' incl\u00fae un concurso entre poetas irlandeses en ga\u00e9lico.\nO Fleadh Cheoil \u00e9 un festival anual de m\u00fasica tradicional irlandesa que ten lugar na mesma cidade durante uns anos seguidos, para despois pasar a outra zona de Irlanda nun esforzo por inclu\u00edr todas as localidades na celebraci\u00f3n. Despois da Guerra Civil, o renacemento dos antigos Xogos de Tailteann en 1924-1937 tam\u00e9n emulou ao Eisteddfod gal\u00e9s ao inclu\u00edr cerimonias na vestimenta irlandesa precristi\u00e1 e inspiradas na mitolox\u00eda. En 2004 o festival literario \"Imram\", foi fundado por Liam Carson, con financiamento de Poetry Ireland, Dublin City Council e \"Foras na Gaeilge\".\nO Fleadh Cheoil \u00e9 un festival anual de m\u00fasica tradicional irlandesa que ten lugar na mesma cidade durante uns anos seguidos, para despois pasar a outra zona de Irlanda nun esforzo por inclu\u00edr todas as localidades na celebraci\u00f3n. Despois da Guerra Civil, o renacemento dos antigos Xogos de Tailteann en 1924-1937 tam\u00e9n emulou ao Eisteddfod gal\u00e9s ao inclu\u00edr cerimonias na vestimenta irlandesa precristi\u00e1 e inspiradas na mitolox\u00eda. En 2004 o festival literario \"Imram\", foi fundado por Liam Carson, con financiamento de Poetry Ireland, Dublin City Council e \"Foras na Gaeilge\".\nEscocia.\nO \"m\u00f2d\", un festival de canci\u00f3ns, literatura, artes e cultura en ga\u00e9lico escoc\u00e9s, ten como modelo o eisteddfod gal\u00e9s. O , con todo, carece das ra\u00edces do s\u00e9culo XII e dos rituais inventados por Morganwg. Como a palabra galesa \"eisteddfod\", , que deriva da palabra n\u00f3rdica antiga , ref\u00edrese a unha tertulia ou asemblea. Nas Terras Altas e Illas Escocesas, por\u00e9n, o termo referiuse orixinalmente a un parlamento de uso com\u00fan no reinado de Somerled e os seus sucesores entre os Xefes do Clan Donald. Finlaggan en Islay foi o seu escenario habitual. Semellante a outras festas das naci\u00f3ns celtas, o m\u00f2d foi fundado en resposta ao colonialismo e nun esforzo por preservar unha lingua cada vez m\u00e1is minorizada.\nA Society in Scotland for Propagating Christian Knowledge foi incorporada baixo aRa\u00ed\u00f1a Ana en 1709 e comezou a constru\u00edr tanto escolas como bibliotecas nas Highlands e Illas Escocesas cun dobre prop\u00f3sito. O primeiro era evitar que os gaels regresasen \u00e1 ilegal e clandestina Igrexa cat\u00f3lica de Escocia. O segundo consist\u00eda en garantir \"que, co paso do tempo, os brit\u00e1nicos de norte a sur poidan falar o mesmo idioma\". Por tal motivo, os mestres ti\u00f1an orde de ensinar aos seus alumnos s\u00f3 en ingl\u00e9s e de azoutar aos alumnos que falasen scots ou escoc\u00e9s na escola. Iso foi reafirmado na Lei de Educaci\u00f3n de 1872. En 1891, An Comunn G\u00e0idhealach foi fundada en Oban para axudar a preservar a lingua escocesa e a s\u00faa literatura, e establecer o Royal National M\u00f2d (), como un festival de m\u00fasica, literatura, artes e cultura modelado sobre o National Eisteddfod de Gales.\nO \"m\u00f2d\" \u00e9 un evento formal que consiste en concursos, principalmente de m\u00fasica escocesa e eventos corais en ga\u00e9lico. Tam\u00e9n hai concursos de poes\u00eda, contos e literatura, especialmente para nenos. Os \"m\u00f2d\" locais adoitan ter un ou dous d\u00edas de duraci\u00f3n, con menos competici\u00f3ns e un p\u00fablico m\u00e1is reducido. O evento social m\u00e1is destacado \u00e9 o ceilidh dos ga\u00f1adores. A tradici\u00f3n foi trasladada \u00e1 di\u00e1spora escocesa desde os seus inicios. O Nova ScotiaGaelic Mod atrae visitantes de ambos os dous lados da fronteira canadense e estadounidense. Na Columbia Brit\u00e1nica, a Sociedade Ga\u00e9lica de Vancouver celebrou un local bianual de 1990 a 2007. Celebrado por primeira vez en Virxinia en 1988, o M\u00f2d Nacional dos Estados Unidos cel\u00e9brase anualmente como parte dos Highland games en Pensilvania, patrocinado por (\"The American Scottish Gaelic Society\"). O Royal National M\u00f2d de 2011, celebrado en Stornoway, na illa de Lewis, coroou a Lewis MacKinnon (\"Lodaidh MacFhionghain\"), poeta en ga\u00e9lico canadense, sendo a primeira vez nos 120 anos de historia do que un escritor de poes\u00eda ga\u00e9lica da di\u00e1spora escocesa ga\u00f1ara a Coroa B\u00e1rdica."}
{"id": "593156", "revid": "1131", "url": "https://gl.wikipedia.org/wiki?curid=593156", "title": "Mar\u00eda Luisa Sanjurjo de Oza", "text": "Mar\u00eda Luisa Sanjurjo de Oza, nada en Vigo o 4 de decembro de 1893 e finada na mesma cidade en setembro de 1949, foi unha pianista e compositora galega.\nTraxectoria.\nPrimeiros anos e formaci\u00f3n.\nFilla de Francisca Oza L\u00f3pez-Baro e Benito Sanjurjo Ram\u00edrez de Arellano, un tudense que estudou arquitectura en Par\u00eds e foi promotor de vivendas creadas nos estudos de Michel Pacewicz ou Jenaro de la Fuente Dom\u00ednguez. Era a maior de catro irm\u00e1ns dunha familia con gran afecci\u00f3n musical. Na s\u00faa casa eran habituais as veladas musicais nas que participaban familia e amigos e celebr\u00e1banse tam\u00e9n faladoiros intelectuais. Estudou piano en Vigo con Eduardo Villanueva, subdirector da banda municipal, e co seu fillo Manrique, primeiro premio de piano no conservatorio de Madrid en 1904. Examinouse por libre en Madrid dos primeiros cursos e m\u00e1is tarde instalouse coa s\u00faa familia na capital xa que seu irm\u00e1n ingresara na escola militar de Toledo.\nEn 1913 rematou estudos de piano sendo alumna predilecta de Jos\u00e9 Trag\u00f3 (mestre de piano de Joaqu\u00edn Turina e Manuel de Falla) e obtivo o premio extraordinario de honra na convocatoria de 1914. Tam\u00e9n rematou estudos de Harmon\u00eda con Valent\u00edn Ar\u00edn. Segundo testemu\u00f1a da s\u00faa sobri\u00f1a, a poetisa Mar\u00eda do Carme Kruckenberg, \"Estudou oito horas diarias, por iso chegou onde chegou\".\nCarreira profesional.\nNo ano que rematou os estudos compuxo a s\u00faa obra \"Mi\u00f1a Terra\" que en versi\u00f3n de banda interpretou a Banda Municipal de Vigo baixo a direcci\u00f3n do seu director M\u00f3nico Garc\u00eda de la Parra, acabado de chegar.\nComezou unha incipiente carreira como pianista e realizou concertos en 1914 en Vigo e en 1916 en Madrid diante da infanta Isabel, grande mecenas da m\u00fasica en Espa\u00f1a, cunhas excelentes cr\u00edticas en prensa, contando co apoio do pianista Pepito Arriola. Como consecuencia destes \u00e9xitos foi solicitada polo Ateneo de Madrid e outros centros art\u00edsticos. Por\u00e9n, non contou co obrigado permiso paterno xa que Benito consideraba unha \"humillaci\u00f3n\" a dedicaci\u00f3n profesional \u00e1 m\u00fasica e s\u00f3 permitiu a s\u00faa presenza en actos ben\u00e9ficos. Nesta \u00e9poca foi cando impartiu clases de piano a Sof\u00eda Novoa.\nTrala fin da I Guerra Mundial marchou vivir a Par\u00eds cuns familiares para continuar a s\u00faa formaci\u00f3n. Regresou a Madrid en 1924, xa falecido seu pai, e tentou retomar a s\u00faa actividade musical. Compuxo o pasodobre \"Faro de Vigo\" e ofreceu un concerto ben\u00e9fico no teatro da comedia tocando o \"Concerto de Bach\" de August Stradal, o \"Allegro de Concerto\" de Enrique Granados, un \"Preludio\" de Fr\u00e9d\u00e9ric Chopin, \"Chisperos\" de Pedro Blanco L\u00f3pez, \"San Francisco de Paula cami\u00f1ando sobre as ondas\" de Franz Liszt e a \"Polonesa\" de Ignacy Jan Paderewski. Instalouse en Vigo como profesora de piano e casou en agosto de 1927 co avogado galeguista republicano Roberto Gonz\u00e1lez Pastoriza.\nTralo seu casamento deixou definitivamente de tocar en p\u00fablico e, ao pouco do nacemento do seu segundo fillo, comezou a desenvolver os s\u00edntomas da miastenia. Comezou cunha leve coxeira e foise agravando dun xeito moi doloroso. A funci\u00f3n muscular foise degradando ata impedir a deglutici\u00f3n e era acompa\u00f1ada de fortes dores de cabeza e unha enorme sensibilidade ao son que lle imped\u00eda tocar o piano.\nMorreu en setembro de 1949, aos 55 anos de idade. Soterr\u00e1rona no cemiterio de Pereir\u00f3.\nVida persoal.\nFoi nai de Roberto e Margarita (Margot) Gonz\u00e1lez-Pastoriza Sanjurjo."}
{"id": "593157", "revid": "15490", "url": "https://gl.wikipedia.org/wiki?curid=593157", "title": "Dmitrii Anatolevich Medvedev", "text": ""}
{"id": "593161", "revid": "15490", "url": "https://gl.wikipedia.org/wiki?curid=593161", "title": "FannyAnn Viola Eddy", "text": ""}
{"id": "593176", "revid": "98629", "url": "https://gl.wikipedia.org/wiki?curid=593176", "title": "Marysia Nikitiuk", "text": "Marysia Nikitiuk (en ), nada en K\u00ediv en 1985, \u00e9 unha directora de cinema ucra\u00edna, guionista e escritora de ficci\u00f3n. Escribiu e dirixiu \"When the Trees Fall\" (2018) e coescribiu o filme \"Evge\" (2019), ambos os cales conseguiron o reco\u00f1ecemento como entre os mellores filmes ucra\u00ednos do seu ano de estrea. Nikitiuk tam\u00e9n dirixiu \"Lucky Girl\" (2021) e publicou unha colecci\u00f3n de historias curtas, \"The Abyss\" (2016), coas que ga\u00f1ou Premio Literario Internacional Oles Ulianenko.\nTraxectoria.\nNikitiuk naceu en 1986. Asistiu ao Instituto de Xornalismo da Universidade Nacional Taras Shevchenko de K\u00ediv, onde se graduou en 2007. Despois obtivo un m\u00e1ster en estudos de teatro no Teatro Nacional I. K. Karpenko-Kary de K\u00ediv, Universidade de Cinems e Televisi\u00f3n, centr\u00e1ndose no teatro xapon\u00e9s.\nCarreira profesional.\nA principios da s\u00faa carreira, Nikitiuk traballou en diversos medios, escribindo cr\u00edticas de teatro e creando o sitio web Teatre, dirixiu curtametraxes, e publicou unha colecci\u00f3n de historias curtas (\"The Abyss\", 2016), coas que ga\u00f1ou Premio Literario Internacional Oles Ulianenko.\nEn maio de 2016, Nikitiuk ga\u00f1ou o premio Krzysztof Kieslowski ScripTeast ao mellor gui\u00f3n cinematogr\u00e1fico de Europa Central e Oriental no Festival de Cannes polo gui\u00f3n que se converteu na s\u00faa primeira longametraxe, \"When the Trees Fall\". O reco\u00f1ecemento estivo acompa\u00f1ado dun premio en met\u00e1lico de 10\u00a0000\u20ac. Rodado en Ucra\u00edna e Polonia, \"When the Trees Fall\" estreouse na 68\u00aa edici\u00f3n do Festival Internacional de Cinema de Berl\u00edn en 2018, onde recolleu sete premios. Ambientada na pequena cidade ucra\u00edna de Lozova, a pel\u00edcula c\u00e9ntrase nunha nena de cinco anos, Vitka, e a s\u00faa curm\u00e1 maior, Larysa, que est\u00e1 namorada dun criminal. \"When the Trees Fall\" foi eloxiado en \"The Hollywood Reporter\" como \"cheo de audacia, estilo e promesa en\u00e9rxica\". O \"San Francisco Chronicle\" chamouno unha \"f\u00e1bula delirantemente l\u00edrica e sexy\" e dixo que \"os fotogramas finais son impresionantes\". O xornal polaco de cinema \"Kino\" eloxiou a \"sensibilidade, coraxe e fantas\u00eday\" de Nikitiuk.\n\"When the Trees Fall\" \u00e9 frecuentemente nomeado como un dos mellores filmes ucra\u00ednos modernos. Foi catalogado como o cuarto mellor filme ucra\u00edno da d\u00e9cada de 2010 por MovieWeb. \"Vogue Ukraine\" enumerouno entre os \"sete filmes para namorarte do cinema ucra\u00edno moderno\". Viktoria Tihipko, presidenta do Festival Internacional de Cinema de Odesa e o xefe do consello da Academia Ucra\u00edna de Cinema, nomeouno como un dos 30 filmes \"m\u00e1is emblem\u00e1ticos\" dende a independencia de Ucra\u00edna.\nEn 2019, \"Die Tageszeitung\" dixo: \"Nikitiuk \u00e9 considerada como a grande esperanza do novo cinema ucra\u00edno\". Nikitiuk declarou que \"Mononoke Hime\" de Hayao Miyazaki e \"Apocalypse Now\" de Francis Ford Coppola como os seus filmes favoritos, escollidos pola s\u00faa capacidade de absorber ao espectador de principio a fin.\nNikitiuk foi coguionista do director Nariman Aliev no seu filme \"Evge\", que se estreou na secci\u00f3n Un Certain Regard do Festival Internacional de Cinema de Cannes de 2019. Ga\u00f1ou o Grand Prix no Festival Internacional de Cinema de Odesa. \"Collider\", \"The Guardian\" e o Centro Nacional de Cinema Oleksandr Dovzhenko nomearon o filme nas listas das mellores obras do cinema ucra\u00edno.\nO seguinte filme de Nikitiuk foi \"Lucky Girl\", e conta a historia dunha estrela de televisi\u00f3n diagnosticada de cancro. A historia baseouse na batalla real da presentadora de televisi\u00f3n Yanina Sokolova contra o cancro. Producido por Julia Sinkevych, o filme foi representado na secci\u00f3n \"Ukraine in Focus\" no festival de Cannes en 2022.\nVida persoal.\nAntes da invasi\u00f3n rusa a Ucra\u00edna en 2022, Nikitiuk viv\u00eda en K\u00ediv."}
{"id": "593180", "revid": "89787", "url": "https://gl.wikipedia.org/wiki?curid=593180", "title": "Xaqueca", "text": "A xaqueca \u00e9 unha dor de cabeza primaria caracterizada por cefalalxias recorrentes, de moderadas a graves. Normalmente a dor de cabeza afecta s\u00f3 a un lado, \u00e9 de natureza pulsante e dura entre 2 e 72 horas. Os principais s\u00edntomas asociados son n\u00e1useas, v\u00f3mitos e sensibilidade \u00e1 luz (fotofobia), ao son (hiperacusia) e ao cheiro (osmofobia). A dor adoita empeorar coa actividade f\u00edsica. Aproximadamente un terzo das persoas con xaqueca ven un aura : unha alteraci\u00f3n visual, sensorial, motora ou da linguaxe transitoria que precede \u00e1 aparici\u00f3n dunha xaqueca. Nalg\u00fans casos, a aura pode ocorrer sen ser seguida por xaqueca.\nP\u00e9nsase que as xaquecas son causadas por unha combinaci\u00f3n de factores ambientais e xen\u00e9ticos. Aproximadamente dous terzos dos casos son familiares. O cambio dos niveis hormonais tam\u00e9n pode desempe\u00f1ar un papel, xa que as xaquecas afectan un pouco m\u00e1is aos nenos que \u00e1s nenas antes da puberdade, pero preto de d\u00faas ou tres veces m\u00e1is mulleres que homes adultos. O risco de xaqueca xeralmente dimin\u00fae durante o embarazo. O mecanismo subxacente non se entende completamente. Non obstante, crese que implica os nervios e os vasos sangu\u00edneos do cerebro.\nO tratamento inicial recomendado consiste en evitar factores causantes e administrar analx\u00e9sicos com\u00fans como ibuprofeno ou paracetamol para as dores de cabeza, antiem\u00e9ticos para as n\u00e1useas. Nos casos en que os analx\u00e9sicos non son eficaces, p\u00f3dense utilizar triptanos ou ergotaminas. A inxesti\u00f3n de cafe\u00edna pode ser eficaz. Varios f\u00e1rmacos permiten previr a aparici\u00f3n de ataques, entre os que se atopan metoprolol, valproato e topiramato. \nAs xaquecas afectan a preto do 15% da poboaci\u00f3n mundial. Adoitan comezar durante a puberdade e son m\u00e1is intensos na idade media. Nalgunhas mulleres a aparici\u00f3n dimin\u00fae despois da menopausa. A condici\u00f3n \u00e9 unha das causas m\u00e1is com\u00fans de discapacidade. Unha das primeiras descrici\u00f3ns m\u00e9dicas consistentes dos s\u00edntomas da xaqueca d\u00e1se no papiro Ebers, escrito no antigo Exipto ao redor do 1500 a. C. \nEpidemiolox\u00eda.\nAs xaquecas afectan a preto do 15% da poboaci\u00f3n mundial, ou preto de mil mill\u00f3ns de persoas. \u00c9 m\u00e1is com\u00fan entre as mulleres (19%) que entre os homes (11%). En Europa, as xaquecas afectan entre o 12 e o 28% da poboaci\u00f3n en cada momento da s\u00faa vida. Cada ano, o 6-15% dos homes adultos e o 14-35% das mulleres adultas experimentan polo menos un caso de xaqueca. A prevalencia da enfermidade \u00e9 lixeiramente menor en Asia e \u00c1frica que nos pa\u00edses occidentais. As xaquecas cr\u00f3nicas afectan entre o 1,4 e o 2,2% da poboaci\u00f3n. \nA prevalencia var\u00eda significativamente coa idade. A idade m\u00e1is com\u00fan de inicio da xaqueca \u00e9 entre os 15 e os 24 anos e son m\u00e1is frecuentes en persoas de entre 35 e 45 anos. A condici\u00f3n afecta ao 1,7% dos nenos de 7 anos e ao 3,9% dos nenos de entre 7 e 15 anos. Antes da puberdade, a condici\u00f3n \u00e9 m\u00e1is com\u00fan entre os nenos. Durante a adolescencia, as xaquecas son progresivamente m\u00e1is com\u00fans entre as mulleres. Nos anci\u00e1ns, a condici\u00f3n \u00e9 d\u00faas veces m\u00e1is com\u00fan entre as mulleres que entre os homes. Entre as mulleres, as xaquecas sen aura son m\u00e1is com\u00fans que as que te\u00f1en aura, a\u00ednda que a frecuencia \u00e9 similar entre os homes. Os s\u00edntomas adoitan empeorar durante a perimenopausa, diminu\u00edndo a s\u00faa gravidade despois. A\u00ednda que en dous terzos dos anci\u00e1ns os s\u00edntomas desaparecen, nun 3-10% dos casos son persistentes.\nEtimolox\u00eda.\nA orixe da palabra xaqueca \u00e9 \u00e1rabe (\u0627\u0644\u0634\u0642\u064a\u0642\u0629, \"ax-xaquica\"). O termo migra\u00f1a / migranha, presente no castel\u00e1n e no portugu\u00e9s, e no ingl\u00e9s (migraine), prov\u00e9n do grego antigo \u03b7\u03bc\u03b9\u03ba\u03c1\u03b1\u03bd\u03af\u03bf\u03bd (\"h\u00eamikran\u00edon\"), \"metade do cranio\", pero non est\u00e1 presente no bUSCatermos como forma galega, nin no dicionario galego de termos m\u00e9dicos, nin en dicionarios de galego oficial (DRAG, Digalego, Dicionario de dicionarios da USC/UVigo), nin de galego reintegracionista (Estraviz etc.). O termo cefalalxia \u00fasase para designar calquera dor de cabeza, sexa ou non unha xaqueca."}
{"id": "593188", "revid": "15490", "url": "https://gl.wikipedia.org/wiki?curid=593188", "title": "Cneo Cornelio Cosso", "text": ""}
{"id": "593190", "revid": "15490", "url": "https://gl.wikipedia.org/wiki?curid=593190", "title": "Gnaeus Cornelius Cossus", "text": ""}
{"id": "593192", "revid": "5863", "url": "https://gl.wikipedia.org/wiki?curid=593192", "title": "Luc\u00eda Varela", "text": "Luc\u00eda Varela G\u00f3mez, nada o 10 de agosto de 2003 na Coru\u00f1a, \u00e9 unha xogadora de voleibol galega, central do equipo italiano AGIL Volley dende o ano 2022.\nTraxectoria.\nClubs.\nLuc\u00eda Varela comezou a xogar ao voleibol aos 12 anos. Na tempada 2018-19 fichou polo club CAEP Soria na Superliga 2 Feminina de Voleibol, onde xoga por dous anos antes de pasar ao Club Voleibol J.A.V. Ol\u00edmpico. Debutando na Superliga Feminina de Voleibol na tempada 2020-21 co club das Palmas de Gran Canaria e ga\u00f1ando o campionato e a supercopa de Espa\u00f1a dese ano.\nNa tempada 2022-23 mudouse a Italia ao aceptar a oferta do club AGIL Volley, xogando na Serie A1, a m\u00e1xima divisi\u00f3n do deporte en Italia.\nSelecci\u00f3n.\nNo ano 2018 recibiu a convocatoria para xogar coa selecci\u00f3n espa\u00f1ola de voleibol sub-17 e en 2020 na sub-19.\nEn 2021 obtivo a primeira convocatoria para xogar coa selecci\u00f3n feminina de voleibol de Espa\u00f1a, coa que acadou nese ano a medalla de bronce na Liga Europea feminina de voleibol 2021."}
{"id": "593196", "revid": "25871", "url": "https://gl.wikipedia.org/wiki?curid=593196", "title": "Luc\u00eda Varela G\u00f3mez", "text": ""}
{"id": "593199", "revid": "27155", "url": "https://gl.wikipedia.org/wiki?curid=593199", "title": "Metamorfismo rexional", "text": ""}
{"id": "593200", "revid": "27155", "url": "https://gl.wikipedia.org/wiki?curid=593200", "title": "Metamorfismo dinamot\u00e9rmico", "text": ""}
{"id": "593201", "revid": "27155", "url": "https://gl.wikipedia.org/wiki?curid=593201", "title": "Metamorfismo de enterramento", "text": ""}
{"id": "593202", "revid": "5863", "url": "https://gl.wikipedia.org/wiki?curid=593202", "title": "Mar\u00eda Luisa Sanjurjo Oza", "text": ""}
{"id": "593203", "revid": "98629", "url": "https://gl.wikipedia.org/wiki?curid=593203", "title": "Elecci\u00f3ns xerais de Nixeria de 2023", "text": "As elecci\u00f3ns xerais de Nixeria de 2023 lev\u00e1ronse a cabo o 25 de febreiro de 2023 para elixir ao presidente e vicepresidente de Nixeria. O presidente titular do Congreso de Todos os Progresistas, Muhammadu Buhari, ten un mandato limitado e non pode buscar a reelecci\u00f3n para un terceiro mandato.\nOutras elecci\u00f3ns federais, inclu\u00eddas as elecci\u00f3ns \u00e1 C\u00e1mara de Representantes e ao Senado, tam\u00e9n se levaron a cabo na mesma data, mentres que as elecci\u00f3ns estatais se levar\u00e1n a cabo d\u00faas semanas despois, o 11 de marzo. Os ga\u00f1adores das elecci\u00f3ns tomar\u00e1n posesi\u00f3n o 29 de maio de 2023, data anterior ao D\u00eda da Democracia.\nAs primarias do partido estaban programadas para entre o 4 de abril e o 9 de xu\u00f1o de 2022 co Partido Democr\u00e1tico Popular nominando ao exvicepresidente Atiku Abubakar o 28 de maio, mentres que o Congreso de Todos os Progresistas nominou ao exgobernador do estado de Lagos, Bola Tinubu, o 8 de xu\u00f1o. Polo Partido Laborista, menos representado pol\u00edticamente, o 30 de maio nominouse ao ex gobernador do estado de Anambra, Peter Obi. Nas semanas posteriores \u00e1s primarias, anunci\u00e1ronse os compa\u00f1eiros de f\u00f3rmula para a vicepresidencia e Abubakar elixiu ao gobernador Ifeanyi Okowa o 16 de xu\u00f1o, mentres que os seus principais opo\u00f1entes inicialmente elixiron compa\u00f1eiros de f\u00f3rmula de marcador de posici\u00f3n antes de substituilos posteriormente en candidatos substantivos con Obi seleccionando ao exsenador Yusuf Datti Baba-Ahmed e Tinubu elixindo ao senador Kashim Shettima o 8 e 10 de xullo, respectivamente.\nSistema electoral.\nO presidente de Nixeria \u00e9 elixido mediante un sistema modificado de d\u00faas voltas. Para ser elixido na primeira volta, un candidato debe recibir a maior\u00eda dos votos e m\u00e1is do 25% dos votos en cando menos 24 dos 36 estados. Se ning\u00fan candidato supera este l\u00edmite, realizarase unha segunda volta entre o candidato principal e o seguinte candidato que recibira unha pluralidade de votos no maior n\u00famero de estados."}
{"id": "593205", "revid": "106452", "url": "https://gl.wikipedia.org/wiki?curid=593205", "title": "Elecci\u00f3ns parlamentarias de Estonia de 2023", "text": "As elecci\u00f3ns parlamentarias lev\u00e1ronse a cabo en Estonia o 5 de marzo de 2023 para elixir aos 101 membros do Riigikogu.\nO Partido do Centro dirixido por J\u00fcri Ratas formou un goberno despois das elecci\u00f3ns parlamentarias de 2019, con Ratas como primeiro ministro. O seu goberno foi derrocado en xaneiro de 2021 logo dunha investigaci\u00f3n por corrupci\u00f3n; Kaja Kallas do Partido Reformista formou posteriormente un goberno de coalici\u00f3n co Partido do Centro, a\u00ednda que caeu en xu\u00f1o de 2022. Logo, Kallas formou un goberno con Isamaa e o Partido Socialdem\u00f3crata e permaneceu no cargo de primeiro ministro. En xaneiro de 2023, o Comit\u00e9 Electoral Nacional anunciou que se rexistraran 9 partidos pol\u00edticos e 10 candidatos individuais para participar nas elecci\u00f3ns parlamentarias de 2023.\nDurante o per\u00edodo da campa\u00f1a, os temas discutidos mais extensamente foron a defensa e a seguridade nacional, debido \u00e1 invasi\u00f3n rusa de Ucra\u00edna en 2022, e a econom\u00eda. As persoas dos partidos pol\u00edticos contendentes tam\u00e9n participaron en debates organizados en xaneiro e febreiro de 2023. A votaci\u00f3n en embaixadas estranxeiras tivo lugar do 18 ao 23 de febreiro, mentres que os votantes tiveron a opci\u00f3n de votar durante o per\u00edodo preelectoral do 27 de febreiro ao 4 de marzo.\nSistema electoral.\nOs 101 membros do Riigikogu son elixidos por representaci\u00f3n proporcional en doce distritos electorais plurinominais. Os escanos as\u00edgnanse empregando un m\u00e9todo D'Hondt modificado. Os partidos deben superar un limiar nacional do 5 %, pero se o n\u00famero de votos emitidos por un candidato individual supera ou iguala a cota simple (que se obt\u00e9n ao dividir o n\u00famero de votos v\u00e1lidos emitidos no distrito electoral polo n\u00famero de mandatos no distrito), son elixidos."}
{"id": "593214", "revid": "27155", "url": "https://gl.wikipedia.org/wiki?curid=593214", "title": "Metamorfismo de contacto", "text": ""}
{"id": "593215", "revid": "27155", "url": "https://gl.wikipedia.org/wiki?curid=593215", "title": "Metamorfismo t\u00e9rmico", "text": ""}
{"id": "593217", "revid": "27155", "url": "https://gl.wikipedia.org/wiki?curid=593217", "title": "Aur\u00e9ola metam\u00f3rfica", "text": ""}
{"id": "593218", "revid": "27155", "url": "https://gl.wikipedia.org/wiki?curid=593218", "title": "Aur\u00e9ola de contacto", "text": ""}
{"id": "593219", "revid": "5863", "url": "https://gl.wikipedia.org/wiki?curid=593219", "title": "Jos\u00e9 Mar\u00eda Ma\u00edz Togores", "text": ""}
{"id": "593221", "revid": "5863", "url": "https://gl.wikipedia.org/wiki?curid=593221", "title": "Pepy Gonz\u00e1lez Clavijo", "text": ""}
{"id": "593222", "revid": "27155", "url": "https://gl.wikipedia.org/wiki?curid=593222", "title": "Metamorfismo hidrotermal", "text": ""}
{"id": "593223", "revid": "27155", "url": "https://gl.wikipedia.org/wiki?curid=593223", "title": "Aur\u00e9ola de metamorfismo", "text": ""}
{"id": "593224", "revid": "98629", "url": "https://gl.wikipedia.org/wiki?curid=593224", "title": "Efecto Google", "text": "O efecto Google, tam\u00e9n chamado amnesia dixital, \u00e9 a tendencia a esquecer informaci\u00f3n que pode ser atopada facilmente en Internet mediante motores de busca. Segundo o primeiro estudo sobre o efecto Google, a xente ten menor tendencia a lembrar a informaci\u00f3n que considera que est\u00e1 dispo\u00f1\u00edbel en li\u00f1a. Con todo, o estudo tam\u00e9n afirma que a xente mant\u00e9n a habilidade de adquirir informaci\u00f3n f\u00f3ra da rede. Este feito tam\u00e9n permite discernir a informaci\u00f3n e o nivel de detalles que c\u00f3mpre lembrar de xeito prioritario.\nHistoria.\nO fen\u00f3meno foi descrito por primeira vez por Betsy Sparrow (Universidade Columbia), Jenny Liu (Universidade de Wisconsin\u2013Madison) e Daniel M. Wegner (Universidade Harvard) no seu artigo de xullo de 2011. A investigaci\u00f3n realizouse en catro fases: \nO termo \u00abamnesia dixital\u00bb foi cu\u00f1ado pola multinacional rusa Kaspersky Lab tras os resultados dunha enquisa feita pola empresa en 2015. Segundo os seus resultados, \u00abo 'Efecto Google' probabelmente se estenda al\u00e9n da informaci\u00f3n na rede e incl\u00faa informaci\u00f3n persoal importante\u00bb. No canto de lembrar detalles, o 91% das persoas utilizaban Internet e o 44% utilizaban o seu tel\u00e9fono intelixente. Na enquisa de Kaspersky Lab participaron 1000 usuarias e usuarios dos Estados Unidos de entre 16 e 55 anos, alg\u00fans mesmo maiores de dita idade. Na maior\u00eda dos casos, as persoas non eran quen de lembrar informaci\u00f3n importante, como n\u00fameros de tel\u00e9fono que deberan co\u00f1ecer. Isto levou \u00e1 conclusi\u00f3n de que esqueceron dita informaci\u00f3n debido \u00e1 facilidade de atopala mediante dispositivos.\nFen\u00f3meno.\nDo estudo orixinal de 2011 obtiv\u00e9ronse tres conclusi\u00f3ns principais. \nUn estudo de Lav R. Varshney de 2012 suxeriu que o efecto Google tam\u00e9n \u00e9 vis\u00edbel en teses de doutoramento. Afirmou que o aumento lonxitudinal no n\u00famero de referencias bibliogr\u00e1ficas reflicte a mellora da memoria para atopar informaci\u00f3n relevante (por exemplo, que artigos conte\u00f1en a informaci\u00f3n axeitada) e non tanto da informaci\u00f3n en si. Por outra banda, describiuse un fen\u00f3meno asociado en que a informaci\u00f3n atopada en Internet \u00e9 memorizada con menor precisi\u00f3n e menor fiabilidade que a atopada nunha enciclopedia. Amais, a relembranza da informaci\u00f3n atopada en Internet mostrou unha menor activaci\u00f3n de varias rexi\u00f3ns de cerebro (entre elas o xiro occipital, o temporal esquerdo e o frontal medial) en compararaci\u00f3n co grupo que memorizou informaci\u00f3n extra\u00edda da enciclopedia.\nMemoria transactiva.\nSparrow, Liu e Wegner afirmaron nun inicio que depender das computadoras \u00e9 unha forma de memoria transactiva. Isto d\u00e9bese a que se comparte informaci\u00f3n con facilidade e ad\u00f3itase esquecer o que se considera que est\u00e1 acces\u00edbel, xa que \u00e9 m\u00e1is doado lembrar a localizaci\u00f3n da informaci\u00f3n c\u00e1 informaci\u00f3n propiamente dita. Postularon, as\u00ed, que as persoas e as computadoras est\u00e1n a converterse en \u00absistemas conectados entre si\u00bb. Os procedementos usados na memoria transactiva tradicional para saber quen pode ter acceso \u00e1 informaci\u00f3n persoal nas redes sociais tam\u00e9n se est\u00e1n aplicando para co\u00f1ecer a informaci\u00f3n que ten gardada unha computadora e onde localizala.\nA dependencia das computadoras suscitou preocupaci\u00f3ns, entre elas, o feito de que poida reducir a capacidade de procesar e memorizar informaci\u00f3n. Amais, semella que as persoas te\u00f1en menor seguridade en si mesmas para relembraren a informaci\u00f3n que atopan en Internet. As\u00ed, esa busca recente poder\u00eda incentivar un maior uso da rede.\nCon todo, varios investigadores cuestionaron que o efecto Google sexa unha forma de memoria transactiva, pois consideran que non se produce ningunha transacci\u00f3n entre a persoa e a computadora. Por tanto, as redes e a Internet non poden ser concibidas como sistema de cognici\u00f3n distribu\u00edda. As computadoras son, xa que logo, soamente ferramentas que permiten evocar un recordo ou consultar informaci\u00f3n de xeito sinxelo. Ao contrario ca na memoria transactiva tradicional, a informaci\u00f3n non se perde coa ausencia de Internet, s\u00f3 se torna m\u00e1is dif\u00edcil de atopar.\nReplicaci\u00f3n.\nUn amplo estudo sobre replicaci\u00f3n de experimentos publicado en Nature en 2018 conclu\u00edu que o efecto Google era un dos que non puideron ser replicados."}
{"id": "593225", "revid": "48203", "url": "https://gl.wikipedia.org/wiki?curid=593225", "title": "Elecci\u00f3ns municipais de Espa\u00f1a de 2023", "text": "As elecci\u00f3ns municipais de Espa\u00f1a de 2023 celebr\u00e1ronse o domingo 28 de maio de 2023. Elix\u00edronse os concelleiros de todos os concellos, as\u00ed coma os alcaldes no caso dos municipios con concello aberto. \u00c1 vez discorreron as elecci\u00f3ns auton\u00f3micas de Espa\u00f1a de 2023.\nOs concelleiros dos concellos son elixidos a trav\u00e9s dun sistema proporcional (con repartimento d'Hondt), con listas pechadas e un limiar electoral do 5 %. Os alcaldes de municipios en r\u00e9xime de concello aberto son elixidos mediante un sistema maioritario. Os resultados destes comicios tam\u00e9n comportaron a elecci\u00f3n indirecta de deputados provinciais.\nA consecuencia dos resultados electorais municipais e auton\u00f3micos, o luns 29 de maio o presidente do goberno de Espa\u00f1a, Pedro S\u00e1nchez P\u00e9rez-Castej\u00f3n, anunciou a disoluci\u00f3n das Cortes e a convocatoria dunhas elecci\u00f3ns xerais anticipadas para o 23 de xullo de 2023.\nCalendario electoral.\nAs elecci\u00f3ns foron convocadas polo rei Filipe VI o luns 3 de abril de 2023, mediante un Real Decreto refrendado polo presidente do Goberno, Pedro S\u00e1nchez, previa deliberaci\u00f3n do Consello de Ministros na s\u00faa reuni\u00f3n do martes 28 de marzo de 2023. O Real Decreto publicouse no Bolet\u00edn Oficial do Estado do martes 4 de abril de 2023.\nA campa\u00f1a electoral comezou o venres 12 de maio \u00e1s 00:00 e finalizou o s\u00e1bado 27 de maio \u00e1s 00:00. Os alcaldes dos municipios foron cesados e as corporaci\u00f3ns municipais disoltas o venres 26 de maio, continuando dende ese momento en funci\u00f3ns ata a toma de posesi\u00f3n dos seus sucesores tralas elecci\u00f3ns municipais. O s\u00e1bado 27 de maio celebrouse a xornada de reflexi\u00f3n. As urnas abriron o domingo 28 de maio dende as 09:00 ata as 20:00, tal e como prescribe a Lei Org\u00e1nica 5/1985, de 19 de xu\u00f1o, do R\u00e9xime Electoral Xeral.\nO 17 de xu\u00f1o de 2023 tomaron posesi\u00f3n dos seus cargos os concelleiros, que ese mesmo d\u00eda votaron de entre eles ao alcalde.\nDemograf\u00eda e censo electoral.\nEl INE contabilizou a 35\u00a0539\u00a0083 cidad\u00e1ns chamados ao voto, inclu\u00eddos Ceuta e Melilla. Os espa\u00f1ois no estranxeiro non poden participar nos comicios municipais.\nResultados por municipio maior de 500.000.\nA continuaci\u00f3n aparecen as candidaturas con representantes electos nalg\u00fans dos municipios espa\u00f1ois con m\u00e1is de habitantes:\n! colspan=\"2\" |Municipio\n! colspan=\"2\" |Candidaturas con representaci\u00f3n en 2019 \n! pp (%)\n! colspan=\"6\" |\n! colspan=\"6\" |"}
{"id": "593226", "revid": "111586", "url": "https://gl.wikipedia.org/wiki?curid=593226", "title": "Jean Nicot", "text": "Jean Nicot de Villemain, nado en Nimes en 1530 e finado Par\u00eds o 4 de maio de 1604, co\u00f1ecido en portugu\u00e9s como Jo\u00e3o de Nicote, foi un diplom\u00e1tico e intelectual franc\u00e9s. A nicotina recibe o nome polo seu apelido.\nTraxectoria.\nFoi embaixador en Lisboa, Portugal, de 1559 a 1561.\nComo embaixador de Henrique II de Francia na corte portuguesa, foi o encargado de negociar o matrimonio de Margarida de Valois co mozo Dom Sebasti\u00e3o. Intrigado polos efectos do tabaco que lle mostrou Dami\u00e3o de G\u00f3is, enviou unhas follas \u00e1 ra\u00ed\u00f1a Catarina de M\u00e9dicis, coa esperanza de curarlle as xaquecas.\nEn 1560 presentou o rap\u00e9 \u2014tabaco para po\u00f1er no nariz\u2014 na Corte francesa. O x\u00e9nero ao que pertence a planta do tabaco, \"Nicotiana\", que tam\u00e9n incl\u00fae varias plantas ornamentais utilizadas na xardiner\u00eda, recibe o nome de Nicot, como na nicotina.\nJean Nicot tam\u00e9n compilou un dos primeiros dicionarios franceses, \"Thresor de la langue fran\u00e7oyse tant ancienne que moderne\", publicado en 1606.\nSegundo alg\u00fans autores, na s\u00faa viaxe a Portugal ter\u00eda estado acompa\u00f1ado polo seu irm\u00e1n Jules Nicot ou J\u00falio de Nicote, que m\u00e1is tarde se estableceu en Lisboa, casou con Marquesa de Brito ( sendo \"Marquesa\" aqu\u00ed s\u00f3 un nome, non un t\u00edtulo de nobre), filla dun Filipe de Brito, que foi chambel\u00e1n de D. Duarte de Portugal, arcebispo de Braga, e da s\u00faa irm\u00e1 de sangue, a infanta D. Mar\u00eda Manuela, futura esposa de Filipe II de Espa\u00f1a, e que ser\u00eda pai de Filipe de Brito e Nicote."}
{"id": "593228", "revid": "27155", "url": "https://gl.wikipedia.org/wiki?curid=593228", "title": "Metamorfismo din\u00e1mico", "text": ""}
{"id": "593230", "revid": "89787", "url": "https://gl.wikipedia.org/wiki?curid=593230", "title": "Nicotiana", "text": "Nicotiana \u00e9 un x\u00e9nero de plantas herb\u00e1ceas e arbustos pertencentes \u00e1 familia ( Solanaceae ), orixinaria das Am\u00e9ricas, Australia, o suroeste de \u00c1frica e o Pac\u00edfico Sur. Varias especies do x\u00e9nero \"Nicotiana\", co\u00f1ecidas popularmente como tabaco, cult\u00edvanse para facer cigarros, puros ou tabaco para pipas, cachimbas e mascar. Entre as especies cultivadas do x\u00e9nero destaca \"Nicotiana tabacum\", o cultivo m\u00e1is estendido e dominante na produci\u00f3n comercial de tabaco. O nome do x\u00e9nero, as\u00ed como o nome da substancia nicotina, honran a Jean Nicot, o embaixador franc\u00e9s en Portugal, quen, en 1561, introduciu o tabaco na corte francesa e, desde al\u00ed, no resto de Europa. \nEcolox\u00eda.\nO x\u00e9nero \"Nicotiana\" mostra unha gran plasticidade ecol\u00f3xica, adapt\u00e1ndose a unha gran variedade de ecosistemas e \"h\u00e1bitats\". A iso contrib\u00fae en gran medida a s\u00faa enorme riqueza en alcaloides, que constit\u00faen un forte obst\u00e1culo para a herb\u00edvora e o ataque dos insectos.\nPor\u00e9n, a pesar da presenza de compostos como a nicotina, o xermacreno, a anabasina e outros alcaloides da familia das piperidinas (con composici\u00f3n e cantidade vari\u00e1beis entre especies) capaces de disuadir \u00e1 maior\u00eda dos herb\u00edvoros, existen m\u00faltiples especies que desenvolveron mecanismos adaptativos que permiten consumir especies \"de Nicotiana\" sen sufrir danos. A pesar diso, as plantas do x\u00e9nero son, en xeral, desagrad\u00e1beis, ou mesmo t\u00f3xicas, para a maior\u00eda dos animais, polo que algunhas delas son especies invasoras (especialmente \"N. glauca\") nalgunhas rexi\u00f3ns.\nNo s\u00e9culo XIX, as novas plantas de tabaco cultivadas comezaron a ser moi atacadas polos escaravellos das especies \"Epitrix cucumeris\" e \"Epitrix pubescens\", o que provocou a destruci\u00f3n da metade da colleita de tabaco dos Estados Unidos de Am\u00e9rica en 1876, situaci\u00f3n que se prolongou at\u00e9 o 1890, cando se xeneralizaron as t\u00e9cnicas de protecci\u00f3n dos cultivos contra eses organismos.\nEntre os lepid\u00f3pteros, a maior\u00eda Noctuidae (pero inclu\u00edndo alg\u00fans Sphingidae ), cuxas eirugas se alimentan de plantas do x\u00e9nero \"Nicotiana\", incl\u00faen:"}
{"id": "593244", "revid": "1131", "url": "https://gl.wikipedia.org/wiki?curid=593244", "title": "Mosteiro de Ferreira de Pallares", "text": ""}
{"id": "593246", "revid": "23204", "url": "https://gl.wikipedia.org/wiki?curid=593246", "title": "Paradjanov", "text": "Paradjanov (en ) \u00e9 un filme ucra\u00edno de 2013 dirixido Serge Avedikian e Olena Fetisova. Conta a historia do director de cinema Sergei Parajanov. Foi escollido como candidato de Ucra\u00edna para o \u00d3scar \u00f3 mellor filme internacional na 86\u00aa edici\u00f3n dos premios, mais finalmente non foi nomeado.\nSinopse.\nO filme conta a historia do director de cinema Sergei Parajanov, que fai grandes filmes que lle aportan reco\u00f1ecemento internacional. O seu comportamento desafiante provoca un conflito co r\u00e9xime totalitario sovi\u00e9tico. Parajanov \u00e9 encarcerado por acusaci\u00f3ns falsas, mais un amor inquebrantable pola beleza d\u00e1lle forza para crear, a pesar de anos de c\u00e1rcere e a prohibici\u00f3n de traballar no cinema.\nProduci\u00f3n.\nO filme foi creada co apoio financeiro do Cinema Estatal de Ucra\u00edna, ARTE FRANCE, o Centro Nacional de Cinema de Xeorxia e o Centro Nacional de Cinma de Armenia. O orzamento da cinta foi de 22,6 mill\u00f3ns de \u20b4 (uns 2 mill\u00f3ns de euros). A participaci\u00f3n financeira do State Cinema ascendeu a 11,3 mill\u00f3ns de \u20b4.\nA rodaxe tivo lugar en Francia, Ucra\u00edna (inclu\u00edndo o centro penitenciario de Drohobych), Armenia e Xeorxia."}
{"id": "593248", "revid": "89787", "url": "https://gl.wikipedia.org/wiki?curid=593248", "title": "Toi, khto proishov kriz vohon", "text": "Toi, khto proishov kriz vohon (en ) \u00e9 un filme ucra\u00edno de 2011 dirixido por Mykhailo Illienko. Foi escollido como candidato de Ucra\u00edna para o \u00d3scar \u00f3 mellor filme internacional na 85\u00aa edici\u00f3n dos premios, mais finalmente non foi nomeado.\nRodaxe.\nA maior parte da rodaxe tivo lugar en Ucra\u00edna entre 2008 e 2010. Rodouse en K\u00ediv, na rexi\u00f3n da capital, inclu\u00edndo o campus estudantil de Rzhyshchev, en Kamianets-Podilskyi e os seus arredores. Usaron as ru\u00ednas de edificios antigos e unha maqueta de avi\u00f3n. Unha escena foi filmada nas monta\u00f1as na fronteira da Arxentina e Chile."}
{"id": "593250", "revid": "98629", "url": "https://gl.wikipedia.org/wiki?curid=593250", "title": "Iliuziya strakhu", "text": "Iliuziya strakhu (en ; en ) \u00e9 un filme ucra\u00edno en lingua rusa de 2008 dirixido por Oleksandr Kiriyenko. Bas\u00e9ase na novela hom\u00f3nima de Oleksandr Turchynov. Foi escollido como candidato de Ucra\u00edna para o \u00d3scar \u00f3 mellor filme internacional na 81\u00aa edici\u00f3n dos premios, mais finalmente non foi nomeado\nOs actores rusos desempe\u00f1aron os papeis principais. O filme estreouse simultaneamente en Ucra\u00edna e Rusia o 4 de decembro de 2008. En 2008, creouse a dobraxe en ucra\u00edno para a distribuci\u00f3n no pa\u00eds."}
{"id": "593253", "revid": "47401", "url": "https://gl.wikipedia.org/wiki?curid=593253", "title": "Aurora (filme de 2006)", "text": "Aurora (en ) \u00e9 un filme ucra\u00edno de 2006 dirixido por Oksana Bairak. Estreouse nos cinemas de Ucra\u00edna o 30 de novembro de 2006. Foi escollido como candidato de Ucra\u00edna para o \u00d3scar \u00f3 mellor filme internacional na 79\u00aa edici\u00f3n dos premios, mais finalmente non foi nomeado.\nA rodaxe tivo lugar en K\u00ediv, Donetsk, Kramatorsk, a zona de exclusi\u00f3n de Chern\u00f3bil e Os \u00c1nxeles. Os papeis principais foron interpretados pola moza de 14 anos Anastasia Zyurkalova, o actor ruso Dmytro Kharatyan e o estadounidense Eric Roberts. Os produtores da pel\u00edcula foron Oleg Stepanenko (\"IntWestDistribution\") e Oksana Bayrak (\"Bayrak Studio\") co apoio da canle de televisi\u00f3n \"Inter.\nSinopse.\nO filme trata dunha nena chamada Aurora que sufriu como consecuencia do desastre de Chern\u00f3bil de 1986. Aurora \u00e9 levada aos Estados Unidos onde se sup\u00f3n que debe operarse. Ela co\u00f1ece a un home cunha vida arruinada e ax\u00fadao a converterse nun personaxe refinado."}
{"id": "593254", "revid": "1888", "url": "https://gl.wikipedia.org/wiki?curid=593254", "title": "Julio Gallego Losada", "text": "Julio Gallego Losada, nado en Samos en 1927 e finado no mesmo concello o 12 de xaneiro de 2023, foi un pol\u00edtico galego.\nTraxectoria.\nEncabezou a candidatura de Coalici\u00f3n Galega \u00e1 alcald\u00eda de Samos nas elecci\u00f3ns municipais de 1983, obtivo a maior\u00eda absoluta e foi elixido alcalde. Finou en Samos o 12 de xaneiro de 2023.\nVida persoal.\nCasou con Rosal\u00eda Moure e foi pai de Julio Gallego Moure."}
{"id": "593256", "revid": "23204", "url": "https://gl.wikipedia.org/wiki?curid=593256", "title": "Vodiy dlya Viry", "text": ""}
{"id": "593257", "revid": "23204", "url": "https://gl.wikipedia.org/wiki?curid=593257", "title": "Voditel dlya Very", "text": "Voditel dlya Very (en ; en ; \"Vodiy dlya Viry\") \u00e9 un filme de 2004 escrito e dirixido polo ruso Pavel Chukhrai. \u00c9 unha coproduci\u00f3n entre Rusia e Ucra\u00edna e est\u00e1 ambientado en 1962 en Sevastopol, Ucra\u00edna. O filme ga\u00f1ou numerosos premios rusos, inclu\u00edndo a mellor pel\u00edcula no Festival de Cinema de Sochi. Foi escollido como candidato de Ucra\u00edna para o \u00d3scar \u00f3 mellor filme internacional na 77\u00aa edici\u00f3n dos premios, mais a orixe do filme dividida en dous pa\u00edses provocou que fose rexeitada debido a unha norma que estabelece: \"O pa\u00eds remitente debe certificar que o talento creativo dese pa\u00eds exerceu o control art\u00edstico do filme\"."}
{"id": "593259", "revid": "5863", "url": "https://gl.wikipedia.org/wiki?curid=593259", "title": "Cabalo pantasma", "text": "O cabalo pantasma \u00e9 un ser mitol\u00f3xico galego moi raro. Ten cor de lume ou bota lume pola boca. \u00c9 un cabalo sobrenatural que lles aparece aos buscadores de tesouros ou aos cami\u00f1antes solitarios. \u00c1s veces \u00e9 un cabalo enorme, outras \u00e9 pequeno e comenza a medrar ata tropezar coas nubes.\nNoutras culturas:.\nComp\u00f3rtanse exactamente igual que os anaskelades gregos, que son burri\u00f1os sobrenaturais que medran se algu\u00e9n quere montalos, v\u00f3lvense altos coma monta\u00f1as e descabalgan os xinetes. Probablemente, \u00e9 unha manifestaci\u00f3n do dia\u00f1o burleiro."}
{"id": "593260", "revid": "5863", "url": "https://gl.wikipedia.org/wiki?curid=593260", "title": "Monstro da lagoa", "text": "Monstro da lagoa \u00e9 un ser mitol\u00f3xico galego que case non se sabe nada do seu aspecto, xa que vive no fondo da auga e esconde un tesouro (ese tesouro \u00e9 unha camp\u00e1 de ouro), e cando a auga se pecha el escondese. .\nLenda.\nO cura ao descubrir que o seu tesouro era a camp\u00e1 de ouro, compro unha e tam\u00e9n comproulle a un se\u00f1or de Cuba un libro de maxia negra. Foi co libro e a camp\u00e1 (acompa\u00f1ado do sancrist\u00e1n), leu o libro e o mar\nabriuse, o sancrist\u00e1n quedou na beira deixando que o libro se pechara e o cura e o monstro qued\u00e1ronse atrapados."}
{"id": "593261", "revid": "197", "url": "https://gl.wikipedia.org/wiki?curid=593261", "title": "Nicotiana rustica", "text": "Nicotiana rustica , co\u00f1ecida en Am\u00e9rica do Sur co nome com\u00fan de mapacho e en Vietnam por thuoc lao (\"thu\u1ed1c l\u00e0o\"), \u00e9 unha planta da familia das solan\u00e1ceas, cultivada polo seu alto contido en alcaloides. Tr\u00e1tase dunha variedade de tabaco potente que, pola s\u00faa alta concentraci\u00f3n de nicotina, se usa para producir pesticidas org\u00e1nicos, xa que as follas de \"N. rustica\" te\u00f1en un contido en peso de nicotina que pode alcanzar o 9%, mentres que as follas de \"Nicotiana tabacum\" (tabaco com\u00fan) conte\u00f1en s\u00f3 entre 1 e 3% dese alcaloide.\nDescrici\u00f3n.\n\"N. rustica\" \u00e9 unha planta herb\u00e1cea anual que alcanza entre os 40 e os 60\u00a0cm, raramente 120\u00a0cm, alto. Os talos e follas est\u00e1n cubertos de tricomas glandulares e lixeiramente pega\u00f1entos. As follas te\u00f1en de 10 a 30\u00a0cm de lonxitude, ovado-oblongo a lanceolado, membranoso e cordado ou redondeado na base, con 5 a 15 pec\u00edolos longos\u00a0cm de lonxitude.\nAs inflorescencias son pan\u00edculas, \u00e1s veces compactas, con numerosas flores con pedicelos con 3 a 7\u00a0mm de lonxitude. O c\u00e1liz est\u00e1 formado por s\u00e9palos de 7 a 12\u00a0mm de lonxitude, con l\u00f3bulos triangulares irregulares. A corola \u00e9 amarela-verdosa, formada por 5 p\u00e9talos fundidos nun tubo de 1,2 a 2\u00a0cm de longo e uns 4 mm de di\u00e1metro. No extremo do tubo os p\u00e9talos os extremos dos p\u00e9talos forman beizos curtos, en forma de l\u00f3bulos romos a pontiagudos. Os estames te\u00f1en lonxitudes diferentes dependendo do lugar de inserci\u00f3n.\nO froito \u00e9 unha c\u00e1psula de forma case esf\u00e9rica, cun di\u00e1metro de 1 a 1,6\u00a0cm. As sementes son marr\u00f3ns, oblongas, aproximadamente 1\u00a0mm de lonxitude.\nOrixe e distribuci\u00f3n.\nNicotiana rustica \u00e9 un h\u00edbrido orixinario das terras altas dos Andes, na rexi\u00f3n agora inclu\u00edda en Ecuador, Per\u00fa ou Bolivia, que se estendeu por cultura a Am\u00e9rica do Norte, onde chegou a trav\u00e9s das civilizaci\u00f3ns precolombinas de M\u00e9xico ou desde o Caribe. Cando os europeos chegaron \u00e1s Am\u00e9ricas, a planta cultiv\u00e1base desde os l\u00edmites m\u00e1is meridionais da actividade agr\u00edcola at\u00e9 as zonas agr\u00edcolas m\u00e1is setentrionais de Am\u00e9rica do Norte.\nA cultura foi introducida en Europa a trav\u00e9s da Pen\u00ednsula Ib\u00e9rica, tra\u00edda polos \"conquistadores\" castel\u00e1ns. Estendeuse rapidamente por Europa, especialmente despois da Guerra dos Trinta Anos, chegando a ser moi popular no leste de Europa, Turqu\u00eda, Oriente Medio e o sur de Asia, rexi\u00f3ns onde a\u00ednda se cultiva e desenvolv\u00e9ronse m\u00faltiples variedades e cultivares.\nEn Europa, o cultivo de \"N. rustica\" s\u00f3 \u00e9 importante actualmente en Rusia e nalg\u00fans pa\u00edses de Europa do Leste, sendo o seu produto m\u00e1is co\u00f1ecido o cigarro \"rustica\" ruso, co\u00f1ecido como makhorka ou machorka. Na Uni\u00f3n Europea, o comercio de \"tabaco\" derivado da planta est\u00e1 restrinxido debido ao seu alto contido en nicotina. \nEtnobot\u00e1nica.\nCrece en bosques h\u00famidos, e cont\u00e9n varias veces m\u00e1is nicotina que a variedade chamada \"N. tabacum\" de Am\u00e9rica do Norte.\nAs follas de \"N. rustica\" son utilizadas como ente\u00f3xeno nalgunhas tribos e lugares de Am\u00e9rica do Sur polos xam\u00e1ns . Nalgunhas rexi\u00f3ns dos bosques tropicais h\u00famidos de Am\u00e9rica do Sur \u00fasase xeralmente como aditivo na preparaci\u00f3n da \"ayahuasca\".\nOutra raz\u00f3n para o seu uso xam\u00e1nico \u00e9 a alta dosificaci\u00f3n de IMAO, inclu\u00edndo harmina, harmalina e tetrahidroharmina. Ad\u00f3itase consumir como infusi\u00f3n, e ocasionalmente f\u00famase como cigarro ou en pipa.\nTam\u00e9n se usa como enema, xeralmente polo seu efecto antihelm\u00edntico na cura da teniasis e outros parasitos intestinais.\nNo sueste de Turqu\u00eda, as follas pulverizadas desta planta mest\u00faranse con cinzas dalgunhas madeiras para producir un tabaco rap\u00e9 chamado localmente \"Maras Otu\", que se utiliza colocando unha pequena porci\u00f3n entre os beizos (como se fai co \"snus\" sueco).\nNo sueste asi\u00e1tico, especialmente en Vietnam, a planta cult\u00edvase para o seu uso en cachimbas e \u00e9 moi popular.\nEn Rusia, \"a N. rustica\" ch\u00e1mase \"makhorka\" (\"M\u0430\u0445\u043e\u0440\u043a\u0430\" ) e era fumada polos campesi\u00f1os e as clases sociais m\u00e1is baixas antes da Segunda guerra mundial, cando o tabaco normal estaba dispo\u00f1ible para a poboaci\u00f3n en xeral. A pesar diso, a\u00ednda \u00e9 utilizado ocasionalmente por algunhas poboaci\u00f3ns rurais."}
{"id": "593262", "revid": "98629", "url": "https://gl.wikipedia.org/wiki?curid=593262", "title": "Mamay (filme)", "text": "Mamay (en ) \u00e9 un filme ucra\u00edno de 2003 dirixido por Oles Sanin. Bas\u00e9ase no folclore antigo ucra\u00edno e t\u00e1rtaro de Crimea, e \u00e9 considerado unha versi\u00f3n ucra\u00edna de \"Romeo e Xulieta\". Un cosaco fuxitivo nam\u00f3rase dunha muller t\u00e1rtara abraiantemente fermosa que o salva dunha morte segura. O seu amor desaf\u00eda o odio milenario entre os seus respectivos pobos. O filme conta coa fotograf\u00eda de Serhiy Mykhalchuk e unha banda sonora do compositor Alla Zahaikevych. Foi escollido como candidato de Ucra\u00edna para o \u00d3scar \u00f3 mellor filme internacional na 76\u00aa edici\u00f3n dos premios, mais finalmente non foi nomeado.\nSinopse.\nCreado sobre a base do antigo folclore ucra\u00edno e t\u00e1rtaro de Crimea. Esta \u00e9 a versi\u00f3n ucra\u00edna de \"Romeo e Xulieta\". Un cosaco fuxitivo nam\u00f3rase dunha muller t\u00e1rtara abraiantemente fermosa que o salva dunha morte inminente. O director Sanin escribiu sobre a combinaci\u00f3n de tres historias no filme: dous t\u00e1rtaros de Crimea \u00e9picos e un inventado por el: como unha muller t\u00e1rtara atopa ao cosaco moribundo m\u00e1is novo na estepa, tr\u00e1eo a casa, nam\u00f3rase del e conv\u00e9rtese na s\u00faa muller.\nProduci\u00f3n.\nA rodaxe durou s\u00f3 24 d\u00edas."}
{"id": "593263", "revid": "25871", "url": "https://gl.wikipedia.org/wiki?curid=593263", "title": "Plantas do tabaco", "text": "O tabaco \u00e9 un grupo de plantas herb\u00e1ceas do x\u00e9nero \"Nicotiana\" cultivadas anualmente. As plantas son de orixe tropical, medran habitualmente en todo o mundo e acostuma atoparse en cultivos. Chega at\u00e9 alturas entre 1 e 2 metros (3 a 6 p\u00e9s). \nNome e ascendencia.\nA planta m\u00e1is empregada como tabaco \u00e9 orixinaria do Caribe, onde os ta\u00ednos foron os primeiros pobos rexistrados en utilizala e cultivala. En 1560, Jean Nicot de Villemain, ent\u00f3n embaixador franc\u00e9s en Portugal, levou sementes e follas de tabaco como \u00e1 corte francesa. En 1586 o bot\u00e1nico Jaques Dalechamps deulle \u00e1 planta o nome de \"Herba nicotiana\", na honra de Jean Nicot, que tam\u00e9n foi adoptado por Carl von Linn\u00e9. Considerouse ao principio unha planta decorativa, despois unha panacea, antes de converterse nunha planta com\u00fan de tabaco.\nO seu nome cient\u00edfico \u00e9 \"Nicotiana tabacum\". A investigaci\u00f3n est\u00e1 en curso sobre a s\u00faa ascendencia entre as especies silvestres de \"Nicotiana\", pero crese que \u00e9 un h\u00edbrido de \"Nicotiana sylvestris\", \"Nicotiana tomentosiformis\" e posibelmente \"Nicotiana otophora.\" \u00c9 a m\u00e1is cultivada de todas as plantas do x\u00e9nero \"Nicotiana\" para ser transformada, especialmente as s\u00faas follas, en tabaco.\nOutra variante \u00e9 a Nicotiana rustica , co\u00f1ecida en Am\u00e9rica do Sur co nome com\u00fan de mapacho e en Vietnam por thuoc lao (\"thu\u1ed1c l\u00e0o\"). \u00c9 unha planta cultivada polo seu alto contido en alcaloides, e tr\u00e1tase dunha variedade de tabaco potente que, pola s\u00faa alta concentraci\u00f3n de nicotina, \u00fasase para producir pesticidas org\u00e1nicos, xa que as follas de \"N. rustica\" te\u00f1en un contido en peso de nicotina que pode alcanzar o 9%, mentres que as follas de \"Nicotiana tabacum\" (tabaco com\u00fan) conte\u00f1en s\u00f3 entre 1 e 3% dese alcaloide.\nParasitos.\nA avela\u00ed\u00f1a do tub\u00e9rculo da pataca (\"Phthorimaea operculella\") \u00e9 un insecto olig\u00f3fago que prefire alimentarse de plantas da familia das solan\u00e1ceas como as plantas de tabaco e outras especies silvestres de \"Nicotiana\". A femia de \"P. operculella\" usa as follas para po\u00f1er os seus ovos e as larvas eclosionadas comen o mes\u00f3filo da folla."}
{"id": "593268", "revid": "23204", "url": "https://gl.wikipedia.org/wiki?curid=593268", "title": "Pryiatel nebizhchyka", "text": "Pryiatel nebizhchyka (en ) \u00e9 un filme ucra\u00edno de 1997 dirixido por Viacheslav Kryshtofovych. Foi escollido como candidato de Ucra\u00edna para o \u00d3scar \u00f3 mellor filme internacional na 70\u00aa edici\u00f3n dos premios, mais finalmente non foi nomeado.\nSinopse.\nA era do \"capitalismo salvaxe\" ga\u00f1aba impulso cando Anatoly foi abandonado pola s\u00faa muller. Era novo, guapo e intelixente, con co\u00f1ecementos dunha lingua estranxeira, pero por alg\u00fan motivo non encaixaba na vida moderna, cousa que lle resultaba completamente incomprensible. Un encontro co seu antigo compa\u00f1eiro de clase Dima, que negociaba con \u00e9xito nun quiosco comercial, converteuse no f\u00edo condutor da s\u00faa Ariadna no mundo da nova moral. A vida faise como unha pel\u00edcula. O acto imprudente e fr\u00edvolo de Anatoliy converteuse no primeiro elo dunha cadea de acontecementos que resultaron no asasinato dun home que era un asasino a soldo."}
{"id": "593270", "revid": "89787", "url": "https://gl.wikipedia.org/wiki?curid=593270", "title": "Eolios", "text": "Os eolios (en grego: \u0391\u1f30\u03bf\u03bb\u03b5\u1fd6\u03c2) foron unha das catro tribos orixinais da Grecia antiga, xunto cos aqueos, xonios e dorios. Orixinalmente dedicados \u00e1 agricultura, participaron na colonizaci\u00f3n da costa do Exeo. \nOs eolios abandonaron as s\u00faas terras de orixe despois de que a invasi\u00f3n doria expulsase aos aqueos e os obrigara a abandona-la maior\u00eda dos territorios mic\u00e9nicos; apoder\u00e1ronse de moitos destes territorios abandonados, e tam\u00e9n constru\u00edron cidades en varias illas preto de Asia Menor, espallando o dialecto e\u00f3lico do grego antigo polo mundo grego.\nEtimolox\u00eda.\nO seu nome ter\u00eda orixe da s\u00faa suposta descendencia de \u00c9olo, deus grego dos ventos (cuxo pai, Heleno, era o patriarca mitol\u00f3xico de t\u00f3dolos helenos, \u00e9 dicir, dos gregos). Para alg\u00fans autores, como Pseudo-Apolodoro, o seu nome ter\u00eda orixe en Eolo, fillo de Heleno, fillo de Deucali\u00f3n. Do mesmo xeito, o nome de \u00c9olo, deriva do tam\u00e9n greog \"aiolos\" (\u03b1\u03af\u03bf\u03bb\u03bf\u03c2) que significa \"moverse rapidamente\".\nHistoria.\nSegundo o historiador xudeu Flavio Xosefo, os eolios ser\u00edan descendentes de Xav\u00e1n, neto de No\u00e9 a trav\u00e9s do seu fillo Elis\u00e1.\nNo entanto, o posible fogar orixinal dos eolios ser\u00eda Macedonia Occidental, especialmente as zonas monta\u00f1osas ao norte do r\u00edo Haliachmon. Os eolios, a mi\u00fado, son citados como os m\u00e1is numerosos entre as outras tribos hel\u00e9nicas dos primeiros tempos polo que se trasladaron ao sur at\u00e9 Tesalia, unha parte da cal se chamaba Aeolis, que estaba totalmente ocupada. Arredor do segundo milenio a.C., seguiron ondas migratorias cara \u00e1s illas do noroeste do Exeo e ao sur de Grecia. Os beocios, un subgrupo dos eolios, foron expulsados de Tesalia polos tesalios e mov\u00e9ronse cara a Beocia. A pesar diso, un n\u00famero importante de poboaci\u00f3ns eolias permaneceron nas s\u00faas antigas terras e, finalmente, formaron a base dialectal das variantes tesalia e beocia do grego antigo. Nos novos territorios onde se asentaron desenvolveron a s\u00faa cultura a un alto nivel, ga\u00f1ando fama entre o resto dos gregos. A terra eolia permaneceu pouco cambiada durante milleiros de anos. \nDurante a invasi\u00f3n doria, os eolios de Tesalia fuxiron cruzando o mar Exeo \u00e1 illa de Lesbos e \u00e1 rexi\u00f3n E\u00f3lida (\"Aeolis\"), chamada as\u00ed despois por eles, en Asia Menor. Esta colonizaci\u00f3n tivo lugar s\u00f3 a finais do per\u00edodo mic\u00e9nico e, no caso de Asia Menor, mesmo despois diso. A E\u00f3lida, era a costa pr\u00f3xima a Lesbos cun l\u00edmites que difiren segundo diversos autores pero que, segundo Estrab\u00f3n, chegou a se estender dende o r\u00edo Hermo at\u00e9 a costa pr\u00f3xima \u00e1 cidade de C\u00edcico.\u200b Igualmente, as illas de Lesbos e T\u00e9nedos estaban habitadas por eolios.\nAs fontes relativas \u00e1 colonizaci\u00f3n eolia de Asia Menor mencionan a s\u00faa orixe en varios centros metropolitanos, como varias rexi\u00f3ns de Tesalia, Grecia central e o Peloponeso; ademais, varios fen\u00f3menos dialectais nestas zonas indicaban o substrato eolio.\nLingua.\nOs eolios falaban o dialecto eolio, pertencente \u00e1 variante noroeste do grupo central de dialectos gregos antigos, que incl\u00fae tam\u00e9n o dialecto arcado-chipriota; ambos conservaron varios trazos \u00fanicos pertencentes \u00e1 variante da lingua que os orixinou. O protoe\u00f3lico deu orixe ao e\u00f3lico, que se estendeu inicialmente por Tesalia e posteriormente se estendeu \u00e1s illas do mar Exeo e \u00e1 costa de Asia Menor. Coa influencia do arcadio, o e\u00f3lico converteuse no dialecto aqueo do per\u00edodo mic\u00e9nico.\nO dialecto que falaban os tesalios, a rama occidental orixinaria de Tesprocia, era unha mestura de elementos dos dialectos occidentais e e\u00f3licos, mentres que despois da conquista de Tesalia estas influencias aumentaron a\u00ednda m\u00e1is. Os dialectos que falan os beocios e atam\u00e1ns, tam\u00e9n pertencentes \u00e1 rama occidental, forman unha categor\u00eda dialectal intermedia entre as ramas e\u00f3lica e occidental, polo que estas tribos tampouco se consideran pertencentes aos eolios.\nTribos.\nAs tribos protoeolias aparecen arredor de 2000-1900 a.C., e completaron o seu proceso de ruptura da principal tribo dos gregos nas rexi\u00f3ns de Epiro, Macedonia Occidental e Tesalia. Estas mesmas tribos ocuparon Tesalia e al\u00ed formaron o dialecto eolio; m\u00e1is tarde foron empuxados ao sur da pen\u00ednsula, onde levaron o seu dialecto e cultos.\nA m\u00e1is importante das tribos deste grupo foi a que permaneceu na historia co nome de aqueos, que tam\u00e9n se espallaron por moitas das rexi\u00f3ns de Grecia, o que suxire a hip\u00f3tese de que constituir\u00edan unha minor\u00eda significativa na maior\u00eda delas. Simultaneamente, outras tribos colonizaron as diversas illas do Exeo, a costa oposta de Asia Menor e Chipre. Outra tribo eolia, cuxo cami\u00f1o hist\u00f3rico est\u00e1 ligado ao noroeste do Peloponeso, foron os epeos, que acabaron sendo dominados polos elidianos .\nAo norte, os eolios de Tesalia estaban formados por un gran n\u00famero de tribos. Estas tribos eran co\u00f1ecidas polos nomes de L\u00e1pitas, Mirmid\u00f3ns, Ftiotas, Minias, D\u00f3lopes, Helenos, Eolios (tribos que acabaron dando o seu nome aos gregos e eolios, respectivamente), Maleenses, Eteus e Centauros (esta \u00faltima probablemente en homenaxe ao pobo mitol\u00f3xico e po\u00e9tico do pasado, aniquilado polos l\u00e1pitas). "}
{"id": "593277", "revid": "25871", "url": "https://gl.wikipedia.org/wiki?curid=593277", "title": "Gali\u00f1a dos ovos de ouro", "text": "A gali\u00f1a dos ovos de ouro \u00e9 un ser mitol\u00f3xico galego que pon ovos de ouro e pertence a unha princesa moura encantada en serpe. Habita nas fragas, en Campo Lameiro, no gurgull\u00f3n de Santa mari\u00f1a. A esta princesa vese nos amenceres cunha flor na boca e quen a bique nos labios desenc\u00e1ntaa e conv\u00e9rtea en muller. A cambio de romper o feitizo recibes a gali\u00f1a dos ovos de ouro e podes ver por onde vai a trabe de ouro que conduce ao castro da Andori\u00f1a. Nesta mesma fonte m\u00f3llanlle os p\u00e9s \u00e1 imaxe de Virxe da parroquia se queren auga; se queren tempo seco, m\u00f3llanlle a cabeza.\nNoutras culturas.\nEntre pedra e Penalba e Rotea de Mendes, en Campo Lameiro, hai unha fonte cunha moura que coida dunha gali\u00f1a de ovos de ouro e dun berce de ouro.\nNo castro da igrexa de Caz\u00e1s, en Xermade, hai unha pedra cunha inscrici\u00f3n. Ao descifrar a pedra sae unha gali\u00f1a que pon ovos de ouro.\nPode lembrarnos \u00e1 pita que aparece no conto de \"Xan o das fabas m\u00e1xicas\", propiedade do ogro."}
{"id": "593280", "revid": "15490", "url": "https://gl.wikipedia.org/wiki?curid=593280", "title": "E\u00f3licos", "text": ""}
{"id": "593284", "revid": "98629", "url": "https://gl.wikipedia.org/wiki?curid=593284", "title": "Olga Rodr\u00edguez", "text": "Olga Rodr\u00edguez Francisco, nada en Le\u00f3n o 19 de decembro de 1975, \u00e9 xornalista, investigadora e escritora espa\u00f1ola especializada en informaci\u00f3n internacional, Oriente Medio e dereitos humanos. Desenvolveu a s\u00faa carreira na Cadena SER, Cuatro, CNN+ e en elDiario.es, medio do que \u00e9 cofundadora. \nCubriu os conflitos m\u00e1is importantes das primeiras d\u00faas d\u00e9cadas do s\u00e9culo XXI en Oriente Medio e o norte de \u00c1frica, labor polo que recibiu varios premios de prestixio. Tam\u00e9n traballou en Estados Unidos en diferentes etapas. \u00c9 autora de varios libros.\nTraxectoria.\nLicenciada en Xornalismo pola Universidade Complutense de Madrid e Especialista Universitaria en Contenciosos de Oriente Pr\u00f3ximo na Universidade Nacional de Educaci\u00f3n a Distancia (UNED), cubriu alg\u00fans dos acontecementos informativos m\u00e1is importantes de \u00e1mbito internacional do s\u00e9culo XXI.\nDestacan os seus traballos sobre as revoltas \u00e1rabes desde Exipto en 2011, por ter acceso a movementos sociais e activistas cos que xa mantivera encontros desde 2004 e dos que escribira en varios libros; as s\u00faas cr\u00f3nicas desde Iraq durante a invasi\u00f3n e ocupaci\u00f3n en 2003; as s\u00faas reportaxes desde os territorios palestinos, Afganist\u00e1n ou Siria. A s\u00faa cobertura desde hai anos da crise dos refuxiados afg\u00e1ns, iraqu\u00eds ou sirios. As s\u00faas an\u00e1lises sobre os acontecementos na rexi\u00f3n. As s\u00faas investigaci\u00f3ns e reportaxes sobre a impunidade en M\u00e9xico. Ou as s\u00faas cr\u00f3nicas sobre a situaci\u00f3n econ\u00f3mica e social en Espa\u00f1a, cos afectados da crise como protagonistas.\nDesenvolveu boa parte da s\u00faa carreira profesional na Cadena SER, en Cuatro e en CNN+, as\u00ed como colaboraci\u00f3ns con \"El Pa\u00eds\", diario \"P\u00fablico\", \"Periodismo Humano\" e \"Radio Nacional de Espa\u00f1a\". \u00c9 cofundadora e copropietaria de ElDiario.es, un dos xornais en li\u00f1a m\u00e1is lidos en Espa\u00f1a. Escribiu varios ensaios relacionados con Oriente Medio. En ElDiario.es traballou como adxunta ao director e como xefa da secci\u00f3n Desalambre, especializada en dereitos humanos. Ten unha columna de opini\u00f3n semanal en ElDiario.es e tam\u00e9n escribe reportaxes, cr\u00f3nicas e an\u00e1lises de pol\u00edtica internacional. Destaca polo seu xornalismo comprometido cos Dereitos Humanos e denunciando as s\u00faas violaci\u00f3ns, tanto en Oriente Medio como en Espa\u00f1a e outros pa\u00edses, o que lle valeu varios premios de prestixio. Tam\u00e9n son reco\u00f1ecidas as s\u00faas an\u00e1lises sobre a realidade pol\u00edtica, econ\u00f3mica e social de Oriente Medio.\nTraballou como xornalista en Afganist\u00e1n, Estados Unidos, Exipto, Iraq, Israel, Xordania, Kosovo, L\u00edbano, M\u00e9xico, Siria, Territorios Palestinos Ocupados e o Iemen, entre outros pa\u00edses. Foi reporteira en Bagdad durante toda a invasi\u00f3n de Iraq de 2003, desde onde achegou as s\u00faas cr\u00f3nicas radiof\u00f3nicas diarias para a Cadena SER, nas que relatou os de bombardeos, a ca\u00edda de Saddam Husayn, o caos xeneralizado ante a ausencia de mando, os saqueos, o incendio da Biblioteca de Bagdad, o desmembramento da sociedade iraqu\u00ed e a ineficacia e impasibilidade do Ex\u00e9rcito estadounidense.\nEstivo aloxada no Hotel Palestina de Bagdad, desde onde presenciou o ataque estadounidense ao devandito hotel que acabou coa vida do c\u00e1mara espa\u00f1ol Jos\u00e9 Couso e do xornalista ucra\u00edno Taras Protsyuk. Desde ent\u00f3n, xunto con outros compa\u00f1eiros de profesi\u00f3n, traballou activamente en busca dunha investigaci\u00f3n independente en torno ao asasinato de Couso. Como testemu\u00f1a directa do ocorrido, declarou en d\u00faas ocasi\u00f3ns na Audiencia Nacional, xunto cos xornalistas Jon Sistiaga e Carlos Hern\u00e1ndez.\nCubriu conflitos en L\u00edbano, Afganist\u00e1n, Iraq, Territorios Ocupados Palestinos, Israel ou Iemen. A trav\u00e9s de historias de persoas que co\u00f1eceu na rexi\u00f3n, e cuxa biograf\u00eda cont\u00e9n a Historia da zona, escribiu o libro \u00abEl hombre mojado no teme la lluvia. Voces de Oriente Medio\u00bb (Debate, 2009), que cultivou grandes cr\u00edticas e que acumula varias edici\u00f3ns. En 2011 cubriu as revoltas \u00e1rabes centrada con base en Exipto, e tras iso escribiu o libro \u00abYo muero hoy. Las revueltas en el mundo \u00e1rabe\u00bb (Debate, 2012).\nDous textos dos seu libros \"Aqu\u00ed Bagdad.\" \"Cr\u00f3nica de una guerra\" (2004) e \"El hombre mojado no teme la lluvia\" forman parte da obra de teatro \"Shock II\", de Andr\u00e9s Lima, onde a actriz Mar\u00eda Morales interpreta a propia Olga Rodr\u00edguez reproducindo o ataque estadounidense ao hotel dos xornalistas en Bagdad en 2003 e a actriz Alba Flores encarna a Minal, filla de Yamila, arrestada e torturada no c\u00e1rcere de Abu Ghraib, historia relatada por Olga Rodr\u00edguez en \"El hombre mojado no teme la lluvia.\"\nAdemais, \u00e9 coguionista do filme \"En los m\u00e1rgenes\", dirixido por Juan Diego Botto e protagonizado por Lu\u00eds Tosar e Pen\u00e9lope Cruz, no que se aborda a precariedade e o drama dos desafiuzamentos. \nParticipa en talleres e conferencias organizadas por universidades, colectivos sociais e diversas instituci\u00f3ns sobre Xornalismo, Dereitos Humanos e Oriente Medio.\nSeguiu o drama dos refuxiados en diversos pa\u00edses: Iraq, Siria, Turqu\u00eda, L\u00edbano, Xordania, e tam\u00e9n Grecia, Macedonia do Norte, Serbia ou Hungr\u00eda. Leva desde 2004 documentando e informando de historias de refuxiados iraqu\u00eds, sirios, afg\u00e1ns ou palestinos. En Espa\u00f1a cubriu os movementos sociais e pol\u00edticos e moderou diversos debates p\u00fablicos.\n\u00c9 integrante da Asociaci\u00f3n de Xornalistas de Madrid e da Xunta directiva de UNRWA Espa\u00f1a (Axencia de Naci\u00f3ns Unidas para os Refuxiados Palestinos).\n\u00c9 parella do actor Juan Diego Botto, con quen ten unha filla.\nReco\u00f1ecementos.\nFoi galardoada co \"Premio Periodista Enfocada Lupa en 2016\", concedido \u00e1 xornalista m\u00e1is votada por case 9.000 participantes tres finalistas, polo seu compromiso co xornalismo e os dereitos humanos.\n\"Premio Periodismo y Derechos Humanos\" Asociaci\u00f3n Pro Derechos Humanos de Espa\u00f1a en 2015 e \"Premio Enfoque\" de Periodismo (2014) polo seu xornalismo comprometido na defensa dos dereitos humanos e na denuncia da s\u00faa violaci\u00f3n, \"Premio Pluma de la Paz\" (2006) polo seu traballo informativo desde Iraq, \"Premio Club Internacional de la Prensa al Mejor Trabajo Informativo\" (2006) polas s\u00faas reportaxes de televisi\u00f3n desde Gaza e Ciudad Ju\u00e1rez. \"Premio Ortega e Gasset\" \"colectivo\" (2003) e \"Premio Turia\" \u00e1 Mellor Contribuci\u00f3n de Medios (2003) polas s\u00faas cr\u00f3nicas desde Iraq.\nEn 2018, Rodr\u00edguez recibiu o \"Premio Honoris Causa Pimentel Fonseca\" en Italia pola s\u00faa defensa dos dereitos humanos. En abril de 2019, Rodr\u00edguez foi galardoada co premio \u00e1 Liberdade de Expresi\u00f3n na XII edici\u00f3n dos Premios da Asociaci\u00f3n Cultural \u201c\"Avuelapluma\"\u201d, do semanario cacere\u00f1o Avuelapluma na s\u00faa \u201caposta pola cultura e a liberdade de expresi\u00f3n\u201d."}
{"id": "593300", "revid": "5863", "url": "https://gl.wikipedia.org/wiki?curid=593300", "title": "Carme Rodr\u00edguez Carballeira", "text": ""}
{"id": "593301", "revid": "5863", "url": "https://gl.wikipedia.org/wiki?curid=593301", "title": "Carmen Rodr\u00edguez Carballeira", "text": ""}
{"id": "593302", "revid": "5863", "url": "https://gl.wikipedia.org/wiki?curid=593302", "title": "Jos\u00e9 Rodr\u00edguez Carballeira", "text": ""}
{"id": "593303", "revid": "5863", "url": "https://gl.wikipedia.org/wiki?curid=593303", "title": "Jos\u00e9 Mar\u00eda del Carmen Francisco Eloy Rodr\u00edguez Carballeira", "text": ""}
{"id": "593305", "revid": "111586", "url": "https://gl.wikipedia.org/wiki?curid=593305", "title": "Manuel \u00c1lvarez \u00c1lvarez", "text": "Manuel \u00c1lvarez \u00c1lvarez, nado en Xix\u00f3n, Asturias, o 1908 e finado na Fronte do Ebro o 13 de novembro de 1938, foi un militar e pol\u00edtico que loitou na Guerra civil espa\u00f1ola. Entre os oficiais e homes ao seu mando era co\u00f1ecido popularmente como \"Manol\u00edn\".\nTraxectoria.\nDende moi novo foi membro do Partido Comunista de Espa\u00f1a (PCE). En outubro de 1934 participou na Revoluci\u00f3n asturiana, a\u00ednda que tras o seu fracaso pasou alg\u00fan tempo \u00e1 Uni\u00f3n Sovi\u00e9tica.\nDespois do golpe de Estado fascista e o inicio da guerra en xullo de 1936, pasou a loitar xunto \u00e1s Forzas Republicanas na marxe cant\u00e1brica, que permaneceu fiel \u00e1 Rep\u00fablica. O 6 de agosto de 1937 comezou a comandar o novo 184\u00aa Brigada Mixta (antes 10\u00aa Brigada Asturiana), participando nas batallas de Santander, Asturias e El Mazuco. Despois do derrube da Fronte Norte en outubro de 1937, conseguiu trasladarse ao centro da cidade, xa co grao de Maior de milicias. En xullo de 1938 participou nas primeiras operaci\u00f3ns da Batalla do Ebro \u00e1 fronte do 42\u00aa Divisi\u00f3n, que contaba con 3 brigadas mixtas (59\u00aa, 226\u00aa, 227\u00aa). Os 226. \u00aa Brigada Mixta tivo unha destacada actuaci\u00f3n na zona norte da ofensiva republicana preto de Mequinensa, logrando conquistar a elevaci\u00f3n de \"Els Auts\" sen baixas e capturar toda unha bater\u00eda de artiller\u00eda. Pero pouco despois a brigada ser\u00eda destru\u00edda na Bolsa de Fay\u00f3n - Mequinensa. Tras este fracaso, a divisi\u00f3n foi reconstru\u00edda en Asc\u00f3 e volveu participar activamente durante o resto da batalla. O 13 de novembro morre o maior \u00c1lvarez, alcanzado por un proxectil de artiller\u00eda inimigo nas inmediaci\u00f3ns de Asc\u00f3 e Venta de Camposines.\nTras a s\u00faa morte, foi proposto postumamente para a concesi\u00f3n da Placa Laureada de Madrid."}
{"id": "593307", "revid": "89787", "url": "https://gl.wikipedia.org/wiki?curid=593307", "title": "LT22 Radio La Colifata", "text": "Radio La Colifata \u00e9 unha emisora de radio arxentina que emite en frecuencia modulada. Debe o seu nome \u00e1 palabra lunfarda \u00abcolifato\u00bb, que significa \u00abtolo que se deixa querer\u00bb. Pos\u00fae a peculiaridade de ser a primeira no mundo dirixida por pacientes dun psiqui\u00e1trico.\nOrixe.\nCrouse o 3 de agosto de 1991 por iniciativa de Alfredo Olivera, a\u00ednda estudante de psicolox\u00eda, como parte dunha terapia de recuperaci\u00f3n para os pacientes del Hospital Neuropsiqui\u00e1trico Dr. Jos\u00e9 T. Borda. O obxectivo orixinal do programa era fornecerlles aos pacientes, tanto internos como externos, un espazo de autonom\u00eda e facilitarlles ferramentas para recuperaren a iniciativa necesaria na s\u00faa reinserci\u00f3n ao sa\u00edren do internamento. Olivera buscaba:\nOs seus inicios.\nNo seu formato orixinal, as emisi\u00f3ns gravadas cos internos transmit\u00edanse nunha columna especializada na FM comunitaria \"S.O.S.\" de San Andr\u00e9s, provincia de Buenos Aires. Olivera dirix\u00eda as sesi\u00f3ns de gravaci\u00f3n, nas que cada interno tomaba unha gravadora de cinta port\u00e1til e falaba libremente do que quixese comunicar. Logo eran editados de maneira artesanal cun sistema de dobre casete en forma de micro-programas de at\u00e9 dous minutos de duraci\u00f3n. Os resumos das gravaci\u00f3ns convocaron unha ampla audiencia, o que posibilitou que anos despois se reunise o equipo necesario para transmitir desde o mesmo Hospital Borda. Al\u00ed \u00e9 onde se atopa dende ent\u00f3n a emisora. \nOs locutores Lalo Mir e Adri\u00e1n Noriega e o xornalista Nelson Castro captaron este proxecto e colaboraron no seu desenvolvemento transmitindo estes micro-programas nos seus programas radiais.\nAs transmisi\u00f3ns directas desde o hospital real\u00edzanse os s\u00e1bados entre as 14 e as 20 horas (UTC -3). A radio p\u00f3dese escoitar en directo as 24 horas na p\u00e1xina de Internet ou na FM 100.3 en Buenos Aires. As seis horas de programaci\u00f3n retransm\u00edtense en formato de microprogramas que non duran m\u00e1is de dous ou tres minutos durante a semana en varias emisoras arxentinas, uruguaias e mexicanas. \nOs martes de 9:30 a 10:00 (hora local) real\u00edzase un d\u00faplex entre La Colifata e Contacto Noriega, un programa presentado por Adri\u00e1n Noriega que se emite en varias emisoras do pa\u00eds. Tam\u00e9n se poden realizar visitas os d\u00edas de transmisi\u00f3n no n\u00famero 375 da r\u00faa Ram\u00f3n Carrillo, no barrio de Barracas (Buenos Aires).\nEquipamento t\u00e9cnico.\nO equipamento t\u00e9cnico adquiriuse mediante doaz\u00f3ns individuais e d\u00faas subvenci\u00f3ns oficiais, unha da Secretar\u00eda de Desenvolvemento Social da Naci\u00f3n (1996) e outra do goberno porte\u00f1o (1997). O seu primeiro transmisor, de fabricaci\u00f3n caseira, foi doado polo se\u00f1or Am\u00e9rico, da radio barrial comunitaria de San Miguel (1992), cunha potencia de s\u00f3 1 watts. En 1997 a empresa M-31, fabricante de equipamento radial, doou un transmisor de 300 watts, e o programa de televisi\u00f3n \"Sorpresa y Media,\" presentado daquela por Juli\u00e1n Weich, facilitou a antena.\nDesde 2011 transmite cunha potencia de 10 000 watts. En 2014, con motivo do seu 23\u00b0 aniversario, estreou nova antena e novo transmisor, cos que deron cobertura a case toda a cidade de Buenos Aires. Foron financiados con recursos do goberno nacional a trav\u00e9s da Autoridade Federal de Servizos de Comunicaci\u00f3n Audiovisual (AFSCA).\nDesde 2015 a s\u00faa frecuencia atop\u00e1base ilegalmente interferida pola Cadena Vida, emisora que alugaba o sinal a quen tivese un transmisor ilegal, que se atopaba nas torres de Dock Sud. Desde 2016, La Colifata presentou varias denuncias de interferencia fronte ao ENACOM. En 2019, tras 28 anos de labor ininterrompido, o ENACOM concedeulle a licenza definitiva.\nO resto do equipo \u2014unha consola mesturadora de 6 canles, equipo de gravaci\u00f3n e reproduci\u00f3n de CD, DAT, casetes e discos de vinilo, micr\u00f3fonos e un Citro\u00ebn empregado como unidade m\u00f3bil\u2014 proceden de doaz\u00f3ns particulares. \nO futbolista Oscar Ruggeri, xunto con Lalo Mir e a ONG Organizaci\u00f3n Ecol\u00f3gica Utop\u00eda, reuniu os fondos para a construci\u00f3n do local do estudo dentro do predio do Hospital Borda. Olivera actuou como enxe\u00f1eiro de gravaci\u00f3n, coa colaboraci\u00f3n de internos e exinternos. Tam\u00e9n contan con estudos propios dentro do hospital, constru\u00eddos grazas a unha empresa privada.\nInfluencia mundial.\nThe Coca-Cola Company promoveu Radio La Colifata en Espa\u00f1a para a bebida isot\u00f3nica Aquarius.\nOutro difusor da emisora foi o cantautor franco-espa\u00f1ol Manu Chao. Este co\u00f1eceu o proxecto a trav\u00e9s dos micro-programas realizados na emisora e entregados ao director Carlos Larrondo. Estes formaron parte dunha compilaci\u00f3n de grupos musicais da r\u00faa do Barrio G\u00f3tico de Barcelona, entre outros, Che Sudaka. O grupo espa\u00f1ol El Canto del Loco publicou o CD+DVD \"Radio La Colifata presenta a El Canto del Loco\", onde comparten vivencias cos membros do proxecto.\nOs membros de La Colifata participaron como extras na pel\u00edcula \"Tetro\", de Francis Ford Coppola, e no videoclip dun tema do cantante arxentino Javier Calamaro, inclu\u00eddo no seu disco \"Este minuto\".\nEn 2007 Radio La Colifata recibiu a Menci\u00f3n Especial dos Premios Konex, outorgados pola fundaci\u00f3n hom\u00f3nima arxentina.\nExperiencias similares no mundo.\nVarias radios inspir\u00e1ronse en La Colifata, cada unha adaptada ao seu criterio de traballo e \u00e1 comunidade na que se atopan."}
{"id": "593308", "revid": "5863", "url": "https://gl.wikipedia.org/wiki?curid=593308", "title": "Jean-Louis Lebris de K\u00e9rouac", "text": ""}
{"id": "593317", "revid": "89787", "url": "https://gl.wikipedia.org/wiki?curid=593317", "title": "Milonita", "text": "A milonita \u00e9 unha rocha metam\u00f3rfica de gran fino compacta producida por recristalizaci\u00f3n din\u00e1mica dos constitu\u00edntes minerais como resultado da reduci\u00f3n do tama\u00f1o de gran da rocha en zonas de fallas. As milonitas poden ter diversas composici\u00f3ns mineral\u00f3xicas. A s\u00faa clasificaci\u00f3n est\u00e1 baseada na aparencia textural da rocha.\nFormaci\u00f3n.\nAs milonitas son rochas deformadas ductilmente formadas debido \u00e1 acumulaci\u00f3n dunha gran tensi\u00f3n de cizallamento, en zonas de fallas d\u00factiles. Hai varias maneiras de explicar a formaci\u00f3n das milonitas, pero hai un acordo xeral de que debe ocorrer unha deformaci\u00f3n pl\u00e1stica cristalina e que a fractrura e o fluxo catacl\u00e1stico son procesos secundarios na formaci\u00f3n das milonitas. En realidade, non se produce unha abrasi\u00f3n mec\u00e1nica dos grans do mineral por trituraci\u00f3n, a\u00ednda que orixinalmente pens\u00e1base que era un proceso esencial para formar as milonitas, cuxo nome procede do grego \u03bc\u03cd\u03bb\u03bf\u03c2 \"mylos\", 'moer'. As milonitas f\u00f3rmanse a profundidades de non menos de 4 km. \nHai varios mecanismos que se acomodan \u00e1 deformaci\u00f3n pl\u00e1stica cristalina. Nas rochas da codia os procesos m\u00e1is importantes son a fluencia de dislocaci\u00f3n (\"dislocation creep\") e a fluencia por difusi\u00f3n (\"diffusion creep\"). A xeraci\u00f3n de dislocaci\u00f3n act\u00faa incrementando a enerx\u00eda interna dos cristais. Este efecto \u00e9 compensado pola recristalizaci\u00f3n por migraci\u00f3n nos l\u00edmites do gran, que reduce a enerx\u00eda interna incrementando a \u00e1rea do bordo dos grans e reducindo o volume dos grans, almacenando enerx\u00eda na superficie do mineral. Este proceso tende a organizar dislocaci\u00f3ns nos bordos de subgran. A medida que se engaden m\u00e1is dislocaci\u00f3ns aos bordos dos subgrans, vaise incrementar a orientaci\u00f3n incorrecta no bordo do subgran ata que o bordo se converte nun bordo de \u00e1ngulo alto e o subgran conv\u00e9rtese nun novo gran. Este proceso denominado por veces recristalizaci\u00f3n por rotaci\u00f3n do subgran, funciona reducindo o tama\u00f1o medio dos grans, que se fan as\u00ed m\u00e1is pequenos. As difusi\u00f3ns no bordo e no volume dos grans, que son os mecanismos esenciais na fluencia por difusi\u00f3n, fanse importantes a temperaturas altas e tama\u00f1os de gran pequenos. As\u00ed, alg\u00fans investigadores argumentaron que as milonitas se forman por fluencia por dislocaci\u00f3n e recristalizaci\u00f3n din\u00e1mica, e pode ocorrer unha transici\u00f3n \u00e1 fluencia por difusi\u00f3n unha vez que o tama\u00f1o do gran se reduce o suficiente.\nAs milonitas desenv\u00f3lvense xeralmente en zonas de cizallamento d\u00factil, onde est\u00e1n enfocados os altos graos de tensi\u00f3n. Son os an\u00e1logos na codia profunda das fallas de fractura catacl\u00e1stica que crean brechas de falla."}
{"id": "593323", "revid": "1131", "url": "https://gl.wikipedia.org/wiki?curid=593323", "title": "Mar\u00eda Nsu\u00e9 Ang\u00fce", "text": "Mar\u00eda Nsu\u00e9 Ang\u00fce, nada en Ebebiy\u00edn (R\u00edo Muni, Guinea Espa\u00f1ola) en 1945 e finada en Malabo o 18 de xaneiro de 2017, foi unha escritora e xornalista ecuatoguineana. En 2015 foi nomeada acad\u00e9mica correspondente en Guinea Ecuatorial da RAE. Con frecuencia tratou na s\u00faa obra a opresi\u00f3n das mulleres. Foi especialmente co\u00f1ecida por \"Ekomo\", a primeira novela publicada por unha muller ecuatoguineana. \nTraxectoria.\nNada nunha familia da etnia fang, emigrou cos pais a Espa\u00f1a con dez anos. Al\u00ed realizou os seus estudos e iniciou a s\u00faa carreira literaria.\nRegresou ao seu pa\u00eds en 1972. Al\u00ed estabeleceu a s\u00faa residencia e traballou no Ministerio de Informaci\u00f3n, Prensa e Radio. Ademais, alcanzou fama internacional como escritora, sobre todo en Europa e Am\u00e9rica Latina.\nA s\u00faa obra m\u00e1is importante \u00e9 \"Ekomo\", a primeira novela publicada por unha muller ecuatoguineana. Narra a historia dunha muller fang que, tras morrer o seu home, atr\u00e9vese a romper con certos tab\u00fas da sociedade africana. A novela publicouse por primeira vez en 1985, e a editorial Sisal publicou unha segunda edici\u00f3n revisada en 2007. \"Ekomo\" ga\u00f1ou popularidade entre os estudosos e acad\u00e9micos pola s\u00faa escritura coidada e po\u00e9tica.\nAng\u00fce escribiu tam\u00e9n relatos curtos, artigos e poemas, e deixou manuscritos in\u00e9ditos. A opresi\u00f3n das mulleres e a sociedade africana poscolonial son temas frecuentes na s\u00faa obra. Parte dela est\u00e1 inspirada na literatura popular fang.\nO 25 de xu\u00f1o de 2015 a Real Academia Espa\u00f1ola nomeouna acad\u00e9mica correspondente en Guinea Ecuatorial.\nFinou o 18 de xaneiro de 2017 en Malabo aos 72 anos."}
{"id": "593325", "revid": "6455234", "url": "https://gl.wikipedia.org/wiki?curid=593325", "title": "Xos\u00e9 Antonio Andrade Figueiras", "text": "Xos\u00e9 Antonio Andrade Figueiras, nado en Seavia (Coristanco) en 1957, \u00e9 un avogado e escritor galego.\nTraxectoria.\nFixo o bacharelato na Academia Leus de Carballo. Traballou de ferreiro, na construci\u00f3n e como taxista. Licenciouse en Dereito. \u00c9 membro do Instituto de Estudos Berganti\u00f1\u00e1ns, do Club de Oratoria e Comunicaci\u00f3n Toast Masters International e da Asociaci\u00f3n Ambiental Senda Nova. Nas elecci\u00f3ns municipais de 2019 encabezaou a candidatura do BNG en Coristanco e foi elixido concelleiro. Nas municipais de 2023 volver\u00e1 encabezar a candidatura do BNG en Coristanco."}
{"id": "593326", "revid": "1888", "url": "https://gl.wikipedia.org/wiki?curid=593326", "title": "Jos\u00e9 Antonio Andrade Figueiras", "text": ""}
{"id": "593330", "revid": "55821", "url": "https://gl.wikipedia.org/wiki?curid=593330", "title": "Praza Alonso de Fonseca", "text": " \nA Praza Alonso de Fonseca \u00e9 unha praza medieval situada no centro hist\u00f3rico da cidade de Pontevedra, diante da Bas\u00edlica de Santa Mar\u00eda a Maior. \nOrixe do nome.\nA praza recibe o seu nome do arcebispo Alonso de Fonseca, que foi nomeado p\u00e1rroco da antiga igrexa de Santa Mar\u00eda de Pontevedra a principios do s\u00e9culo XVI, durante o Renacemento. Alonso de Fonseca promoveu a construci\u00f3n, financiada polo Gremio de Mareantes, da nova bas\u00edlica de Santa Mar\u00eda, que conserva na s\u00faa memoria na parte posterior un escudo coas cinco estrelas dos Fonseca. \nHistoria.\nNa Idade Media Pontevedra contaba cunha praza dentro do primitivo recinto amurallado xunto a unha das igrexas m\u00e1is relevantes da vila, unha igrexa rom\u00e1nica que foi substitu\u00edda s\u00e9culos despois pola bas\u00edlica de Santa Mar\u00eda a Maior. Esta zona na cota m\u00e1is alta do centro hist\u00f3rico foi o n\u00facleo da antiga Pontevedra, onde naceu a cidade. Esta praza era un espazo aberto co\u00f1ecido xa desde o s\u00e9culo XIII co nome de praza da Eyra ou campo da Eyra.\nNa Pontevedra baixo medieval a praza converteuse no atrio e cemiterio de Santa Mar\u00eda. Posteriormente esta praza foi lugar de reuni\u00f3n para a Confrar\u00eda do Corpo Santo (fundada no s\u00e9culo XIII) do gremio de Mareantes, que financiaron co seu traballo a construci\u00f3n da Bas\u00edlica de Santa Mar\u00eda a Maior. A construci\u00f3n da nova bas\u00edlica cambiou radicalmente o aspecto da praza, dominada pola presenza do templo, da Casa Reitoral e da Fortaleza e das Torres Arcebispais. En 1778 procedeuse \u00e1 apertura dunha xanela lateral na fortaleza arcebispal que daba \u00e1 praza de Santa Mar\u00eda. En 1873 as torres arcebispais foron demolidas, cambiando o aspecto das inmediaci\u00f3ns da praza.\nEn 1954 (despois de pasar por varios lugares dos arredores) instalouse no centro da praza un cruceiro g\u00f3tico flam\u00edxero do s\u00e9culo XVI que proced\u00eda da antiga capela de Santiago do Burgo, situada antes de ser demolida \u00e1 beira da ponte do Burgo.\nA praza foi co\u00f1ecida durante s\u00e9culos como praza de Santa Mar\u00eda ata que en 1950 recibiu o nome do Arcebispo Alonso de Fonseca en reco\u00f1ecemento ao seu labor na cidade.\nDescrici\u00f3n.\n\u00c9 unha praza de forma triangular irregular, situada nun cerro da antiga vila, peonil coma o resto do centro hist\u00f3rico da cidade. Est\u00e1 empedrada e conserva o ambiente medieval de outrora.\nEst\u00e1 dominada pola fachada sur da Bas\u00edlica de Santa Mar\u00eda a Maior, en cuxo lateral se atopa a porta de entrada habitual ao templo. No lado este da praza at\u00f3pase a Casa Reitoral de Santa Mar\u00eda. \nA praza est\u00e1 presidida no centro por un cruceiro do s\u00e9culo XVI. Presenta na parte superior do fuste nunha cabeceira cuadrangular o escudo de Pontevedra, o escudo do arcebispo Alonso de Fonseca, d\u00faas \u00e1ncoras cruzadas e unha cuncha de vieira. Est\u00e1 coroado por unha cruz g\u00f3tica flam\u00edxera cos seus extremos decorados con p\u00e9talos de flores. Nela est\u00e1n as imaxes de Cristo por unha banda e da Virxe co Neno en brazos por outra. Ao p\u00e9 da cruz sit\u00faanse catro figuras, unha delas do Ap\u00f3stolo Santiago. A tradici\u00f3n mandaba que as mulleres embarazadas rezasen ante o cruceiro, \u00e1 beira da ponte do Burgo, despois de verter auga do r\u00edo sobre o seu ventre. Ao cruceiro engad\u00eduselle un fuste e pedestal con escaleiras en 1950.\nComo continuaci\u00f3n da praza atop\u00e1base o Eirado das Torres Arcebispais (actual avenida de Santa Mar\u00eda), onde est\u00e1 unha fonte de ferro do s\u00e9culo XIX e dese\u00f1o franc\u00e9s de 1887. No soar das derru\u00eddas Torres Arcebispais sit\u00faase o Palacete das Mendoza, terminado en 1880 e o Palacete do antigo Sanatorio de Santa Mar\u00eda, proxectado polo arquitecto Juan Argenti Navajas en setembro de 1946. O Eirado das Torres posu\u00eda unha funci\u00f3n defensiva, a de evitar os danos que puidese efectuar a artiller\u00eda inimiga.\nEdificios destacados.\nNa praza destaca a fachada sur da Bas\u00edlica de Santa Mar\u00eda a Maior. A construci\u00f3n da bas\u00edlica foi financiada pola poderosa confrar\u00eda do Gremio de Mareantes, que viv\u00eda no barrio da Moureira, aos p\u00e9s da s\u00faa fachada. A bas\u00edlica data do s\u00e9culo XVI e foi constru\u00edda en estilo g\u00f3tico tard\u00edo e renacentista con influencias manuelinas. A fachada principal, de estilo plateresco, obra de Cornielles de Holanda e do portugu\u00e9s Jo\u00e3o Nobre, \u00e9 o mellor exemplo de retablo en pedra de Galicia. A fachada sur, que d\u00e1 \u00e1 praza, destaca pola s\u00faa elaborada crister\u00eda g\u00f3tica e polos seus relevos did\u00e1cticos con escenas de historia sacra e f\u00e1bulas, as\u00ed como representaci\u00f3ns da cidade coas s\u00faas murallas. No interior destacan as b\u00f3vedas de crucer\u00eda en forma de trevo de catro follas. A bas\u00edlica \u00e9 chamada a perla da arte galega pola pureza dos seus elementos g\u00f3ticos.. \u00c1 beira da entrada da fachada sur est\u00e1 o Cristo da Boa Viaxe, ao que os mari\u00f1eiros acud\u00edan a encomendarse antes de partir ao mar.\nNo lado este da praza at\u00f3pase a Casa Reitoral de Santa Mar\u00eda. \u00c9 unha casa renacentista que data do s\u00e9culo XVI e \u00e9 coet\u00e1nea da bas\u00edlica de Santa Mar\u00eda a Maior. Foi unha casa-torre nas s\u00faas orixes que formaba parte do primeiro complexo defensivo-relixioso de Pontevedra. Na porta destaca o arco de medio punto e cinco doelas de grandes dimensi\u00f3ns propias do Renacemento, as\u00ed como o escudo de armas na doela central coas armas dos Menelau ou Menelao. Na fachada da casa existe unha inscrici\u00f3n que lembra que na cidade viviu Alonso de Fonseca: \"A Don Alonso de Fonseca 1473-1534, Cura de esta feligres\u00eda, Arzobispo de Santiago y de Toledo, Patrono magn\u00edfico de Ciencias, Letras y Artes. La ciudad de Pontevedra de la que fue confesor. A\u00f1o MCMLIX \"..\nNo oeste da praza at\u00f3pase unha casa barroca do s\u00e9culo XVIII, en cuxa planta baixa as portas e xanelas est\u00e1n separadas por pilastras con capiteis cl\u00e1sicos.."}
{"id": "593333", "revid": "15490", "url": "https://gl.wikipedia.org/wiki?curid=593333", "title": "Sir William Smith", "text": ""}
{"id": "593334", "revid": "54334", "url": "https://gl.wikipedia.org/wiki?curid=593334", "title": "Escola de Artes e Oficios Pablo Picasso", "text": ""}
{"id": "593335", "revid": "54334", "url": "https://gl.wikipedia.org/wiki?curid=593335", "title": "Escola de Artes Aplicadas e Oficios Art\u00edsticos da Coru\u00f1a", "text": ""}
{"id": "593336", "revid": "54334", "url": "https://gl.wikipedia.org/wiki?curid=593336", "title": "Escola de Artes e Oficios da Coru\u00f1a", "text": ""}
{"id": "593340", "revid": "5863", "url": "https://gl.wikipedia.org/wiki?curid=593340", "title": "Jes\u00fas Chao Otero", "text": "Jes\u00fas Chao Otero, nado en Coristanco, foi un comerciante e pol\u00edtico galego.\nTraxectoria.\nComerciante en Coristanco. Foi nomeado alcalde de Coristanco en febreiro de 1931. Na II Rep\u00fablica foi elixido alcalde de Coristanco en 1931 polo Partido Radical, continuando no cargo ata 1936.\nVida persoal.\nCasou en 1927 con Ernestina Negreira Porteiro, e foi pai de Francisco, Manuel, Carmen, Ernestina e \u00c1frica Chao Negreira."}
{"id": "593344", "revid": "5863", "url": "https://gl.wikipedia.org/wiki?curid=593344", "title": "Nieves Abarca Corral", "text": ""}
{"id": "593346", "revid": "1888", "url": "https://gl.wikipedia.org/wiki?curid=593346", "title": "Guillermo Alonso", "text": "Guillermo Alonso, nado en Mondo\u00f1edo o 25 de xullo de 1836 e finado no mesmo lugar o 14 de febreiro de 1865, foi un avogado, deputado provincial e cabaleiro da Orde de Carlos III.\nTraxectoria.\nContribu\u00edu na fundaci\u00f3n do xornal santiagu\u00e9s \"La Joven Galicia\" en 1860 e foi un dos seus principais redactores. Publicou en prensa algunhas composici\u00f3ns po\u00e9ticas e deixou outras in\u00e9ditas."}
{"id": "593349", "revid": "5863", "url": "https://gl.wikipedia.org/wiki?curid=593349", "title": "Lawrence George Durrell", "text": ""}
{"id": "593351", "revid": "98629", "url": "https://gl.wikipedia.org/wiki?curid=593351", "title": "Presidente de Guatemala", "text": "O Presidente da Rep\u00fablica de Guatemala \u00e9 o xefe de Estado e de goberno de Guatemala por mandato do pobo. O actual Presidente da Rep\u00fablica de Guatemala \u00e9 Alejandro Eduardo Giammattei Falla. O seu tratamento oficial \u00e9 \"O Se\u00f1or Presidente da Rep\u00fablica de Guatemala\".\nO presidente da Rep\u00fablica act\u00faa sempre en Consello de Ministros ou de maneira individual con cada ministro de Estado. O presidente da Rep\u00fablica \u00e9 o comandante xeral do Ex\u00e9rcito de Guatemala e oficial superior da Polic\u00eda Nacional Civil. El representa a unidade nacional e debe velar polos intereses de toda a poboaci\u00f3n da Rep\u00fablica, ademais \u00e9 o Gran Maestre da \"Orde do Quetzal\" e doutras condecoraci\u00f3ns do executivo.\nEsta \u00e9 a lista dos presidentes de Guatemala dende 1839, quando o pa\u00eds tornouse independente das Provincias Unidas da Am\u00e9rica Central. "}
{"id": "593353", "revid": "27155", "url": "https://gl.wikipedia.org/wiki?curid=593353", "title": "Lava almofadada", "text": "Lava almofadada ou lava en almofada (na literatura inglesa \"pillow lava\") \u00e9 a designaci\u00f3n dada en xeolox\u00eda e xeomorfolox\u00eda \u00e1s coadas de lava t\u00edpicas das erupci\u00f3ns volc\u00e1nicas subacu\u00e1ticas nas cales a lava \u00e9 extru\u00edda no fondo dun mar, lago profundo ou unha cavidade chea de auga dentro dun glaciar e ten formas arredondadas. No mar f\u00f3rmanse na parte superior da capa 2 da codia oce\u00e1nica normal. \nAs lavas en almofada est\u00e1n en xeral compostas por basaltos, mais tam\u00e9n as hai de komatita, picrita, boninita, andesita, andesita bas\u00e1ltica e mesmo de dacita ou riolita. Xeralmente a composici\u00f3n afecta o tama\u00f1o das \u00abalmofadas\u00bb, xa que modifica a viscosidade da lava. Esta denominaci\u00f3n d\u00e9bese \u00e1 s\u00faa secci\u00f3n aproximadamente esf\u00e9rica, que lles d\u00e1 un aspecto semellante a almofadas ou cox\u00edns. As lavas almofadadas non s\u00f3 se forman en mares profundos, sen\u00f3n tam\u00e9n cando lavas suba\u00e9reas corren polas vertentes entrando en contacto co mar, r\u00edos ou lagos.\nDescrici\u00f3n.\nA produci\u00f3n de lavas almofadadas ocorre cando lavas intermedias ou m\u00e1ficas extr\u00faen baixo unha masa de auga, en especial en erupci\u00f3ns submarinas. Tendo en conta a abundancia e extensi\u00f3n do vulcanismo de car\u00e1cter bas\u00e1ltico ao longo das dorsais oce\u00e1nicas onde existen cadeas case continuas de volc\u00e1ns expulsando lava aos leitos oce\u00e1nicos, este tipo de lava \u00e9 o m\u00e1is abundante na Terra.\nAs superficies v\u00edtreas destas lavas non son lisas, presentan gretas, enrugamentos e estr\u00edas lineares moitas das cales se intersectan en \u00e1ngulos rectos. As lavas almofadadas poden encontrarse nunha enorme variedade de formas inclu\u00edndo as bulbosas, esf\u00e9ricas, achatadas, alongadas e tubulares, e var\u00edan en di\u00e1metro de varias decenas de cent\u00edmetros a varias decenas de metros, por\u00e9n, o seu tama\u00f1o t\u00edpico var\u00eda entre 0,5 e 1 metro. O interior das lavas almofadadas arrefr\u00eda m\u00e1is lentamente que a cobertura exterior v\u00edtrea e consecuentemente \u00e9 m\u00e1is cristalino. A cristalizaci\u00f3n a taxas de arrefriamento progresivamente m\u00e1is lentas en direcci\u00f3n ao interior produce unha considerable variedade de texturas nas rochas.\nComo ao longo das dorsais mesooce\u00e1nicas se est\u00e1 a formar decote nova codia oce\u00e1nica, vanse producindo novas capas no centro da dorsal, alimentando os diques que se ligan \u00e1 c\u00e1mara magm\u00e1tica. As lavas almofadadas e as formas de dique complexas forman parte da cl\u00e1sica secuencia de ofiolitas cando un segmento da codia continental est\u00e1 en proceso de obduci\u00f3n coa codia oce\u00e1nica.\nA presenza de lavas en almofada nos restos volc\u00e1nicos m\u00e1is antigos que se co\u00f1ecen na Terra (o Cinto supracortical de Isua e o Cinto de Barberton) confirma a presenza de grandes corpos de auga sobre a superficie do planeta no e\u00f3n Arcaico. A presenza de lavas almofadadas util\u00edzase para confirmar que existiu vulcanismo subacu\u00e1tico nos cintos metam\u00f3rficos.\nNa pen\u00ednsula Ib\u00e9rica aparecen lavas deste tipo en \u00e1reas paleovolc\u00e1nicas de Euskadi, da periferia do macizo al\u00f3ctono de Braganza e do complexo volc\u00e2nico de Lisboa. En Galicia aparecen vestixios de antigas lavas almofadadas convertidas polo metamorfismo en metavulcanitas no Complexo de Cabo Ortegal. \nAs lavas en almofada tam\u00e9n poden aparecer asociadas a volc\u00e1ns subglaciares nas primeiras etapas dunha erupci\u00f3n.\nFormaci\u00f3n.\nAs lavas en almofada f\u00f3rmanse cando o magma alcanza a superficie, pero, debido \u00e1 enorme diferenza de temperatura entre a lava e a auga, a superficie da masa emerxente arrefr\u00eda moi rapidamente, formando unha capa s\u00f3lida superficial en forma de codia. A masa de lava contin\u00faa a crecer por inxecci\u00f3n de m\u00e1is lava no seu interior l\u00edquido, formando un l\u00f3bulo, ata que a presi\u00f3n interna da lava creza o suficiente como para romper a codia da lava e comezar a formaci\u00f3n dun novo l\u00f3bulo. O proceso ocorre repetidamente, producindo unha serie de masas en forma de l\u00f3bulo ou \u00abalmofada\u00bb. Como a codia arrefr\u00eda moito m\u00e1is r\u00e1pido que o interior do l\u00f3bulo, presenta un gran moi fino (textura afan\u00edtica) con elementos v\u00edtreos, mentres que o interior, que arrefr\u00eda moito m\u00e1is lentamente, presenta cristais de dimensi\u00f3ns crecentes a medida que est\u00e1n m\u00e1is afastados da periferia.\nUso como criterio de posici\u00f3n orixinal.\nAs lavas almofadadas poden utilizarse en xeolox\u00eda como un indicador de se est\u00e1n na s\u00faa posici\u00f3n orixinal ou foron invertidas ao longo do tempo; \u00e9 dicir, o estudo da s\u00faa forma pode revelar a posici\u00f3n na cal se formaron orixinalmente. As lavas almofadadas mostran que a\u00ednda est\u00e1n na s\u00faa orientaci\u00f3n orixinal cando:"}
{"id": "593354", "revid": "54334", "url": "https://gl.wikipedia.org/wiki?curid=593354", "title": "Fernando Abreu", "text": "Fernando Abreu Fern\u00e1ndez, \u00e9 un m\u00fasico e clarinetista galego de formaci\u00f3n e traxectoria ecl\u00e9ctica.\nTraxectoria.\nFormaci\u00f3n.\nComezou o seu contacto co clarinete na Banda de M\u00fasica Xuvenil de Xinzo (Ponteareas) e coa linguaxe musical co profesor e compositor \u00c1ngel Viro Caama\u00f1o. Realizou os estudos de clarinete no Conservatorio Superior de M\u00fasica de Vigo con Francisco P\u00e9rez, e al\u00ed trabou amizade cos futuros membros do Cuarteto Caramuxo. Ingresou como bolseiro na Xove Orquestra de Galicia, dirixida polo music\u00f3logo e compositor Jo\u00e1m Trillo.\nM\u00fasica hist\u00f3rica.\nRematou a carreira de clarinete no Real Conservatorio Superior de M\u00fasica de Madrid co profesor Justo Sanz e comezou o seu contacto co clarinete antigo co m\u00fasico catal\u00e1n Carles Riera Pujal, traslad\u00e1ndose posteriormente ao Koninklijk Conservatorium da Haia, onde rematou o mestrado de clarinete hist\u00f3rico co profesor Eric Hoeprich. Esta formaci\u00f3n levouno a participar en concertos e gravaci\u00f3ns con instrumentos hist\u00f3ricos coa Orquesta Barroca de Sevilla ou Estil Concertant de Valencia.\nM\u00fasica contempor\u00e1nea.\nInteresado pola m\u00fasica contempor\u00e1nea creou un d\u00fao co compositor Ant\u00f3n L. Pulido Cid e colaborou con outros compositores galegos como Jes\u00fas Gonz\u00e1lez ou Juan Carlos Mart\u00ednez Fontana. En 1996 formou parte do \"a\u00f1orado\" Taller Instrumental do CGAC onde compartiu escenario con solistas como David Quiggle, Ben Kreith, Ananda Sukarlan baixo a direcci\u00f3n de Pierre-Andr\u00e9 Valade tocando obras dos compositores da vangarda (Tristan Murail, G\u00e9rard Grisey, Magnus Lindberg, Philippe Hurel, Kaija Sahariaho...).\nA improvisaci\u00f3n libre.\nDurante a s\u00faa estad\u00eda nos Pa\u00edses Baixos asiste \u00e1s aulas do profesor Michel Barker no Koninklijk Conservatorium, formando o cuarteto Koncon xunto ao percusionista brasileiro Celio Vasconcellos, o compositor guatemalteco Renato Maselli e o colombiano Ricardo Arias. Participou na gravaci\u00f3n do primeiro CD de Ricardo Arias e, no ano 2000, realiza unha xira de concertos por Guatemala a d\u00fao con Renato Maselli. \nXa en Galicia formou parte da orquestra de improvisaci\u00f3n libre Omega (Orquestra de M\u00fasica Espont\u00e1nea de GAlicia) nacida na Sala Nasa de Santiago de Compostela. Un orquestra moi especial formada por unha vintena de m\u00fasicos galegos procedentes de diversos \u00e1mbitos coa premisa da improvisaci\u00f3n libre guiada baixo conduta xestual.\nEn 2003 Xela Arias prop\u00faxolle participar no recital de presentaci\u00f3n de \"Intemp\u00e9riome\", o seu cuarto poemario, para o que gravou \u00e1 propia poeta recitando. A morte de Xela truncou o proxecto, pero o legado sonoro ser\u00e1 reutilizado. En 2021, cando se lle dedicou a Xela Arias o D\u00eda das Letras Galegas, Fernando Abreu dirixiu o espect\u00e1culo \"Vencerse \u00e9 cousa de se tratar\", onde mesturou as gravaci\u00f3ns de 2003 de Xela coa m\u00fasica de vangarda e a improvisaci\u00f3n libre co cinema en directo. Neste proxecto contou coa colaboraci\u00f3n da cantante M\u00f3nica de Nut, o guitarrista Pablo Carrera e o cineasta Roi Fern\u00e1ndez. Ese mesmo ano foi o responsable do CD que acompa\u00f1ou a edici\u00f3n especial \u00abLetras Galegas\u00bb do poemario \"Intemp\u00e9riome\" que publica Xerais coa participaci\u00f3n da violonchelista Macarena Montesinos, da violinista Elena V\u00e1zquez, o guitarrista Pablo Carrera e el mesmo como clarinetista e director musical.\nOutras m\u00fasicas.\nColabora como m\u00fasico de estudio e de directo con Mercedes Pe\u00f3n e nese contexto co\u00f1eceu o guitarrista Pablo Gonz\u00e1lez Carrera, co que forma o grupo DOUS, que contin\u00faa en activo, co que xa levan publicados varios discos e tres veces finalistas dos Premios Mart\u00edn C\u00f3dax da M\u00fasica no apartado de m\u00fasicas do mundo.\nCo Cuarteto Caramuxo ten unha eclosi\u00f3n no mundo esc\u00e9nico, xa que comeza a ter unha gran repercusi\u00f3n no mundo da m\u00fasica tradicional que os leva a ga\u00f1ar varios premios e seren reco\u00f1ecidos internacionalmente.\nEn 2011 participou na gravaci\u00f3n da banda sonora da pel\u00edcula \"Crebinsky\" da que vai nacer a Banda Crebinsky onde fusionan estilos como o \"folk\", o \"klezmer\", o \"jazz\", o \"rock\" ou a m\u00fasica cl\u00e1sica e experimental, aderezados con letras en galego, ruso, castel\u00e1n, franc\u00e9s e italiano.\nComo m\u00fasico solista o en d\u00fao fai improvisaci\u00f3ns nos cursos que organiza Voarte, plataforma (xerada por V\u00edctor Orive) baseada na sinerx\u00eda de artes e t\u00e9cnicas psicocorporais utilizando a danza como f\u00edo condutor.\nFroito destas experiencias e do confinamento de 2020 compuxo as pezas que compo\u00f1en o seu primeiro disco en solitario, \"CaLMA\", no que contou coa colaboraci\u00f3n do pianista de jazz Alberto Vilas. Este traballo mereceu un nomeamento na IX edici\u00f3n dos Premios Mart\u00edn Codax da M\u00fasica no apartado de m\u00fasica cl\u00e1sica e contempor\u00e1nea.\nOutros grupos cos que tam\u00e9n ten colaborado son Dr. Harapos, Xistra de Coruxo, Sete Saias, Ecl\u00e9ctica Ensemble, Malvela, Sra. Carmen e Batuko Tabanka.\nExerce como profesor de m\u00fasica no IES de Salvaterra de Mi\u00f1o desde o ano 2001. Na XI edici\u00f3n do certame de curtas da Asociaci\u00f3n Socio-Pedag\u00f3xica Galega obtivo o segundo premio na categor\u00eda de Centros de Ensino co curto \"Intemperi\u00e1monos con Xela Arias.\"\nTam\u00e9n ten unha faceta como investigador especializado na presenza do clarinete no repertorio tradicional galego, e leva anos practicando o deporte da marat\u00f3n e do tr\u00edatlon como afeccionado."}
{"id": "593355", "revid": "27155", "url": "https://gl.wikipedia.org/wiki?curid=593355", "title": "Lava en almofada", "text": ""}
{"id": "593356", "revid": "89787", "url": "https://gl.wikipedia.org/wiki?curid=593356", "title": "Teatro isabelino", "text": "O teatro isabelino \u00e9 o per\u00edodo do renacemento do teatro profesional secular en Inglaterra, que comeza coa apertura do primeiro teatro comercial, \"The Theatre\", en Londres, e remata co primeiro incendio no teatro de Shakespeare, \"The Globe\". \nDesta \u00e9poca son grandes nomes da dramaturxia inglesa, como o xa mencionado William Shakespeare, Christopher Marlowe, Thomas Kyd ou Ben Jonson. \nGran parte deste tempo Isabel I reinou en Inglaterra. Foi unha \u00e9poca politicamente conflitiva, internamente con tensi\u00f3ns entre anglicanos e cat\u00f3licos, con fortes censuras aos bardos do eisteddfod gal\u00e9s, externamente co desenvolvemento da guerra anglo-espa\u00f1ola coa dinast\u00eda filipina, e socialmente influenciada polo humanismo europeo. \nAs\u00f3ciase tradicionalmente coa figura de William Shakespeare (1564 - 1616). Outros autores destacados foron Francis Beaumont, Thomas Kyd e Christopher Marlowe.\nCaracter\u00edsticas.\nOs autores ingleses interes\u00e1ronse pola produci\u00f3n de Italia e a trav\u00e9s dela accederon \u00e1 cultura cl\u00e1sica, que dinamizou o teatro recuperando os modelos grecolatinos de traxedia e comedia e achegando novas tem\u00e1ticas \u00e1s obras da \u00e9poca, con regusto mitol\u00f3xico.\nA innovaci\u00f3n inglesa foi darlle m\u00e1is realismo aos personaxes, o que os achegou ao pobo, xa que o teatro era un espect\u00e1culo de masas e interclasista.\nTrat\u00e1base dun teatro aberto e autoir\u00f3nico. Os actores ti\u00f1an que falar \"entre li\u00f1as\" como p\u00fablico, d\u00e1ndolle a volta ao personaxe que interpretaban e creando unha distancia ir\u00f3nica que se utilizar\u00e1 despois no teatro de Bertolt Brecht. Os dramaturgos isabelinos crearon o concepto de \"teatro dentro do teatro\", como se aprecia na obra \"Hamlet\", en que o personaxe principal contrata actores para volver a representar o asasinato do seu pa\u00eds diante do presunto asasino que acaba confesando a s\u00faa culpa. Foi un recurso paralelo ao da \"novela dentro da novela\" que aparece no \"Quixote\" e precursor do \"cine dentro do cine\" e do \"teatro dentro do cine\".\nO \u00e9xito do teatro isabelino d\u00e9bese ao n\u00famero de obras representadas e \u00e1s relaci\u00f3ns sociais establecidas durante as funci\u00f3ns, onde o texto teatral primaba sobre o vestiario ou o decorado."}
{"id": "593359", "revid": "89787", "url": "https://gl.wikipedia.org/wiki?curid=593359", "title": "Bulul\u00fa", "text": "O bulul\u00fa era un solitario actor ou humorista que viaxaba a p\u00e9 de cidade en vila realizando breves representaci\u00f3ns, interpretando todos os personaxes que aparec\u00edan na loa, farsa ou entrem\u00e9s escollidos do seu variado repertorio (en palabras de Francisco de Quevedo), un \"\u00abbufo farandulero miserable\u00bb\"). A s\u00faa orixe sit\u00faase no Reino de Galicia cara a finais do s\u00e9culo XVI, a\u00ednda que o esp\u00edrito do personaxe debeu estar inspirado nos xograres italianos medievais e no teatro isabelino renacentista.\nTermo.\nUso na literatura.\nO bulul\u00fa aparece citado en \"El viaje entretenido\", de Agust\u00edn de Rojas Villandrando, en 1603, onde se recollen at\u00e9 oito tipos de compa\u00f1\u00edas de teatro ambulante da \u00e9poca: \"bulul\u00fa, \u00f1aque, gangarilla, cambaleo, garnacha, bojiganga, far\u00e1ndula\" e \"compa\u00f1\u00eda\".\nNa entretida descrici\u00f3n de Villandrando (presentada como un di\u00e1logo teatral), menci\u00f3nase ao cura da vila como un 'empresario' improvisado e eficiente que preparar\u00e1 a representaci\u00f3n do c\u00f3mico forasteiro e organizar\u00e1 a recollida de moedas do p\u00fablico ocasional, na que segundo Rojas \"non poder\u00e1n faltar o barbeiro e o sacrist\u00e1n\" (hip\u00e9rbole de p\u00fablico diminu\u00eddo). As loas e entremeses ter\u00edan lugar nunha praza ou r\u00faa da vila, e se for posible sobre un cofre ou obxecto similar que servise de escenario m\u00ednimo. A maior graza e destreza do humorista, que presentar\u00e1 cada un dos personaxes ao p\u00fablico, ser\u00e1 darlle voz a todos, cambiando de rexistro tras os anuncios \"agora sae a dama\" ou \"\"o gal\u00e1n const\u00e9stalle\".\"\nAparece tam\u00e9n en \"Estebanillo Gonz\u00e1lez\", de 1646, e nas \"Zahurdas\" do seu libro dos \"So\u00f1os\", Francisco de Quevedo escrib\u00eda: \"\u00abLos bufones en racimo son los faranduleros miserables de bulul\u00fa\u00bb.\"\nVariantes.\nA pesar da s\u00faa orixe galega, o termo non aparece nos dicionarios DRAG, DiGalego ou Dicionario de dicionarios de USC/UVigo. \nEn dicionarios de castel\u00e1n aparecen as variantes bulul\u00fa, bolol\u00f3 e borol\u00f3 referido ao comediante que representaba obras el s\u00f3, mudando a voz, e tam\u00e9n, especialmente en Am\u00e9rica Latina, barullo, rebumbio ou esc\u00e1ndalo, escrito para esta acepci\u00f3n en portugu\u00e9s \"bolol\u00f4.\"\nBulul\u00fa en \"La vida y hechos de Estebanillo Gonz\u00e1lez\" aparece como \"tropa \"representativa\" de infanter\u00eda\" e coa graf\u00eda bolulu (noutras edici\u00f3ns posteriores aparece como bolulo, bolula, e no estudo sobre \"La novela picaresca espa\u00f1ola\" (1943), de \u00c1ngel Valbuena Prat, de novo como bolulu. \nNos \"So\u00f1os\" de Quevedo aparece coa mesma graf\u00eda que dan os dicionarios de castel\u00e1n da RAE a partir de 1822, a empregada por Rojas Villandrando.\nUso contempor\u00e1neo.\nA t\u00e9cnica elemental do bulul\u00fa, dando vida camaleonicamente \u00e1 s\u00faa narraci\u00f3n e obrigando ao espectador a usar a s\u00faa imaxinaci\u00f3n, foi recuperada s\u00e9culos despois en montaxes populares actuais, como os dos c\u00f3micos televisivos ou os contacontos.\nFoi un personaxe grotesco nunha das traxicomedias de Valle Incl\u00e1n e un recurso habitual na obra de dramaturgos modernos como Dario Fo, e a finais dos anos 60 deu nome a un dos primeiros grupos de vangarda de teatro independente en Madrid.\nNa Arxentina, durante a segunda metade do s\u00e9culo XX, Jos\u00e9 Mar\u00eda Vilches f\u00edxose famoso baixo o nome art\u00edstico de \"El Bulul\u00fa\". \nNos primeiros anos do s\u00e9culo XXI, existiu en Francia unha compa\u00f1\u00eda de orixe arxentina con este nome.\nEn Madrid hai unha sala teatral e unha escola de cine e teatro con ese nome e tam\u00e9n se escribiron varias pezas co t\u00edtulo \"Bulul\u00fa\" ou \"El bulul\u00fa\". \nEn Valladolid unha compa\u00f1\u00eda de Teatro ch\u00e1mase \"Bolol\u00f3 Teatro.\"\nBarriga verde publicou, a mediados do s\u00e9culo XX, a revista \"Bulul\u00fa. A revista dos T\u00edteres.\" \nNa Coru\u00f1a hai unha editorial chamada Bulul\u00fa que publica en galego e castel\u00e1n.\nO autor C\u00e1ndido Paz\u00f3 escribiu \"O bulul\u00fa do linier,\" estreada en Compostela en 1999 con Josito Porto, foi traducida tam\u00e9n ao castel\u00e1n e inclu\u00edda no volume colectivo \"Al borde del \u00e1rea\".\nA editorial pontevedresa Kalandraka publicou un libro infantil titulado \"Bulub\u00fa\"."}
{"id": "593360", "revid": "23204", "url": "https://gl.wikipedia.org/wiki?curid=593360", "title": "Rocha ultram\u00e1fica", "text": "As rochas ultram\u00e1ficas, tam\u00e9n chamadas rochas ultrab\u00e1sicas (a\u00ednda que os dous termos non son totalmente equivalentes) son rochas \u00edgneas e meta\u00edgneas cun contido de s\u00edlice moi baixo (de menos do 45%), xeralmente con &gt;18% de MgO, alto contido en FeO e baixo en potasio, que est\u00e1n compostas dunha proporci\u00f3n xeralmente maior do 90% de minerais m\u00e1ficos (de cores escuras e altos en magnesio e ferro). O manto terrestre est\u00e1 composto de rochas ultram\u00e1ficas. O termo ultrab\u00e1sico \u00e9 m\u00e1is inclusivo porque comprende rochas \u00edgneas cun contido baixo en s\u00edlice que poden non estar extremadamente enriquecidas en Fe e Mg, como carbonatitas e rochas \u00edgneas ultrapot\u00e1sicas.\nO maior afloramento de rochas ultrab\u00e1sicas de Galicia est\u00e1 na serra do Care\u00f3n.\nRochas ultram\u00e1ficas intrusivas.\nAs rochas ultram\u00e1ficas intrusivas at\u00f3panse a mi\u00fado en grandes intrusi\u00f3ns estratificadas nas que con frecuencia aparecen tipos de rochas diferenciadas. Tales tipos de rochas cumul\u00edticas non representan a qu\u00edmica do magma a partir do cal cristalizaron. As intrusivas ultram\u00e1ficas incl\u00faen as dunitas, peridotitas e piroxenitas. Outras raras variedades incl\u00faen a troctolita, que ten unha porcentaxe maior de plaxioclasio c\u00e1lcico. Estas gradualmente pasan a anortositas. O gabro e a norita adoitan aparecer nas porci\u00f3ns superiores das secuencias ultram\u00e1ficas estratificadas. Tam\u00e9n se encontran horneblendita e m\u00e1is raramente flogopita.\nRochas ultram\u00e1ficas volc\u00e1nicas na Terra.\nAs rochas volc\u00e1nicas ultram\u00e1ficas son raras despois do Arcaico e est\u00e1n esencialmente restrinxidas ao Neoproterozoico ou antes. As rochas ultram\u00e1ficas subvolc\u00e1nicas e diques persistiron m\u00e1is tempo, pero tam\u00e9n son raras. Hai evidencias de rochas ultram\u00e1ficas noutras partes do sistema solar.\nExemplos son a komatiita e o basalto picr\u00edtico. As komatiitas poden albergar dep\u00f3sitos de minerais de n\u00edquel.\nToba volc\u00e1nica ultram\u00e1fica.\nA toba volc\u00e1nica ultram\u00e1fica \u00e9 extremadamente rara. Caracter\u00edzase por unha abundancia de olivina ou serpentina e unha escaseza ou ausencia de feldespato e cuarzo. En raros casos pode inclu\u00edr depositos superficiais pouco com\u00fans de maares de kimberlitas nos campos de diamantes do sur de \u00c1frica e outras rexi\u00f3ns.\nRochas ultram\u00e1ficas ultrapot\u00e1sicas.\nTecnicamente as rochas ultrapot\u00e1sicas e rochas melil\u00edticas consid\u00e9ranse un grupo separado, base\u00e1ndose nos criterios do modelo de fusi\u00f3n, pero hai rochas ultrapot\u00e1sicas e moi subsaturadas de s\u00edlice con &gt;18% MgO, o que pode considerarse \"ultram\u00e1fico\".\nAs rochas \u00edgneas ultram\u00e1ficas ultrapot\u00e1sicas como o lampr\u00f3firo, lampro\u00edta e kimberlita s\u00e1bese que acadaron a superficie da Terra, porque, a\u00ednda que non se observaron en erupci\u00f3ns modernas, os seus an\u00e1logos antigos foron preservados.\nA maior\u00eda destas rochas aparecen en diques, diatremas, lop\u00f3litos ou lac\u00f3litos e moi raramente, intrusi\u00f3ns. A maior\u00eda das kimberlitas e lampro\u00edtas aparecen como diatremas volc\u00e1nicas e subvolc\u00e1nicas e maares; as lavas son virtualmente desco\u00f1ecidas.\nCo\u00f1\u00e9cense xacementos de lampro\u00edta do Proterozoico (mina de diamantes de Argyle) e do Cenozoico (Gaussberg, Ant\u00e1rtida), e tam\u00e9n os de lampr\u00f3firo do Devoniano (Escocia). As pipas de kimberlita do Canad\u00e1, Rusia e sur de \u00c1frica preservaron de forma incompleta tefra e facies de aglomerado.\nEstes son xeralmente episodios de diatrema e como tales non son fluxos de lava a\u00ednda que os dep\u00f3sitos de tefra e cinza volc\u00e1nica se conservaron parcialmente. Estes representan fusi\u00f3ns de vol\u00e1tiles de baixo volume e conseguen ter unha qu\u00edmica ultram\u00e1fica por diferentes procesos que os t\u00edpicos nas rochas ultram\u00e1ficas.\nRochas ultram\u00e1ficas metam\u00f3rficas.\nO metamorfismo de rochas ultram\u00e1ficas en presenza de auga e/ou di\u00f3xido de carbono ten como resultado d\u00faas grandes clases de rochas metam\u00f3rficas ultram\u00e1ficas: carbonato de talco e serpentinita.\nAs reacci\u00f3ns de carbonataci\u00f3n do talco ocorren en rochas ultram\u00e1ficas no metamorfismo m\u00e1is baixo da facies do xisto verde \u00e1 da granulita cando a rocha en cuesti\u00f3n est\u00e1 suxeita a metamorfismo e o flu\u00eddo metam\u00f3rfico ten m\u00e1is do 10% de proporci\u00f3n molar de CO2.\nCando ditos f\u00f1u\u00eddos metam\u00f3rficos te\u00f1en menos do 10% de proporci\u00f3n molar de CO2, as reacci\u00f3ns favorecen a serpentinizaci\u00f3n, orixinando ensamblaxes de minerais do tipo clorita-serpentina-anf\u00edbolo.\nDistribuci\u00f3n no espazo e no tempo.\nA maior\u00eda das rochas ultram\u00e1ficas est\u00e1n expostas en cintos orox\u00e9nicos e predominan en terreos do Arcaico e Proterozoico. Os magmas ultram\u00e1ficos no Fanerozoico son m\u00e1is raros e hai moi poucas lavas ultram\u00e1ficas reco\u00f1ecidas do Fanerozoico.\nMoitas exposici\u00f3ns superficiais de rochas ultram\u00e1ficas ocorren en complexos ofiol\u00edticos nos que as rochas derivadas do manto profundo foron obducidas na codia continental ao longo ou por riba de zonas de subduci\u00f3n.\nSolos e reg\u00f3lito sobre rochas ultram\u00e1ficas.\nO solo de serpentina \u00e9 un solo rico en magnesio e pobre en calcio, potasio e f\u00f3sforo que se desenvolve no reg\u00f3lito derivado das rochas ultram\u00e1ficas. As rochas ultram\u00e1ficas tam\u00e9n conte\u00f1en cantidades elevadas de cromo e n\u00edquel, que poden ser t\u00f3xicas para as plantas. Como resultado, neses solos desenv\u00f3lvese un tipo distintivo de vexetaci\u00f3n adaptada a eles. Exemplos son os bosques e p\u00e1ramos ultram\u00e1ficos dos Montes Apalaches e o Piedmont, o \"maquis h\u00famido\" das selvas de Nova Caledonia, e os bosques ultram\u00e1ficos do Monte Kinabalu e outros picos de Sabah, Malaisia. A vexetaci\u00f3n est\u00e1 tipicamente atrofiada e \u00e1s veces incl\u00fae especies end\u00e9micas adaptadas aos solos.\nA mi\u00fado f\u00f3rmanse sobre as rochas ultram\u00e1ficas grosas rochas de cobertura de magnesita-caliche, as\u00ed como lateritas e codias duras (\"duricrust\") en ambientes tropicais e subtropicais. As ensamblaxes de flora particulares asociados con rochas ultram\u00e1ficas moi niquel\u00edferas son ferramentas indicativas para a busca de minerais.\nAs rochas ultram\u00e1ficas meteorizadas poden formar dep\u00f3sitos de menas de n\u00edquel later\u00edticos.\nNoutros corpos celestes.\nIo.\nDetectouse o que parece ser lava ultram\u00e1fica na l\u00faa de X\u00fapiter \u00cdo, porque o mapa termogr\u00e1fico da superficie de \u00cdo atopou \u00e1reas ultraquentes con temperaturas que exceden os 1200\u00a0\u00b0C. O magma que est\u00e1 debaixo deses puntos tan quentes est\u00e1 probablemente uns 200\u00a0\u00b0C m\u00e1is quente, base\u00e1ndose nas diferenzas de temperatura superficie-subsuperficie observadas na lava na Terra. P\u00e9nsase que unha temperatura de 1400\u00a0\u00b0C iindica a presenza de magma ultram\u00e1fico.\nMercurio.\nMercurio parece ter tam\u00e9n rochas volc\u00e1nicas ultram\u00e1ficas."}
{"id": "593361", "revid": "27155", "url": "https://gl.wikipedia.org/wiki?curid=593361", "title": "Ultram\u00e1fico", "text": ""}
{"id": "593362", "revid": "27155", "url": "https://gl.wikipedia.org/wiki?curid=593362", "title": "Rocha ultrab\u00e1sica", "text": ""}
{"id": "593363", "revid": "27155", "url": "https://gl.wikipedia.org/wiki?curid=593363", "title": "Ultrab\u00e1sico", "text": ""}
{"id": "593365", "revid": "5312", "url": "https://gl.wikipedia.org/wiki?curid=593365", "title": "Placa Laureada de Madrid", "text": "A Placa Laureada de Madrid foi a m\u00e1xima condecoraci\u00f3n militar \u00e1 valent\u00eda da Segunda Rep\u00fablica Espa\u00f1ola. Concedeuse en reco\u00f1ecemento \u00e1 acci\u00f3n, individual ou colectiva, de protexer \u00e1 naci\u00f3n e aos seus cidad\u00e1ns ante o risco inmediato para a vida do portador. Os elixibles eran membros das Forzas Armadas da Rep\u00fablica Espa\u00f1ola e antes da concesi\u00f3n comprob\u00e1ronse testemu\u00f1as fidedignas.\nNomeado as\u00ed pola capital de Espa\u00f1a, simbolizando a valent\u00eda e a defensa da Rep\u00fablica durante o asedio de Madrid durante a guerra civil espa\u00f1ola, a Insignia Laureada de Madrid foi establecida o 25 de maio de 1937 como o equivalente republicano espa\u00f1ol da Real e Militar Orde de San Fernando outorgada pola monarqu\u00eda e polos franquistas.\nGalardoados.\nUn total de 8 persoas recibiron esta medalla:\n\"Distintivo de Madrid\".\nO \"Distintivo de Madrid\" foi un galard\u00f3n relacionado coa placa Laureada, creada pola II Rep\u00fablica Espa\u00f1ola para premiar a valent\u00eda. Concedeuse ao persoal da Mari\u00f1a Republicana espa\u00f1ola e aos buques que participaron na Batalla de Cabo de Palos en xaneiro de 1938.\nAp\u00f3s a concesi\u00f3n do Distintivo Laureado de Madrid a Luis Gonz\u00e1lez de Ubieta, almirante da frota leal, o \"Distintivo de Madrid\" foi concedido aos cruceiros da Armada Republicana espa\u00f1ola \"Libertad\" e \"M\u00e9ndez N\u00fa\u00f1ez\", e aos destrutores \"Lepanto\", \"Almirante Antequera\" e \"S\u00e1nchez Barc\u00e1iztegui\", as\u00ed como \u00e1 s\u00faa tripulaci\u00f3n polo seu papel na batalla de Cabo de Palos. Estes barcos navegar\u00edan en diante cunha bandeiri\u00f1a especial e os homes levar\u00edan un distintivo especial nos seus uniformes co vello escudo de Madrid. "}
{"id": "593369", "revid": "23204", "url": "https://gl.wikipedia.org/wiki?curid=593369", "title": "Jos\u00e9 Arias Dig\u00f3n", "text": "Jos\u00e9 Arias Dig\u00f3n, nado en Noudelo (Don\u00eds, Cervantes) o 12 de decembro de 1899 e finado en Cidade de M\u00e9xico o 19 de xu\u00f1o de 1962, foi un pol\u00edtico galego.\nTraxectoria.\nFillo de Ricardo Arias Fern\u00e1ndez e irm\u00e1n de Eduardo Arias Dig\u00f3n, foi ferroviario e albanel. Membro da Confederaci\u00f3n Nacional do Traballo (CNT), tivo varios cargos sindicais antes e durante a guerra civil. Ao rematar a guerra exiliouse en M\u00e9xico arrivando a Veracruz no vapor \"Mexique\" o 7 de xullo de 1939. Foi beneficiario da axuda econ\u00f3mica do Servicio de Evacuaci\u00f3n de Refugiados Espa\u00f1oles (SERE). En M\u00e9xico deixou de utilizar o alias de Jos\u00e9 L\u00f3pez Alonso e pasou a usar o seu nome. Asentouse en Santa Clara (Chihuahua). Morreu de cancro no Sanatorio espa\u00f1ol de Cidade de M\u00e9xico en 1962.\nVida persoal.\nCasou con Virginia P\u00e9rez Rodr\u00edguez, coa que tivo d\u00faas fillas, Mar\u00eda e Josefina, e coa que chegou ao exilio. Tivo despois outros dous fillos que faleceron moi pequenos, Manuel e Libertad."}
{"id": "593371", "revid": "54334", "url": "https://gl.wikipedia.org/wiki?curid=593371", "title": "William Gibbs McAdoo", "text": "William Gibbs McAdoo, nado en Marietta, Xeorxia, o 31 de outubro de 1863 e finado en Washington en 1941, foi un avogado, estadista e l\u00edder dun movemento progresista estadounidense que ocupou o cargo de secretario do Tesouro dos EEUU durante a Administraci\u00f3n do seu sogro, o presidente Thomas Woodrow Wilson.\nComo membro do Partido Dem\u00f3crata representou o estado de California no Senado dos Estados Unidos.\nTraxectoria.\nPrimeiros anos e formaci\u00f3n.\nMcAdoo naceu en plena guerra civil dos Estados Unidos en Marietta, estado de Xeorxia, fillo da escritora Mary Faith Floyd (1832-1913) e do avogado e oficial do ex\u00e9rcito confederado William Gibbs McAdoo (1820-1894). Pouco despois do seu nacemento, o ex\u00e9rcito do xeneral William Tecumseh Sherman arrasou a granxa da s\u00faa familia e esta quedou na ru\u00edna. \nO seu t\u00edo paterno, John David McAdoo, foi xeneral da Confederaci\u00f3n e xu\u00edz do Tribunal Supremo de Texas.\nNa s\u00faa infancia, McAdoo asistiu a escolas rurais ata que a s\u00faa familia se trasladou a Knoxville, Tennessee, en 1877, cando o su pai comezou a exercer a docencia na Universidade de Tennessee. Nesa mesma instituci\u00f3n cursou McAdoo os seus estudos universitarios de Dereito.\nDurante a s\u00faa etapa universitaria iniciouse no \u00e1mbito da pol\u00edtica, como delegado suplente na Convenci\u00f3n Nacional Dem\u00f3crata de 1884.\nInicios profesionais.\nEn 1882 foi nomeado secretario adxunto do Tribunal do Distrito Leste de Tennessee. En 1885 colexiouse en Tennessee e comezou a exercer a avogac\u00eda, logo de establecer o seu propio despacho en Chattanooga, Tennessee.\nA principios da d\u00e9cada de 1890, perdeu a maior parte dos seus aforros intentando electrificar o sistema de tranv\u00edas de Knoxville. En 1892 trasladouse a Nova York e al\u00ed co\u00f1eceu a Francis R. Pemberton, fillo do xeneral confederado John C. Pemberton, con quen constitu\u00edu a compa\u00f1\u00eda \"Pemberton and McAdoo\", dedicada \u00e1 venda de valores de investimento.\nEn 1895, McAdoo regresou a Knoxville e recuperou o control de parte da s\u00faa empresa de tranv\u00edas en creba, que fora vendida en poxa p\u00fablica. Nos meses seguintes, comezou unha disputa co empresario de Ohio C.C. Howell polo control do sistema de tranv\u00edas da cidade, que culminou nun confuso incidente co\u00f1ecido como \"a Batalla de Depot Street\". Os litixios posteriores como consecuencia deste incidente favoreceron a Howell, polo que McAdoo abandonou os seus proxectos de tranv\u00edas en 1897 e regresou a Nova York.\nCara a 1900, McAdoo asumiu a direcci\u00f3n dun proxecto para constru\u00edr os t\u00faneles co\u00f1ecidos como \"Uptown Hudson Tubes\", baixo o r\u00edo Hudson, para a conexi\u00f3n ferroviaria entre Manhattan e Nova Jersey. As obras comezara xa en 1880 e, con McAdoo como presidente da \"Hudson and Manhattan Railroad Company\", conclu\u00edronse os t\u00faneles para os pasaxeiros, que se inauguraron en 1908. McAdoo f\u00edxose moi popular naquel momento e nunha entrevista de prensa declarou que o seu lema era \"Que a poboaci\u00f3n fique satisfeita!\".\nSecretario do Tesouro dos Estados Unidos.\nO pol\u00edtico dem\u00f3crata Woodrow Wilson arredou a McAdoo do mundo dos negocios logo do seu primeiro encontro en 1910, na estaci\u00f3n de ferrocarril de Princeton, Nova Jersey. En 1912 McAdoo pasou a traballar para a s\u00faa campa\u00f1a presidencial como vicepresidente do Comit\u00e9 Nacional Dem\u00f3crata e, logo de acceder \u00e1 presidencia do pa\u00eds, Wilson nomeu a McAdoo como secretario do Tesouro, cargo que ocupou de 1913 a 1918.\nComo secretario do Tesouro, McAdoo recibiu do presidente a encarga de converter o Sistema da Reserva Federal dos Estados Unidos nun banco central operativo, logo da aprobaci\u00f3n polo Congreso en 1913 da lei pola que se creaba o Sistema. Na s\u00faa xefatura do Departamento do Tesouro, McAdoo tivo que facer fronte a unha grave crise financeira nas v\u00e9speras e no momento do estoupido da primeira guerra mundial, en xullo e agosto de 1914.\nO seu \u00e9xito \u00e1 fronte desa instituci\u00f3n nunha conxuntura tan complicada debeuse \u00e1s decididas acci\u00f3ns que emprendeu, entre elas o mantemento da moeda estadounidense no padr\u00f3n ouro ou o pechamento da Bolsa de Nova York durante un per\u00edodo sen precedentes de catro meses, para evitar que os europeos vendesen valores estadounidenses e cambiasen os seus beneficios por d\u00f3lares e ouro.\nPara evitar que se repetisen as suspensi\u00f3ns bancarias que asolaron os Estados Unidos durante o P\u00e1nico de 1907, McAdoo tam\u00e9n invocou as disposici\u00f3ns monetarias de emerxencia da Lei Aldrich-Vreeland de 1908. Silber atrib\u00fae \u00e1s s\u00faas acci\u00f3ns a conversi\u00f3n dos Estados Unidos nunha potencia financeira mundial.\nDo mesmo xeito que o presidente Wilson, McAdoo era segregacionista. Durante o seu mandato como secretario do Tesouro rompeu coa pol\u00edtica establecida desde hab\u00eda tempo e ordenou a implantaci\u00f3n das co\u00f1ecidas como \"leis Jim Crow\", que propugnaban a segregaci\u00f3n racial, en todas as dependencias da instituci\u00f3n, mesmo nas delegaci\u00f3ns do norte do pa\u00eds, onde antes non estaban en pr\u00e1ctica. McAdoo declarou ao xornalista Oswald Garrison Villard que a segregaci\u00f3n racial era necesaria no Tesouro para evitar fricci\u00f3ns.\nCarreira pol\u00edtica posterior.\nLogo da entrada dos Estados Unidos na primeira guerra mundial en abril de 1917 creouse a Administraci\u00f3n de Ferrocarr\u00eds dos Estados Unidos, para xestionar o sistema de transporte do pa\u00eds durante a guerra. McAdoo foi nomeado director xeral de Ferrocarr\u00eds, cargo que ocupou ata o armisticio de novembro de 1918.\nEn marzo de 1919, tras abandonar o gabinete de Wilson, McAdoo retomou a s\u00faa actividade como avogado, logo de fundar o despacho \"McAdoo, Cotton &amp; Franklin\". Este despacho actuou como asesor xeral dos fundadores de \"United Artists\", e McAdoo f\u00edxose cunha participaci\u00f3n do 20 por cento nas acci\u00f3ns ordinarias da empresa, ata que en 1922 a abandonou e se trasladou a California, inicialmente para seguir co exercicio da avogac\u00eda e logo para se concentrar na s\u00faa carreira pol\u00edtica.\nMcAdoo presentouse d\u00faas veces \u00e1 candidatura dem\u00f3crata para a presidencia, que perdeu ante James M. Cox, en 1920, e ante John W. Davis, en 1924. Durante a campa\u00f1a previa \u00e1s elecci\u00f3ns presidenciais de 1920, McAdoo manifestou o seu apoio a medidas como a indemnizaci\u00f3n por lesi\u00f3ns, o seguro de desemprego e a xornada laboral de oito horas, as\u00ed como \u00e1 idea dunha lexislaci\u00f3n federal permanente no \u00e1mbito laboral, sinaladamente no relativo \u00e1 indemnizaci\u00f3n por desemprego e o salario m\u00ednimo.\nComprometido partidario da Lei Seca, a primeira candidatura presidencial de McAdoo foi desactivada pola delegaci\u00f3n do estado de Nova York e outros opositores do Norte \u00e1 prohibici\u00f3n do alcohol na Convenci\u00f3n Nacional Dem\u00f3crata de 1920.\nMcAdoo foi elixido senador por California en 1933. Promoveu a candidatura de Franklin Roosevelt e apoiou o \"New Deal\", pero xa non se sent\u00eda c\u00f3modo co radicalismo crecente en California a mediados da d\u00e9cada de 1930, e foi derrotado para a reelecci\u00f3n como senador en 1938.\nVida persoal.\nMcAdoo casou coa s\u00faa primeira esposa, Sarah Hazelhurst Fleming (finada en 1912), o 18 de novembro de 1885, cando el exerc\u00eda a avogac\u00eda en Chattanooga, Tennessee. A parella tivo sete fillos: Harriet Floyd, Francis Huger, Julia Hazelhurst, Nona Hazelhurst, William Gibbs, Robert Hazelhurst e Sarah Fleming.\nO seu segundo matrimonio tivo lugar o 7 de maio de 1914, cando McAdoo resid\u00eda en Washington, polas s\u00faas funci\u00f3ns coimo secretario do Tesouro. A s\u00faa esposa foi Eleanor Randolph Wilson, a filla m\u00e1is nova do presidente Wilson, e o casamento tivo lugar na Casa Branca. Tiveron d\u00faas fillas: Ellen Wilson e Mary Faith.\nEste segundo matrimonio de McAdoo terminou coa solicitude de divorcio por parte da s\u00faa esposa en 1934, que se formalizou en 1935. En setembro dese mesmo ano casou unha terceira vez, con case 72 anos, coa enfermeira Doris Isabel Cross (1909-2005), de 26 anos.\nFalecemento e legado.\nMcAdoo finou o 1 de febreiro de 1941 dun ataque ao coraz\u00f3n mentres viaxaba por Washington logo da terceira toma de posesi\u00f3n de Franklin D. Roosevelt, e foi soterrado no Cemiterio Nacional de Arlington, en Virxinia.\nEntre as citas m\u00e1is habituais de McAdoo destaca \"\u00c9 imposible derrotar un ignorante nunha discusi\u00f3n\". Tam\u00e9n, en relaci\u00f3n a Warren Harding, McAdoo dixo que as s\u00faas declaraci\u00f3ns p\u00fablicas eran \"un ex\u00e9rcito de frases pomposas a moverse pola paisaxe na procura dunha idea\".\nA casa onde naceu McAdoo fora adquirida polo seu pai o mesmo ano do nacemento de William, en 1863, e foi inscrita no Rexistro de Lugares Hist\u00f3ricos dos Estados Unidos en 1978 co nome de \"Casa de William Gibbs McAdoo\"."}
{"id": "593373", "revid": "65337", "url": "https://gl.wikipedia.org/wiki?curid=593373", "title": "William G. McAdoo", "text": ""}
{"id": "593377", "revid": "127505", "url": "https://gl.wikipedia.org/wiki?curid=593377", "title": "Fernando Gonz\u00e1lez de Traba", "text": "Fernando Gonz\u00e1lez de Traba ou Fern\u00e3o Gon\u00e7alves (fl. 1159\u20131165) foi un nobre galego e xefe da Casa de Traba durante o reinado de Fernando II. Era o primox\u00e9nito de Gonzalo Fern\u00e1ndez de Traba e Elvira Rodr\u00edguez. Foi o alf\u00e9rez do reino desde abril de 1159 ata polo menos o 31 de xullo de 1160. Foi reco\u00f1ecido como conde, o rango nobiliario m\u00e1is alto do reino, o 13 de xaneiro de 1160 en Galiza, pero a corte real non o reco\u00f1eceu coma tal ata o 13 de febreiro de 1161. Ocupou as tenencias que ti\u00f1a o seu pai: Aranga (1160\u20131161), Traba (1160\u20131161), Monterroso (1160\u20131163) e Trast\u00e1mara (1161\u20131165), ata os catro simultaneamente (polo menos do 2 de xu\u00f1o ao 20 de setembro de 1161). Apoiou con doaz\u00f3ns os mosteiros cistercienses de Sobrado (1162) e Monfero (1163). Que se co\u00f1eza, Fernando asinou a s\u00faa \u00faltima carta o 26 de decembro de 1165. Existe unha carta datada por erro o 6 de xaneiro de 1165 pola que o seu irm\u00e1n, G\u00f3mez Gonz\u00e1lez de Traba, fixo unha doaz\u00f3n a Xubia polo ben da s\u00faa alma. Non ti\u00f1a muller nin fillos co\u00f1ecidos.\"ob remedium anime patris mei et fratris mei iam defuncti comitis Fernandi Gundisaluit\"\n\"polo remedio das almas do meu pai e irm\u00e1n, o xa falecido conde Fernando Gonz\u00e1lez\""}
{"id": "593385", "revid": "5863", "url": "https://gl.wikipedia.org/wiki?curid=593385", "title": "Kenneth Bernard Cook", "text": ""}
{"id": "593391", "revid": "5863", "url": "https://gl.wikipedia.org/wiki?curid=593391", "title": "R\u00f3mulo Galegos Freire", "text": ""}
{"id": "593394", "revid": "5863", "url": "https://gl.wikipedia.org/wiki?curid=593394", "title": "Idea Vilari\u00f1o Romani", "text": ""}
{"id": "593397", "revid": "1888", "url": "https://gl.wikipedia.org/wiki?curid=593397", "title": "Alfredo Vilar Veiga", "text": "Alfredo Vilar Veiga, nado en Vigo o 27 de febreiro de 1893 e finado na Coru\u00f1a o 27 de xullo de 1979, foi un banqueiro e pol\u00edtico galego.\nTraxectoria.\nEstudou o bacharelato no Instituto da Coru\u00f1a. Durante a guerra civil foi subinspector xeral de servizos da administraci\u00f3n do Banco de Espa\u00f1a. Militou en Izquierda Republicana e estaba afiliado \u00e1 UGT. Ao rematar a guerra pasou a Francia e despois exiliouse en M\u00e9xico coa familia arrivando a Veracruz no buque \"Ipanema\" o 7 de xullo de 1939. Abr\u00edronlle expediente de responsabilidades pol\u00edticas en xu\u00f1o de 1941. Retornou a Galicia a finais dos anos sesenta. Finou na Coru\u00f1a o 27 de xullo de 1979.\nVida persoal.\nCasou con Rolindes Munch Zapata, irm\u00e1 de Antonio Munch Zapata, e foi pai de Alfredo, Enrique e Jos\u00e9 Vilar Munch."}
{"id": "593398", "revid": "785", "url": "https://gl.wikipedia.org/wiki?curid=593398", "title": "Fernando Gonz\u00e1lez de Trava", "text": ""}
{"id": "593399", "revid": "785", "url": "https://gl.wikipedia.org/wiki?curid=593399", "title": "G\u00f3mez Gonz\u00e1lez de Trava", "text": ""}
{"id": "593403", "revid": "111586", "url": "https://gl.wikipedia.org/wiki?curid=593403", "title": "Moiety", "text": "No estudo antropol\u00f3xico do parentesco, unha moiety \u00e9 un grupo de descendencia que coexiste s\u00f3 con outro grupo de descendencia dentro dunha sociedade. Nestes casos, a comunidade adoita ser de orixe unilineal, patrilineal ou matrilineal, polo que calquera individuo pertence a un dos dous grupos de partidos por nacemento e todos os matrimonios prod\u00facense entre membros de porci\u00f3ns opostas. Tr\u00e1tase dun sistema exog\u00e1mico de clans, neste caso con s\u00f3 dous clans. \nNo caso dun sistema de descendencia patrilineal, este p\u00f3dese interpretar como un sistema no que as mulleres son \"intercambiadas\" entre as d\u00faas porci\u00f3ns. As sociedades de grupos \u00e9tnicos at\u00f3panse particularmente entre os pobos ind\u00edxenas de Am\u00e9rica do Norte e Australia. \nOutras acepci\u00f3ns.\nSociolox\u00eda.\nNoutra acepci\u00f3n relacionada, en galego poder\u00edase traducir moiety como \"ramo\" ou \"li\u00f1axe\"; por exemplo: \"Na cultura Maori, existen d\u00faas \"moieties\", Ng\u0101ti Toa e Ng\u0101ti Tama\".\nQu\u00edmica.\nEn qu\u00edmica, moiety \u00e9 un termo usado para describir unha parte ou grupo dunha mol\u00e9cula ou composto. \u00dasase habitualmente en qu\u00edmica org\u00e1nica para descubrir os grupos funcionais dunha mol\u00e9cula. En galego, podemos traducir como resto; coa mesma ra\u00edz que \"moiety,\" en portugu\u00e9s empr\u00e9gase \"mea\u00e7\u00e3o\" e en castel\u00e1n \"mediaci\u00f3n\". Por exemplo, nunha mol\u00e9cula de etanol (C2H5OH), temos un \"resto\" de etilo (C2H5-) e un \"resto\" de hidroxilo (-OH). "}
{"id": "593409", "revid": "98629", "url": "https://gl.wikipedia.org/wiki?curid=593409", "title": "Resto (qu\u00edmica)", "text": "En qu\u00edmica org\u00e1nica, un resto \u00e9 unha parte dunha mol\u00e9cula que normalmente recibe un nome, xa que tam\u00e9n se pode atopar dentro doutros tipos de mol\u00e9culas.\nTermo.\nEn ingl\u00e9s empr\u00e9gase o termo \"moiety\", que ten tam\u00e9n acepci\u00f3ns en sociolox\u00eda e xen\u00e9tica (v\u00e9xase \"moiety\")\",\" en portugu\u00e9s \u00fasase \"mea\u00e7\u00e3o\" e en castel\u00e1n \"resto\", \"parte\" ou \"mediaci\u00f3n.\"\nO termo \"resto\" deber\u00eda reservarse para describir as partes caracter\u00edsticas m\u00e1is grandes das mol\u00e9culas e non usar para describir grupos funcionais m\u00e1is pequenos, que est\u00e1n formados por \u00e1tomos que participan en reacci\u00f3ns qu\u00edmicas similares na maior\u00eda das mol\u00e9culas que os conte\u00f1en. Nalg\u00fans casos, os residuos poden estar compostos por residuos e grupos funcionais a\u00ednda m\u00e1is pequenos.\nOs residuos que constit\u00faen ramificaci\u00f3ns que se estenden desde a columna vertebral dunha mol\u00e9cula de hidrocarburo, que a mi\u00fado poden romperse e substitu\u00edrse por outras, ch\u00e1manse substitu\u00edntes ou cadeas laterais.\nResto activo.\nEn farmacolox\u00eda, un resto activo \u00e9 a parte dunha mol\u00e9cula ou i\u00f3n, exclu\u00edndo as porci\u00f3ns inactivas adxuntas, que \u00e9 respons\u00e1bel da acci\u00f3n fisiol\u00f3xica ou farmacol\u00f3xica dunha substancia farmac\u00e9utica. As partes inactivas adxuntas da substancia farmac\u00e9utica poden inclu\u00edr o resto alcohol ou \u00e1cido dun \u00e9ster, un sal (inclu\u00edndo un coordinador ou sal unido a hidr\u00f3xeno) ou outro derivado non covalente (como un complexo, quelato ou clatrato). O f\u00e1rmaco proxenitor pode ser en si un prof\u00e1rmaco inactivo e s\u00f3 despois de que o resto activo se libera do proxenitor en forma libre se fai activo."}
{"id": "593410", "revid": "89787", "url": "https://gl.wikipedia.org/wiki?curid=593410", "title": "Miwok", "text": "Os Miwok (tam\u00e9n escritos Miwuk, Mi-Wuk ou Me-Wuk) son membros de catro pobos ind\u00edxenas do norte de California, ling\u00fc\u00edsticamente relacionados, que tradicionalmente falaban unha das linguas miwok da familia Utian. A palabra \"Miwok\" significa \"persoas\" nas linguas Miwok. \nSubgrupos.\nOs antrop\u00f3logos adoitan dividir aos Miwok en catro subgrupos \u00e9tnicos xeogr\u00e1fica e culturalmente diversos. Estas distinci\u00f3ns non foron usadas entre os Miwok antes do contacto europeo.\nTribos reco\u00f1ecidas a nivel federal.\nA Oficina de Asuntos Indios dos Estados Unidos reco\u00f1ece oficialmente once tribos de orixe miwok en California. Son as seguintes:\nHistoria.\nA teor\u00eda predominante sobre o asentamento das Am\u00e9ricas data das migraci\u00f3ns orixinais de Asia hai uns 20.000 anos a trav\u00e9s da ponte terrestre do estreito de Bering, pero o antrop\u00f3logo Otto von Sadovszky afirma que os miwok e algunhas outras tribos do norte de California descenden dos siberianos que chegaron a California por mar hai uns 3.000 anos.\nCultura.\nOs Miwok viv\u00edan en pequenas bandas sen autoridade pol\u00edtica centralizada antes do contacto cos europeos americanos en 1769. Eles ti\u00f1an cans domesticados e cultivaban tabaco, pero por outra banda eran cazadores-recolectores.\nCoci\u00f1a.\nO Sierra Miwok colleitaba landras do carballo negro de California. De feito, a extensi\u00f3n actual dos bosques de carballo negro de California nalgunhas \u00e1reas do Parque Nacional de Yosemite d\u00e9bese en parte ao cultivo das tribos Miwok. Queimaron a vexetaci\u00f3n do sotobosque para reducir a fracci\u00f3n do pi\u00f1eiro ponderosa. Case todos os outros tipos de materia vexetal comestible utiliz\u00e1ronse como fonte de alimento, inclu\u00edndo bulbos, sementes e fungos. Os animais eran cazados con frechas, porras ou trampas, segundo a especie e a situaci\u00f3n. Os salt\u00f3ns eran unha fonte de alimento moi apreciada, ao igual que os mexill\u00f3ns para aqueles grupos adxacentes ao r\u00edo Estanislao. S\u00e1bese que os miwoks costeiros depend\u00edan principalmente da comida recollida do lado interior da pen\u00ednsula de Mar\u00edn (a moderna ba\u00eda de San Pablo, lagos e alimentos terrestres), pero tam\u00e9n se dedicaban ao mergullo para buscar abal\u00f3n no Oc\u00e9ano Pac\u00edfico.\nO Miwok com\u00eda as comidas segundo o apetito e non a horas regulares. Almacenaban alimentos para o seu posterior consumo, principalmente en cestas de fondo plano.\nRelixi\u00f3n.\nA historia e as narraci\u00f3ns da creaci\u00f3n Miwok adoitan ser similares \u00e1s doutros nativos do norte de California. Os miwok ti\u00f1an animais t\u00f3tems, identificados cunha das d\u00faas li\u00f1axes ou \"moieities\", que \u00e1 s\u00faa vez estaban asociadas \u00e1 terra e \u00e1 auga respectivamente. Estes animais tot\u00e9micos non eran considerados como antepasados literais dos humanos, sen\u00f3n como predecesores.\nDeportes.\nOs Miwok xogaban a xogos de x\u00e9nero mixto\u00a0nun terreo de xogo de 110 yardas (100m) chamado \"poscoi a we'a\". Fac\u00edase un xogo \u00fanico con mozos e mozas. Do mesmo xeito que no f\u00fatbol, o obxectivo era meter unha pelota, de pel de alce,entre os postes. As nenas pod\u00edan facer calquera cousa, mesmo patear a bola e collela e correr con ela. Aos nenos s\u00f3 se lles permit\u00eda usar os p\u00e9s, pero se unha nena o suxeitaba pod\u00eda collela e levala cara \u00e1 s\u00faa meta.\nPoboaci\u00f3n.\nEn 1770, calc\u00falase que hab\u00eda uns 500 Lake Miwok, 1.500 Coast Miwok e 9.000 Plains e Sierra Miwok, que suman uns 11.000 habitantes, segundo o historiador Alfred L. Kroeber, a\u00ednda que isto pode ser un subreconto; por exemplo, non identificou aos Bay Miwok. O censo de 1910 s\u00f3 reportou 671 Miwok en total, e o censo de 1930, 491. Cons\u00faltese o historial de cada grupo Miwok para obter m\u00e1is informaci\u00f3n. Hoxe hai uns 3.500 Miwok en total.\nInfluencias na cultura popular.\nAs pel\u00edculas de \"Star Wars\" presentan unha especie ficticia de criaturas que habitan nos bosques co\u00f1ecidas como , que reciben o nome a partir dos Miwok.\nO pobo Miwok at\u00f3pase no libro de Kim Stanley Robinson, \"The Years of Rice and Salt\". Nun escenario alternativo de historia representado no libro, son o primeiro grupo de nativos americanos que atoparon os primeiros chineses en descubrir o continente."}
{"id": "593421", "revid": "27155", "url": "https://gl.wikipedia.org/wiki?curid=593421", "title": "Rocha hipoabisal", "text": "As rochas hipoabisais, subvolc\u00e1nicas ou filonianas son rochas \u00edgneas intrusivas que se orixinan cando o magma ou flu\u00eddos hidrotermais mineralizados se abren paso cara \u00e1 superficie a trav\u00e9s de fisuras de trazado irregular ou gretas e fallas de bordos planos e sol\u00eddif\u00edcanse no seu interior formando fil\u00f3ns, masas de rocha de contorno tabular. Xeralmente o magma forma pequenas masas tabulares (entre uns poucos cent\u00edmetros e uns cantos centenares de metros). A maior\u00eda das rochas filonianas presentan unha textura porf\u00edrica, afan\u00edtica ou granof\u00eddica, con cristais que non te\u00f1en unha medida uniforme porque se formaron en fases distintas: os minerais con temperatura de fusi\u00f3n m\u00e1is alta foron cristalizando lentamente no interior da Terra e o resto, de forma m\u00e1is r\u00e1pida dentro dos fil\u00f3ns, onde a rocha encaixante est\u00e1 cada vez m\u00e1is fr\u00eda.\nAlg\u00fans exemplos de rochas filonianas son as aplitas (de composici\u00f3n parecida \u00e1 do granito, con diferentes proporci\u00f3ns de cuarzo, plaxioclasio e ortosa, e con textura equigranular &lt;2mm), os p\u00f3rfiros (con matriz v\u00edtrea ou microcristalina) e as pegmatitas (con grandes cristais &gt;1cm)."}
{"id": "593422", "revid": "27155", "url": "https://gl.wikipedia.org/wiki?curid=593422", "title": "Rocha subvolc\u00e1nica", "text": ""}
{"id": "593423", "revid": "27155", "url": "https://gl.wikipedia.org/wiki?curid=593423", "title": "Rocha filoniana", "text": ""}
{"id": "593424", "revid": "15490", "url": "https://gl.wikipedia.org/wiki?curid=593424", "title": "Bill Whelan", "text": "Bill Whelan, nado o 22 de maio de 1950 en Limerick, \u00e9 un compositor irland\u00e9s. \u00c9 co\u00f1ecido polo espect\u00e1culo de danza Riverdance, ga\u00f1ador dun Grammy.\nAntes do Festival da Canci\u00f3n de Eurovisi\u00f3n de 1994 en Dubl\u00edn, pediuse a Whelan que compuxese o n\u00famero de intermedio na competici\u00f3n. O resultado, \"Riverdance\", unha actuaci\u00f3n de sete minutos de danza tradicional irlandesa, foi un grande \u00e9xito. Ao ano seguinte, estreouse a primeira longametraxe musical en Dubl\u00edn.\nRelaci\u00f3n con Galiza.\nParticipou coa Orquestra Sinf\u00f3nica de Galicia en \u00abCoraz\u00f3n celta: de Irlanda a Galicia\u00bb, un concerto dirixido por Proinns\u00edas O\u00b4Duinn, director da orquestra da Raidi\u00f3 Teilif\u00eds \u00c9ireann (Radio Televisi\u00f3n de Irlanda). Nel tocou \u00abInishlacken\u00bb, \u00abRiverdance\u00bb e \u00abThe Seville Suite (De Kinsale a La Coruna)\u00bb, composici\u00f3n que fixo para a EXPO 92 sobre a derrota del Hugh O\u00b4Donnell \"O Roxo\" polos ex\u00e9rcitos ingleses en 1601 e a s\u00faa chegada ao Reino de Galiza (\u00e1 Coru\u00f1a e Compostela) para obter apoios (V\u00e9xase a Fuga dos Condes). Anteriormente, xa ti\u00f1a colaborado co grupo Milladoiro."}
{"id": "593425", "revid": "27155", "url": "https://gl.wikipedia.org/wiki?curid=593425", "title": "Rocha plut\u00f3nica", "text": "Unha rocha plut\u00f3nica ou rocha intrusiva \u00e9 aquela que se forma cando un magma penetra abr\u00edndose paso nunha masa de rocha existente, arrefr\u00eda, cristaliza e solidifica baixo terra a grandes profundidades formando intrusi\u00f3ns \u00edgneas de diferentes tama\u00f1os, como bat\u00f3litos, diques, sills, lac\u00f3litos e outros.\nA intrusi\u00f3n de magma en zonas profundas da codia \u00e9 unha das d\u00faas formas en que se poden formar as rochas \u00edgneas. A outra forma \u00e9 a extrusi\u00f3n, na que o magma sae ao exterior e solidifica na superficie terrestre, como ocorre nas erupci\u00f3ns volc\u00e1nicas, dando lugar a rochas extrusivas ou volc\u00e1nicas. A\u00ednda que as rochas plut\u00f3nicas se forman en zonas profundas poden acabar aflorando se a erosi\u00f3n elimina as rochas que estaban enriba ou fallas e acabalgamentos levan as capas profundas \u00e1 superficie.\nMoitos xe\u00f3logos usan os termos rocha plut\u00f3nica e rocha intrusiva como sin\u00f3nimos, pero alg\u00fans xe\u00f3logos subdividen as rochas intrusivas polo seu tama\u00f1o dos cristais en rochas plut\u00f3nicas de gran groso (tipicamente formadas en zonas profundas da codia en grandes corpos como os bat\u00f3litos) e rochas de gran medio hipoabisais, subvolc\u00e1nicas ou filonianas (formadas tipicamente en zonas menos profundas da codia en diques e sills). Nesa clasificaci\u00f3n as rochas hipoabisais ser\u00edan consideradas tam\u00e9n intrusivas, xa que se introducen entre outras rochas, atraves\u00e1ndoas.\nClasificaci\u00f3n.\nComo a rocha a trav\u00e9s da cal fai intrusi\u00f3n o magma \u00e9 un excelente illante, o arrefriamento do magma \u00e9 extremadamente lento, e iso d\u00e1 moito tempo para o crecemento dos cristais, polo que as rochas intrusivas son de gran groso (faner\u00edticas). Por\u00e9n, a velocidade de arrefriamento \u00e9 maior en intrusi\u00f3ns que est\u00e1n a profundidades relativamente menores, e a rocha formada ten grans menos grosos. As rochas \u00edgneas intrusivas de gran groso que se forman a gran profundidade denom\u00ednanse \"abisais\" ou \"plut\u00f3nicas\", mentres que as que se forman m\u00e1is preto da superficie denom\u00ednanse \"hipoabisais\" (\"subvolc\u00e1nicas\" ou \"filonianas\").\nAs rochas plut\u00f3nicas clasif\u00edcanse por separado das rochas extrusivas, xeralemtne baase\u00e1ndose no seu contido mineral. As cantidades relativas de cuarzo (Q), feldespato alcalino (A), plaxioclasio (P), e feldspatoides (F) son especialmente importantes para clasificar as rochas intrusivas, e a maior\u00eda das rochas plut\u00f3nicas clasif\u00edcanse polo lugar que ocupan no diagrama QAPF. As rochas dior\u00edticas e gabroides dist\u00ednguense pola riqueza en sodio dos seus plaxioclasios, e os gabros pobres en sodio clasif\u00edcanse polos seus contidos relativos en varios minerais ricos en ferro ou magnesio (minerais m\u00e1ficos), como a olivina, horneblenda, clinopiroxeno e ortopiroxeno, que son os minerais m\u00e1ficos m\u00e1is com\u00fans nas rochas intrusivas. As raras rochas ultram\u00e1ficas, que conte\u00f1en m\u00e1is do 90% de minerais m\u00e1ficos, e as rochas carbonatitas, que conte\u00f1en un 50% de minerais carbonatos, te\u00f1en as s\u00faas propias clasificaci\u00f3ns especiais.\nAs rochas hipoabisais lembran m\u00e1is a rochas volc\u00e1nicas que a plut\u00f3nicas, son case de gran fino e xeralmente se lles asignan nomes de rochas volc\u00e1nicas. Por\u00e9n, os diques de composici\u00f3ns bas\u00e1lticas adoitan mostrar tama\u00f1os de grans intermedios entre as rochas plut\u00f3nicas e volc\u00e1nicas e clasif\u00edcanse como diabases ou doleritas. As raras rochas ultram\u00e1ficas hipoabisais denom\u00ednanse lampr\u00f3firos e te\u00f1en o seu propio sistema de clasificaci\u00f3n.\nPrincipais tipos de rochas plut\u00f3nicas.\nOs principais exemplos de rochas plut\u00f3nicas son as seguintes: granito, sienita, granodiorita, monzonita, tonalita, gabro, diorita, anortosita, peridotita, entre outras.\nCaracter\u00edsticas.\nAs rochas intrusivas caracter\u00edzanse polo tama\u00f1o grande dos seus cristais, e como na rocha son visibles os cristais individuais, a rocha ch\u00e1mase faner\u00edtica. Hai poucos signos de fluxo nas rochas intrusivas, xa que a s\u00faa textura e estrutura desenv\u00f3vlense principalmente nas etapas finais da cristalizaci\u00f3n, cando o fluxo xa finalizou. Os gases contidos non poden escapar a trav\u00e9s dos estratos que est\u00e1n enriba e estes gases \u00e1s veces forman cavidades, a mi\u00fado ali\u00f1adas con cristais grandes e ben formados. Estas son especialmente com\u00fans en granitos e a s\u00faa presenza d\u00e1 lugar \u00e1 textura miarol\u00edtica. Como os seus cristais son aproximadamente do mesmo tama\u00f1o, as rochas plut\u00f3nicas denom\u00ednanse equigranulares.\n\u00c9 menos probable que as rochas plut\u00f3nicas presenten unha acusada textura porf\u00edrica que as rochas volc\u00e1nicas, na cal unha primeira xeraci\u00f3n de cristais grandes ben formados est\u00e1n incrustados nunha masa de cristais de gran fino. Os minerais form\u00e1ronse nunha orde definida, e tiveron un per\u00edodo de cristalizaci\u00f3n que pode ser moi distinto ou puido coincidir ou solaparse co per\u00edodo de formaci\u00f3n dalg\u00fan dos outros ingredientes. Os primeiros cristais orixin\u00e1ronse nun momento no que a maior\u00eda da rocha estaba a\u00ednda en estado l\u00edquido e son m\u00e1is ou menos perfectos. Os seguintes cristais en formarse son de formas menos regulares porque tiveron que ocupar os espazos que quedaban entre os cristais xa formados. O primeiro caso denominase idiom\u00f3rfico (ou autom\u00f3rfico); o \u00faltimo denom\u00ednase xenom\u00f3rfico.\nHai tam\u00e9n moitas outras caracter\u00edsticas que serven para distinguir as rochas plut\u00f3nicas das volc\u00e1nicas. Por exemplo, o feldespato alcalino en rochas plut\u00f3nicas \u00e9 tipicamente a ortoclasa, mentres que o polimorfo de maior temperatura, a sanidina, \u00e9 m\u00e1is com\u00fan en rochas volc\u00e1nicas. A mesma distinci\u00f3n serve para as variedades der nefelina. A leucita \u00e9 com\u00fan en lavas pero moi rara en rochas plut\u00f3nicas. A moscovita \u00e9 exclusiva das intrusi\u00f3ns. Estas diferenzas mostran a influencia das condici\u00f3ns f\u00edsicas baixo as cales ten lugar a cristalizaci\u00f3n.\nAs rochas hipoabisais mostran estruturas intermedias entre as das rochas volc\u00e1nicas e as plut\u00f3nicas. Son moi frecuentemente porf\u00edricas, v\u00edtreas e \u00e1s veces mesmo vesicular. De feito, moitos deles son petroloxicamente indistinguibles das lavas de similar composici\u00f3n.\nCorpos intrusivos.\nAs rochas plut\u00f3nicas ocupan o 7% da superficie terrestre actual. As intrusi\u00f3ns var\u00edan amplamente, desde bat\u00f3litos plut\u00f3nicos do tama\u00f1o de cadeas monta\u00f1osas a delgados recheos de fracturas similares a vetas de rochas hipoabisais como a aplita ou pegmatita."}
{"id": "593428", "revid": "27155", "url": "https://gl.wikipedia.org/wiki?curid=593428", "title": "Rocha intrusiva", "text": ""}
{"id": "593429", "revid": "89787", "url": "https://gl.wikipedia.org/wiki?curid=593429", "title": "Mick Moloney", "text": "Michael Moloney, nado en Limerick, Irlanda, o 15 de novembro de 1944 e finado o 27 de xullo de 2022, foi un m\u00fasico e estudoso estadounidense de orixe irlandesa. Foi o director art\u00edstico de varias xiras art\u00edsticas importantes e cofundou Green Fields of America.\nTraxectoria.\nPrimeiros anos.\nO seu pai, Michael Moloney Sr., era xefe de control de tr\u00e1fico a\u00e9reo do aeroporto de Shannon; a s\u00faa nai, Maura, traballaba como directora dunha escola primaria de Limerick. Moloney tocou por primeira vez o banxo tenor durante a s\u00faa adolescencia. Estudou no University College Dublin, gradu\u00e1ndose en econom\u00eda. Despois trasladouse a Londres para ser un traballador social que axudaba \u00e1s comunidades de inmigrantes, antes de unirse a The Johnstons. Despois de tocar co grupo durante cinco anos, emigrou aos Estados Unidos en 1973. Inicialmente instalouse en Filadelfia e finalmente chegou a ser cidad\u00e1n estadounidense.\nCarreira.\nTres anos despois de se mudar aos EUA, Moloney cofundou Green Fields of America, un conxunto de m\u00fasicos, cantantes e bailar\u00edns irlandeses que realizou xiras por Estados Unidos en varias ocasi\u00f3ns. Tam\u00e9n foi director art\u00edstico de varias xiras art\u00edsticas importantes. Un deles foi o festival de 1985 en Manhattan titulado \"Cherish the Ladies\" para destacar as mulleres na \u00e1rea da m\u00fasica tradicional irlandesa, que fora dominada polos homes at\u00e9 esa d\u00e9cada. Produciu un \u00e1lbum para o grupo feminino co mesmo nome titulado \"Irish Women Musicians in America\" . A l\u00edder do grupo, Joanie Madden, foi unha das futuras bolseiras da National Endowment for the Arts (NEA) que contou coa orientaci\u00f3n de Moloney. Produciu e interpretou en m\u00e1is de 70 \u00e1lbums e serviu como asesor de numerosos festivais e concertos en toda Am\u00e9rica, co etnomusic\u00f3logo e m\u00fasico Daniel T. Neely que acada a cifra de 125 \u00e1lbums.\nMoloney realizou estudos de posgrao na Universidade de Pensilvania, obtivo un m\u00e1ster antes de ser doutor en Filosof\u00eda, centrando a s\u00faa tese en \"folklore and folk life\" (folclore e vida folcl\u00f3rica) en 1992. Ensinou etnomusicolox\u00eda e estudos irlandeses na Universidade de Penn, Georgetown e Villanova. Tam\u00e9n foi profesor distinguido de m\u00fasica e estudos irlandeses na Universidade de Nova York at\u00e9 a s\u00faa xubilaci\u00f3n. En reco\u00f1ecemento ao seu traballo no folclore p\u00fablico, recibiu en 1999 a National Heritage Fellowship da NEA.\nObra escrita e audiovisuais.\nAdemais da interpretaci\u00f3n musical, Moloney escribiu \"Far From the Shamrock Shore: The Story of Irish American History Through Song\", publicado por Crown Publications en febreiro de 2002 cun CD suplementario en Shanachie Records. Foi anfitri\u00f3n de tres series sindicadas a nivel nacional que cubr\u00edan m\u00fasica folk na American Public Television. Traballou como consultor, int\u00e9rprete e entrevistado no especial de RT\u00c9 \"Bringing It All Back Home\", e tam\u00e9n foi participante, consultor e arranxador musical de \"Out of Ireland\", un documental de PBS. Moloney actuou no especial da PBS \"The Irish in America: Long Journey Home\".\nVida persoal e morte.\nCasou tres veces ao longo da s\u00faa vida. O seu primeiro matrimonio foi con Miriam Murphy. O seu segundo matrimonio foi con Philomena Murray. Xuntos, tiveron un fillo. Ap\u00f3s o seu divorcio, casou con Judy Sherman, matrimonio que tam\u00e9n terminou en divorcio. Conviv\u00eda coa s\u00faa parella Sangjan Chailungka no momento da s\u00faa morte. Durante os seus \u00faltimos anos, dividiu o seu tempo entre Greenwich Village e Bangkok, onde residiu con Chailungka. Al\u00ed, foi voluntario como musicoterapeuta e profesor para nenos abandonados con VIH no Mercy Center dos barrios pobres de Khlong Toei, fundado polo sacerdote redentorista Joseph H. Maier.\nNo seu pasamento, o \"New Yok Times\" destacou: \nMoloney morreu o 27 de xullo de 2022, na s\u00faa casa de Manhattan, despois de tocar no Maine Celtic Festival menos dunha semana antes. Ti\u00f1a 77 anos; non se anunciou a causa da morte."}
{"id": "593431", "revid": "1131", "url": "https://gl.wikipedia.org/wiki?curid=593431", "title": "Eileen Ivers", "text": "Eileen Ivers, nada en Nova York o 13 de xullo de 1965, \u00e9 unha violinista estadounidense.\nTraxectoria.\nDe pais irlandeses, Ivers creceu no Bronx e asistiu \"ao St. Barnabas High School\". Durante a s\u00faa infancia pasou os ver\u00e1ns en Irlanda e comezou a tocar o viol\u00edn aos nove anos, titorizada polo violinista irland\u00e9s Martin Mulvihill. Fixo unha xira con Mick Moloney (m\u00fasico e estudoso das ra\u00edces musicais americanas, irlandesas, galegas e africanas) e a s\u00faa banda Green Fields of America, fundada en 1977. Graduouse \"cum laude\" no Iona College de Nova York e completou un posgrao en Matem\u00e1ticas.\nFoi fundadora da banda Cherish the Ladies, coa que gravou varios discos e realizou xiras durante varios anos.\nEn 1994 publicou o seu primeiro \u00e1lbum \"Eileen Ivers \u2013 Traditional Irish Music\". En 1995, substitu\u00edu ao violinista no espect\u00e1culo de danza e m\u00fasica tradicional irlandesa \"Riverdance\" de Bill Whelan e realizou varias xiras co grupo.\nO seu viol\u00edn el\u00e9ctrico Barcus-Berry de cor azul inspirou o nome do seu \u00e1lbum \"Wild Blue\", lanzado en 1996. Posteriormente substitu\u00eduno por un electroac\u00fastico Zeta Strados, tam\u00e9n de azul e feito segundo as s\u00faas especificaci\u00f3ns pola empresa estadounidense Zeta Music Systems.\nNo ano 2000 participou no Festival de Ortigueira. En 2002 colaborou na banda sonora da pel\u00edcula \"Gangs of New York,\" en 2003 actuou no Festival Interc\u00e9ltico de Lorient. En 2005 participou no disco \"25\" de Milladoiro."}
{"id": "593434", "revid": "5863", "url": "https://gl.wikipedia.org/wiki?curid=593434", "title": "Andr\u00e9s Neuman Gal\u00e1n", "text": ""}
{"id": "593436", "revid": "111586", "url": "https://gl.wikipedia.org/wiki?curid=593436", "title": "Mira Murati", "text": "Mira Murati nada en Albania ou en San Francisco en 1985 ou, segundo outras fontes en 1988, \u00e9 unha desenvolvedora de software albanesa radicada nos Estados Unidos. Como CTO (\"Chief Technology Officer\") de OpenAI, est\u00e1 implicada no desenvolvemento de DALL-E. \"The Times\" c\u00edtaa como \"a creadora de ChatGPT\". Murati uniuse a OpenAI en 2018, exercendo como CTO da compa\u00f1\u00eda e, desde novembro de 2023, asumiu como a CEO interina de OpenAI, substitu\u00edndo a Sam Altman que foi despedido por non ter o consello confianza na s\u00faa capacidade de comunicarse co mesmo. Foi substitu\u00edda aos dous d\u00edas por Emmett Shear.\nTraxectoria.\nMira Murati licenciouse en Enxe\u00f1ar\u00eda Mec\u00e1nica polo Dartmouth College, tras o cal realizou unhas pr\u00e1cticas de ver\u00e1n como analista en Goldman Sachs. Despois, en 2012, traballou como enxe\u00f1eira na empresa aeroespacial francesa Zodiac Aerospace. M\u00e1is tarde foi nomeada xefa de produto en Tesla para o seu veh\u00edculo Model X. Despois traballou como vicepresidenta de Produto e Enxe\u00f1ar\u00eda en Leap Motion, unha empresa de software e hardware que fabrica controladores que permiten aos usuarios manipular obxectos dixitais cos movementos das s\u00faas mans cando est\u00e1n conectados a un ordenador. En Leap Motion tam\u00e9n lanzou un novo software dese\u00f1ado para o seguimento manual en realidade virtual.\nEn 2023 como CTO de OpenAI foi a creadora de ChatGPT e dunha Intelixencia Artificial (IA) que xera obras de arte a partir de pautas dadas. En 2022 lanzouse previamente ChatGPT, un robot adestrado para manter conversas e escribir textos. Mira Murati considera que ChatGPT \u00e9 unha oportunidade para a educaci\u00f3n, a\u00ednda que hai que establecer normas e l\u00edmites no seu uso diario. Considera que deben ser os gobernos os que regulen o uso da Intelixencia Artificial e non as empresas e que os fil\u00f3sofos, humanistas, artistas e cient\u00edficos sociais te\u00f1en que participar na reflexi\u00f3n colectiva sobre este tema.\nDe feito, afirma que as implicaci\u00f3ns \u00e9ticas desta tecnolox\u00eda est\u00e1n tan presentes no seu equipo, que parte dos seus colaboradores son fil\u00f3sofos e soci\u00f3logos que non deixan de cuestionar as consecuencias sociais para adiantarse e axudar aos usuarios a evitar resultados indesexados."}
{"id": "593437", "revid": "15490", "url": "https://gl.wikipedia.org/wiki?curid=593437", "title": "Michael Moloney", "text": ""}
{"id": "593440", "revid": "1131", "url": "https://gl.wikipedia.org/wiki?curid=593440", "title": "Laura Davila", "text": "Laura Davila, nada en Boiro en 1995, \u00e9 unha matem\u00e1tica e profesora galega.\nTraxectoria.\nLicenciada en Matem\u00e1ticas pola Universidade de Santiago de Compostela e doutora pola mesma universidade, recibiu en decembro de 2022 o YoungWomen4OR como unha das 12 investigadoras m\u00e1is brillantes no campo da investigaci\u00f3n operativa en matem\u00e1ticas."}
{"id": "593441", "revid": "89787", "url": "https://gl.wikipedia.org/wiki?curid=593441", "title": "Caerdroia", "text": "Unha caerdroia \u00e9 un labirinto de c\u00e9spede gal\u00e9s, xeralmente co dese\u00f1o do labirinto cretense. Foron creados por pastores nos montes e, ao parecer, foron escenario de danzas rituais, cuxa natureza se perdeu. No centro de cada \"caerdroia\" hab\u00eda un pequeno outeiro, en gal\u00e9s, \"twmpath.\" Unha reuni\u00f3n de baile popular en Gales a\u00ednda se chama \"twmpath dawns\". \u00c9 un labirinto t\u00edpico gal\u00e9s pero hai un exemplar en Italia de Petrella Tifernina descuberto polo historiador Mario Ziccardi. Este exemplar \u00e9 polo de agora o \u00fanico da zona mediterr\u00e1nea.\nEtimolox\u00eda.\n\"Caerdroea\" ou \"Caer Droea\" \u00e9 unha palabra galesa que significa \"labirinto\". Tam\u00e9n significa \"Troia, ou \"muros de Troia\"\". As variaci\u00f3ns incl\u00faen \"Caer Droia\" e \"Caerdroia\", sendo esta \u00faltima a graf\u00eda xeralmente usada na actualidade.\nDebido \u00e1 semellanza entre o gal\u00e9s \"troeau\" (forma plural de \"tro\" 'xiro') e o segundo elemento \"Troea\" ('Troia'), o nome foi m\u00e1is tarde interpretado popularmente como 'fortaleza dos xiros' (\"caer\" = 'fortaleza').\u00a0\nMoitos labirintos de c\u00e9spede en Inglaterra foron chamados \"Troy Town\" ou \"The Walls of Troy\" (ou variaci\u00f3ns sobre ese tema) presumibelmente porque, na lenda popular, os muros da cidade de Troia foron constru\u00eddos dun xeito tan confuso e complexo que calquera inimigo que entrase neles ser\u00eda incapaz de atopar a s\u00faa sa\u00edda.\nBosque de Gwydir.\nHai unha Caerdroia no bosque de Gwydir, sobre o val de Conwy, Gales. \u00c9 un labirinto forestal permanente, constru\u00eddo en 2005 polo Teatro Cynefin, Golygfa Gwydyr (unha empresa social con sede en Llanrwst) e mozos locais. Os cami\u00f1os miden unha milla de lonxitude, polo que \u00e9 posiblemente o maior labirinto deste tipo do mundo. O Caerdroia foi escenario de varias actuaci\u00f3ns, inicialmente de Theatr Cynefin, e desde 2012 de Theatr Dan-y-Coed. Desde a s\u00faa creaci\u00f3n e construci\u00f3n nun lugar herboso en Pen-y-Parc, unha das partes m\u00e1is altas do bosque, as con\u00edferas baixas entre os cami\u00f1os creceron considerablemente e agora \u00e9 parte integrante do bosque.\nEnlace m\u00edtico.\nHai outra conexi\u00f3n d\u00e9bil entre Gales e Troia que foi desmentida polos historiadores pero que segue sendo un mito resistente.\u00a0Geoffrey de Monmouth, seguindo ao primeiro historiador gal\u00e9s Nenius, creou unha xenealox\u00eda cristi\u00e1/cl\u00e1sica que sit\u00faa a Brutus de Troia, neto de Eneas e libertador dos troianos escravos, como fundador de Gran Breta\u00f1a. Este Brutus \u00e9 xeralmente considerado un personaxe de ficci\u00f3n medieval."}
{"id": "593442", "revid": "1131", "url": "https://gl.wikipedia.org/wiki?curid=593442", "title": "Troy Town", "text": "Troy Town, Troy-town ou variaci\u00f3ns sobre ese tema (como Troy, The City of Troy, Troy's Walls, Troy's Hoy ou The Walls of Troy) \u00e9 o nome que reciben moitos labirintos en Inglaterra, presumibelmente porque, na lenda popular, os muros de Troia a cidade de Troia constru\u00edronse dun xeito tan confuso e complexo que calquera inimigo que entrase neles ser\u00eda incapaz de atopar a s\u00faa sa\u00edda. Os labirintos de c\u00e9spede galeses (que agora non existen ning\u00fan) cham\u00e1ronse \" Caerdroia\", que se pode traducir como \"Cidade de Troia\" (ou quizais \"castelo dos xiros\").\nW. H. Matthews, no seu \"Mazes and Labyrinths\" (1922), menci\u00f3naos como \"Troy-town\". Autores m\u00e1is recentes, como Adrian Fisher, en \"The Art of the Maze\", 1990) prefiren \"Troy Town\".\nO nome \"Troia\" foi asociado con labirintos desde tempos antigos. Un bote de terracota etrusco de Tragliatella, Italia, mostra un labirinto de sete aneis marcado coa palabra \"TRUIA\" (que pode referirse a Troia). \u00c1 s\u00faa esquerda aparecen dous soldados armados sa\u00edndo do labirinto a cabalo, mentres que \u00e1 dereita aparecen d\u00faas parellas copulando. O vaso data de 630 a. C. O antigo evento ecuestre romano co\u00f1ecido como o \"Xogo de Troia\", que consist\u00eda en montar en patr\u00f3ns de labirinto, \u00e1s veces estivo ligado a este vaso.\nHist\u00f3ricos labirintos de c\u00e9spede en Inglaterra.\nDos oito labirintos hist\u00f3ricos de c\u00e9spede que se conservan en Inglaterra, tres te\u00f1en nomes de \"Troia\". \"The City of Troy\" \u00e9 un labirinto pequeno pero ben conservado preto das pequenas aldeas de Dalby, Brandsby e Skewsby, non moi lonxe do sheriff Hutton, nos Howardian Hills de North Yorkshire. \"Troy\", un fermoso labirinto nun xard\u00edn privado en Troy Farm, Somerton, Oxfordshire, \u00e9 bastante m\u00e1is grande, e o labirinto \"Troy Town\" en St Agnes, Isles of Scilly, \u00e9 un pequeno labirinto de c\u00e9spede e pedras pequenas e ten fama de foron establecidas en 1729 polo fillo dun faro local. Os tres seguen o patr\u00f3n de labirinto cl\u00e1sico (como se atopa nas moedas da antiga Cnossos) en lugar da variaci\u00f3n medieval. Non se sabe cando se constru\u00edron orixinalmente os dous primeiros destes labirintos de c\u00e9spede; con todo, o c\u00e9spede foi cortado de novo en Dalby en 1900 debido a danos na estrada.\nParalelos en Escandinavia, costas do mar B\u00e1ltico e mar Branco.\nTam\u00e9n hai labirintos similares no norte de Europa continental. Os seus cami\u00f1os est\u00e1n delineados con pedras (a diferenza dos labirintos de c\u00e9spede cortados de Inglaterra e dos que antes exist\u00edan en Dinamarca). Labirintos revestidos de pedra como estes resultaron ser algo m\u00e1is f\u00e1ciles de datar que os labirintos de c\u00e9spede (que te\u00f1en que limparse regularmente para manter os seus cami\u00f1os despexados, destru\u00edndo as\u00ed calquera evidencia arqueol\u00f3xica). Os labirintos de pedra ao redor da costa b\u00e1ltica foron datados entre o s\u00e9culo XIII e os tempos modernos, cun pico nos s\u00e9culos XVI e XVII.\nHab\u00eda unha vez moitos centos, quizais mesmo miles, destes labirintos ao redor do mar B\u00e1ltico, en toda Fennoscandia e nos pa\u00edses b\u00e1lticos, e moitos deles a\u00ednda sobreviven, especialmente en zonas remotas. Tam\u00e9n hai labirintos de pedra similares na pen\u00ednsula de Kola e costas e illas do Mar Branco, como os labirintos de pedra da illa Bolshoy Zayatsky. Por algunha raz\u00f3n estes labirintos do norte est\u00e1n case todos preto do mar. Alg\u00fans suxeriron que eran marcas de xente de mar, quizais at\u00e9 usadas para a navegaci\u00f3n. Moitos dos labirintos de pedra ao redor da costa b\u00e1ltica de Suecia foron constru\u00eddos por pescadores durante as malas condici\u00f3ns meteorol\u00f3xicas e cr\u00edase que atrapaban os malos esp\u00edritos, os \"sm\u00e5gubbar\" ou \"xente pequena\" que tra\u00eda mala sorte. Os pescadores cami\u00f1aban at\u00e9 o centro do labirinto, tentando aos esp\u00edritos para que os seguisen, e logo sa\u00edan correndo e botaban o mar.\nVarios labirintos similares de tipo cl\u00e1sico en Escandinavia te\u00f1en nomes como \"Trojaborg\", \"Trojaburg\", \"Trojborg\", \"Tr\u00f6borg\" e \"Trojienborg\", que se poden traducir como \"Cidade de Troia\". (O top\u00f3nimo \"Trelleborg\", que significa \"forte do anel\", tam\u00e9n se relacionou con labirintos). En Finlandia tales labirintos ch\u00e1manse \"Jatulintarha\" (\"xard\u00edn dos xigantes\" ou \"curro dos xigantes\") ou \"j\u00e4ttil\u00e4isen tie\" (\"carreiro dos xigantes\"). En Finlandia tam\u00e9n foron chamados por nomes de lugares b\u00edblicos notables, como Xerusal\u00e9n, e cami\u00f1ar polo labirinto consider\u00e1base como unha peregrinaci\u00f3n simb\u00f3lica ao lugar polo que recibira o seu nome. Nas zonas costeiras de lingua sueca de Finlandia os labirintos ch\u00e1manse \"jungfrudans\" ou \"danza da doncela\"."}
{"id": "593444", "revid": "55821", "url": "https://gl.wikipedia.org/wiki?curid=593444", "title": "R\u00faa Benito Corbal (Pontevedra)", "text": " \nA r\u00faa Benito Corbal \u00e9 unha r\u00faa de Pontevedra situada no ensanche da cidade. \u00c9 unha das s\u00faas r\u00faas principais, co\u00f1ecida como a milla de ouro.\nOrixe do nome.\nA r\u00faa est\u00e1 dedicada desde 1928 ao empresario e pol\u00edtico pontevedr\u00e9s Benito Corbal (1853-1926). A el debeuse o traslado do campo da feira \u00e1 praza de Barcelos e a construci\u00f3n de m\u00e1is do 80% dos edificios da r\u00faa que leva o seu nome (entre eles o seu propio domicilio no n\u00famero 34).\nHistoria.\nAs orixes da actual r\u00faa Benito Corbal est\u00e1n no trazado do novo cami\u00f1o ou estrada cara a Ourense que substitu\u00edu en 1844 o Cami\u00f1o Vello de Castela como principal sa\u00edda da cidade cara \u00e1 meseta. Esta nova entrada \u00e1 cidade, cuxa parte m\u00e1is c\u00e9ntrica corresponde a actual r\u00faa Benito Corbal, chegaba ata as proximidades da igrexa da Virxe Peregrina.\nEn 1868 derrubouse o tramo da antiga muralla de Pontevedra entre a porta de Trabancas e o convento de San Francisco para abrir o paso desde a praza da Ferrer\u00eda \u00e1 nova estrada de Ourense.\nA r\u00faa converteuse no eixo principal de desenvolvemento da cidade, acaparando a maior parte da actividade construtora. Por ese motivo, o 28 de abril de 1894 a corporaci\u00f3n municipal de Pontevedra acordou denominala r\u00faa do Progreso, desde a praza da Ferrer\u00eda ata o Hospital Provincial de Pontevedra, que se acababa de empezar a constru\u00edr.\nEn 1909 inaugurouse no n\u00famero 21 da r\u00faa o Hotel Progreso nun singular edificio de pedra de nova construci\u00f3n de tres andares e bufarda. Foi un dos referentes da vida social da cidade e acolleu durante medio s\u00e9culo grandes vodas e homenaxes ata a s\u00faa derriba en 1974.\nEn 1915 ante o incremento do tr\u00e1nsito na r\u00faa, inaugurouse nun soar que albergaba antes unhas cocheiras o Edificio Gran Garaje como parada de carruaxes.\nEn 1926 despois da morte de Benito Corbal, o presidente da Sociedade Patronal de Pontevedra, apoiado por m\u00e1is de dous terzos dos veci\u00f1os da r\u00faa solicitou que se lle dese o nome de Benito Corbal \u00e1 r\u00faa Progreso por ser un home laborioso e amante de Pontevedra. O cambio de nome da r\u00faa produciuse o 18 de abril de 1928.\nEn 1938 naceu na r\u00faa o restaurante Calixto (pechado en 1992), xa que os seus fundadores pensaron que hab\u00eda que dar para comer a quen paraba na s\u00faa posta de cabalos. Foi o primeiro restaurante de Pontevedra citado na gu\u00eda Michel\u00edn.\nEn 1943 abriuse no n\u00famero 15 da r\u00faa Benito Corbal un dos cinemas m\u00e1is importantes da cidade con capacidade para 1200 espectadores, o Cinema Victoria, que pechou a finais de marzo de 2002 coa proxecci\u00f3n da pel\u00edcula francesa \"Am\u00e9lie\".\nEn 1951, debido ao incremento de autom\u00f3biles e do tr\u00e1fico rodado, inaugurouse a co\u00f1ecida gasolineira Costa Gir\u00e1ldez no n\u00famero 49 da r\u00faa. O soar foi cedido por Valent\u00edn Costa Gir\u00e1ldez ao concello. O local, que era aparcadoiro, taller e gasolineira, estivo aberto ata finais de 2017.\nEn 1958 inaugurouse o emblem\u00e1tico Hotel Universo na esquina da r\u00faa Benito Corbal coa r\u00faa Sagasta. O seu xard\u00edn chegaba ata a confluencia da r\u00faa Cruz Gall\u00e1stegui. Foi un referente da vida social pontevedresa coa s\u00faa cafeter\u00eda, o seu restaurante, a s\u00faa \"bo\u00eete\" (sala de festas) e os seus sal\u00f3ns de t\u00e9 e marcou unha \u00e9poca na cidade. O hotel pechou en 1977. \nTam\u00e9n en 1958 inaugurouse no n\u00famero 47 da r\u00faa un edificio propio para a Xefatura Provincial do Movemento, que coa chegada da democracia reformouse por completo. Converteuse a finais dos anos 70 en sede da Delegaci\u00f3n Provincial do Ministerio de Cultura na provincia de Pontevedra. O 30 de xu\u00f1o de 1986 tras unha reforma integral interior e exterior pasou a ser a sede da Xunta de Galicia na provincia de Pontevedra e abriu as s\u00faas portas o 20 de outubro de 1986. En 2018 acometeuse unha reforma integral do edificio e reinaugurouse o 17 de xu\u00f1o de 2019. \nO 15 de novembro de 2013 inaugurouse a peonalizaci\u00f3n do primeiro tramo da r\u00faa Benito Corbal, entre a r\u00faa Daniel de la Sota e a r\u00faa Sagasta. \nO 10 de marzo de 2022 a cadea de supermercados Gadis abriu despois dunha reforma integral do antigo edificio de Costa Gir\u00e1ldez, o seu supermercado m\u00e1is grande de Galicia nun centro urbano, con d\u00faas plantas e 2.200 metros cadrados de superficie de venda.\nDescrici\u00f3n.\n\u00c9 unha r\u00faa en pleno centro da cidade cun trazado de medio quil\u00f3metro en li\u00f1a recta e predominantemente chaira. Ten unha anchura media de 12 metros.\n\u00c9 unha r\u00faa c\u00e9ntrica no ensanche da cidade, peonil entre a praza da Peregrina e a praza da Ferrer\u00eda na beira do centro hist\u00f3rico de Pontevedra e a r\u00faa Sagasta e cun carril de circulaci\u00f3n e d\u00faas beirarr\u00faas desde a r\u00faa Sagasta ata a r\u00faa Cobi\u00e1n Areal. Toda a r\u00faa est\u00e1 arborizada lonxitudinalmente no seu lado norte con s\u00f3foras. \nNo seu trazado confl\u00faen m\u00faltiples r\u00faas, de oeste a leste: Daniel de la Sota, Cobi\u00e1n Roffignac, Xenaro P\u00e9rez de Villamil (baixada \u00e1 praza de Barcelos), Sagasta, Vasco da Ponte, Lepanto (peonil), Blanco Porto e Javier Puig.\n\u00c9 unha das r\u00faas principais da cidade e un dos centros neur\u00e1lxicos da mesma, onde se atopa a superficie comercial m\u00e1is ampla da cidade con m\u00faltiples comercios e franqu\u00edas nacionais e internacionais. \nEdificios destacados.\nNa r\u00faa Benito Corbal hab\u00eda numerosos edificios modernistas de principios do s\u00e9culo XX que se perderon ao ser demolidos como consecuencia do desenvolvismo e da especulaci\u00f3n inmobiliaria dos anos 70 e 80 do s\u00e9culo XX na cidade.\nO inicio da r\u00faa coincide coa parte traseira da Igrexa da Virxe Peregrina, un dos edificios m\u00e1is simb\u00f3licos de Pontevedra, Ben de Interese Cultural. Tr\u00e1tase dun templo barroco circular con elementos neocl\u00e1sicos e planta de cuncha vieira, terminado de constru\u00edr en 1792.\nOs edificios dos n\u00fameros 1, 5 e 9 da r\u00faa, na beira do centro hist\u00f3rico da cidade, moi preto da igrexa do convento de San Francisco datan do s\u00e9culo XIX.\nNo n\u00famero 8 da r\u00faa at\u00f3pase o Edificio modernista Gran Garaje. Foi constru\u00eddo en 1915 e \u00e9 unha das mostras que se conservan de edificios modernistas na cidade. Destaca pola cor branca da s\u00faa fachada e a decoraci\u00f3n na mesma. Na actualidade acolle unha tenda da cadea de roupa Mango.\nNo n\u00famero 17 at\u00f3pase o Edificio Dom\u00ednguez, un edificio de pedra de catro andares obra do arquitecto Jos\u00e9 Barreiro V\u00e1zquez, constru\u00eddo entre 1947 e 1949. No n\u00famero 11 da r\u00faa coa esquina da r\u00faa Cobi\u00e1n Roffignac sit\u00faase outro edificio de pedra de cinco andares, o Edificio Mart\u00ednez, dese\u00f1ado en 1948 polo arquitecto Juan Argenti Navajas. \nNo n\u00famero 47 da r\u00faa sit\u00faase un dos edificios da Xunta de Galicia na cidade, que fora nas d\u00faas \u00faltimas d\u00e9cadas do s\u00e9culo XX a s\u00faa sede principal en Pontevedra. A finais dos anos 70 foi sede provincial do ministerio de Cultura e en 1986 reformouse totalmente. Reformouse novamente por completo en 2019, adquirindo a s\u00faa caracter\u00edstica cor azul no exterior. "}
{"id": "593447", "revid": "1888", "url": "https://gl.wikipedia.org/wiki?curid=593447", "title": "Xacobe Medina", "text": "Xacobe Medina Dacasa, nado en Pontevedra en 2000, \u00e9 un m\u00fasico, licenciado en filosof\u00eda e escritor galego.\nTraxectoria.\nEstudou viol\u00edn e viola no CMUS Manuel Quiroga de Pontevedra e, aos 14 anos, era violinista titular da Orquesta de Ni\u00f1os Sinf\u00f3nica de Galicia. Entre o 2015 e 2016 compuxo pequenas obras que foron interpretadas polo coro Lu\u00eds Garc\u00eda Limeses e a orquestra do Conservatorio de Pontevedra. Graduouse en Filosof\u00eda na USC en 2022 para facer a continuaci\u00f3n un mestrado na mesma universidade. Comezou a publicar xa en 2017.\nVida persoal.\n\u00c9 bisneto de Xos\u00e9 Filgueira Valverde."}
{"id": "593449", "revid": "98629", "url": "https://gl.wikipedia.org/wiki?curid=593449", "title": "Elecci\u00f3ns parlamentarias de Andorra de 2019", "text": "As elecci\u00f3ns parlamentarias de Andorra celebr\u00e1ronse o 7 de abril de 2019 para elixir os 28 escanos do Consello Xeral de Andorra.\nTrasfondo.\nOs Dem\u00f3cratas por Andorra obtiveron a maior\u00eda absoluta nas elecci\u00f3ns de 2015 e Antoni Mart\u00ed foi reelixido Primeiro Ministro de Andorra. En decembro de 2017, Josep Pintat, xunto cos dous membros da Uni\u00f3 Laurediana e dous membros de Ciudadanos Comprometidos, abandonou o grupo liberal.\nAntoni Mart\u00ed non pode ser reelixido, xa que a Constituci\u00f3n limita o cargo a dous mandatos consecutivos completos.\nSistema electoral.\nAs elecci\u00f3ns xerais r\u00edxense por un principio de voto paralelo. Cada elector ten que emitir dous votos en d\u00faas urnas diferenciadas: \nCada 4 anos v\u00f3tase nas Cortes Xerais\nUnha mesma persoa non pode aparecer como candidata a unha lista nacional e unha parroquial, nin tampouco en d\u00faas parroquias diferentes.\nCandidaturas.\nCircunscrici\u00f3n nacional.\nOs partidos ou coalici\u00f3ns que se presentaron \u00e1 circunscrici\u00f3n nacional, no que se elixen 14 conselleiros por representaci\u00f3n proporcional, foron:\nCircunscrici\u00f3ns parroquiais.\nOs partidos ou coalici\u00f3ns que se presentaron \u00e1s circunscripci\u00f3ns parroquiais, onde se elixen os dous candidatos da lista mais votada de cada parroquia, son:\nFormaci\u00f3n de goberno.\nXavier Espot de Dem\u00f3cratas por Andorra foi escollido o 15 de maio de 2019 (38 d\u00edas logo das elecci\u00f3ns) como presidente do Goberno de Andorra, o s\u00e9timo da historia do pa\u00eds e o sexto dende a aprobaci\u00f3n da Constituci\u00f3n (1993). Espot foi elixido na primeira rolda de votaci\u00f3ns por maior\u00eda absoluta, grazas ao voto dos 11 conselleiros do seu partido, mais os catro de Liberales de Andorra e os dous de Ciudadanos Comprometidos.\nAs\u00ed foi como Andorra obtivo un goberno tripartito entre DA, L'A e CC.\nEspot superou en votos ao candidato socialdem\u00f3crata, Pere L\u00f3pez, que recibiu os sete votos dos conselleiros do seu partido. Mentres, os catro conselleiros de Tercera V\u00eda abstiv\u00e9ronse."}
{"id": "593452", "revid": "89787", "url": "https://gl.wikipedia.org/wiki?curid=593452", "title": "Raimundo Ant\u00f3nio Bulh\u00e3o Pato", "text": "Raimundo Ant\u00f3nio de Bulh\u00e3o Pato, nado en Bilbao o 3 de marzo de 1828 e finado no Monte da Caparica o 24 de agosto de 1912 co\u00f1ecido como Bulh\u00e3o Pato, foi un poeta, ensa\u00edsta e memorialista portugu\u00e9s, membro da Real Academia das Ciencias de Lisboa. As s\u00faas \"Memorias\", escritas en ton \u00edntimo e nost\u00e1lxico, resultan interesantes polas informaci\u00f3ns biogr\u00e1ficas e hist\u00f3ricas que achegan, retratando o ambiente intelectual portugu\u00e9s da \u00faltima metade do s\u00e9culo XIX.\nTraxectoria.\nFillo de Francisco de Bulh\u00e3o Pato, poeta e fidalgo portugu\u00e9s, e da bilba\u00edna Mar\u00eda de la Piedad Brandy, o poeta naceu no Pa\u00eds Vasco, e pasou os seus primeiros anos en Deusto. Foi a \u00e9poca dos dous primeiros cercos de Bilbao (en 1835 e 1836), durante a Primeira guerra carlista. En 1837, despois de pasar grandes inconvenientes, a s\u00faa familia decidiu retirarse a Portugal.\nEn 1845, o mozo Raimundo Ant\u00f3nio matriculouse na Escola Polit\u00e9cnica, pero non rematou o curso. Ga\u00f1ou a vida como oficial da Direcci\u00f3n Xeral de Comercio e Industria. Era afeccionado \u00e1s viaxes, a gastronom\u00eda e \u00e1s veladas literarias, en compa\u00f1\u00eda de intelectuais como Alexandre Herculano, Almeida Garrett, Rebelo da Silva ou Gomes de Amorim. Xunto a outras figuras importantes da sociedade portuguesa da \u00e9poca, proporcionou receitas para a obra \"O cozinheiro dos cozinheiros\", editada en 1870.\nAdheriuse \u00e1 moda ultrarom\u00e1ntica, engadindo elementos folcl\u00f3ricos e descrici\u00f3ns de escenas e tipos populares, nunha linguaxe viva e coloquial. O poema narrativo \"Paquita\", que foi reeditado sucesivamente entre 1866 e 1894 e que o fixo famoso, xa parece presaxiar un certo realismo, mentres que a s\u00faa poes\u00eda sat\u00edrica reflicte certa preocupaci\u00f3n social.\nEn 1850, publicou o seu primeiro libro, \"Poesias de Raimundo Ant\u00f3nio de Bulh\u00e3o Pato\" ; en 1862 apareceu o segundo, \"Versos de Bulh\u00e3o Pato\", e, en 1866, o poema \"Paquita\". Despois, en 1867, public\u00e1ronse \"Can\u00e7\u00f5es da Tarde\"; en 1870 as \"Flores agrestes\"; en 1871 as \"Paizagens\", en prosa; en 1873 os \"Canticos e s\u00e1tiras\"; en 1881 o \"Mercader de Veneza\"; en 1879 \"Hamlet\", traduci\u00f3n ao portugu\u00e9s das traxedias de William Shakespeare e \"Ruy Blas\" de Victor Hugo. En 1881 seguiron outras publicaci\u00f3ns: \"Satyras\", \"Can\u00e7\u00f5es e Idyllios\" ; o \"Livro do Monte\", en 1896.\nPara teatro s\u00f3 escribiu unha comedia en un acto, \"Amorvirgin n'uma peccadora\", posta en escena no Teatro D. Mar\u00eda II en 1858 e publicada ese mesmo ano.\nColaborou con diferentes publicaci\u00f3ns peri\u00f3dicas, a saber: xornal \"A \u00c9poca\" (1848-1849) fundado e dirixido por Andrade Corvo xunto con Rebelo da Silva ; \"Revista do Conservat\u00f3rio Real de Lisboa\" (1902), \"Pamphletos\" (1858), \"Ilustra\u00e7\u00e3o portuguesa\" (1884-1890) \"A Semana de Lisboa\" (1893-1895), \"Revista Peninsular\", \"Gazeta Liter\u00e1ria do Porto\" (1868), \"Revista Universal Lisbonense\" , \"Branco e Negro\" (1896-1898) e \"Brasil-Portugal\" , \"Tardes\" (1901-1911), \"Ilustraci\u00f3n Luso-Brasileira\" (1856-1859) e na \"Revista Contempor\u00e2nea de Portugal e Brasil\" (1859-1865), \"Tiro civil\" (1895-1903) entre outras.\nDebido ao seu ultraromanticismo, influenciado por Lamartine e Byron, e \u00e1s s\u00faas habilidades culinarias, Bulh\u00e3o Pato cr\u00eda que serviu de inspiraci\u00f3n a E\u00e7a de Queir\u00f3s na composici\u00f3n do personaxe \u2014un tanto caricatural\u2014 do poeta Tom\u00e1s de Alencar, que aparece en \"Os Maias\" (1888). Ao crerse retratado na novela \u2014que E\u00e7a negou, nunha deliciosa carta ao xornalista Carlos Lobo d'\u00c1vila \u2014, Bulh\u00e3o Pato parece estar furioso e, en resposta, escribiu as s\u00e1tiras \"O Grande Maia\" (1888) e \"L\u00e1zaro C\u00f3nsul\" (1889). "}
{"id": "593453", "revid": "111586", "url": "https://gl.wikipedia.org/wiki?curid=593453", "title": "Raimundo Antonio Bulh\u00e3o Pato", "text": ""}
{"id": "593456", "revid": "98629", "url": "https://gl.wikipedia.org/wiki?curid=593456", "title": "Presidente de Xeorxia", "text": "O presidente de Xeorxia (en ) \u00e9 o xefe de estado e xefe das Forzas de Defensa de Xeorxia. Tam\u00e9n lidera a administraci\u00f3n interna do pa\u00eds e a pol\u00edtica exterior do Estado. A Constituci\u00f3n de Xeorxia establece que debe asegurar a unidade e a integridade do pa\u00eds e a actividade das instituci\u00f3ns do Estado. Ata antes das emendas \u00e1 Constituci\u00f3n en febreiro de 2004, asum\u00eda tam\u00e9n a xefatura de Goberno.\nA actual presidenta de Xeorxia \u00e9 Salome Zurabishvili desde decembro de 2018, a primeira muller elixida neste posto na historia do pa\u00eds. \u00c9 tam\u00e9n a \u00faltima persoa en ser elixida de maneira directa. Tras unha reforma constitucional adoptada a finais de 2017, en 2024, cando expire o mandato de Zurabishvili, o cargo ser\u00e1 elixido polo Parlamento.\nEsta \u00e9 a lista dos presidentes de Xeorxia, despois da independencia do pa\u00eds."}
{"id": "593470", "revid": "23204", "url": "https://gl.wikipedia.org/wiki?curid=593470", "title": "Bradford", "text": "Bradford \u00e9 unha cidade e un municipio metropolitano de West Yorkshire, no norte de Inglaterra. Est\u00e1 situado nos Peninos, a 13,8 km ao oeste de Leeds e a 25,7 km ao noroeste de Wakefield. Bradford converteuse nun municipio en 1847, e converteuse en cidade en 1897. \nA poboaci\u00f3n \u00e9 de 293.717 habitantes, polo que \u00e9 a d\u00e9cimo terceira cidade m\u00e1is grande do Reino Unido, a totalidade do condado (\"borough\") sumna un total de 493.100 habitantes.\nBradford est\u00e1 rodeado de numerosos pequenos asentamentos de poboaci\u00f3n xunto cos que constit\u00faen o municipio metropolitano da cidade de Bradford. Bradford forma parte da \u00e1rea metropolitana de West Yorkshire, cunha poboaci\u00f3n estimada de 1,5 mill\u00f3ns en 2001.\nNo ver\u00e1n de 2001, foron moi importantes uns disturbios de tipo racial.\nHistoria.\nToponimia.\nO nome Bradford deriva do ingl\u00e9s antigo \"brad\" e \"ford\", vado largo, que se refer\u00eda ao cruzamento do arroio Bradford Beck en Church Bank preto do lugar da catedral de Bradford, arredor do cal medrou un asentamento na \u00e9poca anglosaxoa, anterior \u00e1 conquista normanda. Quedou fixado como \"Bradeford\" en 1086.\nHistoria temper\u00e1.\nDespois dun levantamento en 1070, durante o Masacre do Norte de Guillerme o Conquistador, Bradford Manor foi devastada, e descr\u00edbese como tal no Domesday Book de 1086. Despois pasou a formar parte da \"Baron\u00eda de Pontefract\" dado a \"Ilbert de Lacy\" polo seu servizo ao Conquistador, en cuxa familia permaneceu na mansi\u00f3n ata 1311 e tam\u00e9n hai evidencias da construci\u00f3n dun castelo, cabeza da baron\u00eda. Posteriormente, o pazo pasou ao conde de Lincoln, John de Gaunt, a Coroa e, finalmente, a propiedade privada en 1620.\nNa Idade Media, Bradford converteuse nunha pequena cidade centrada en Kirkgate, Westgate e Ivegate. En 1316, faise menci\u00f3n dun mu\u00ed\u00f1o onde se mo\u00eda todo o millo se\u00f1orial e dun mercado. Durante a Guerra das D\u00faas Rosas, os habitantes pux\u00e9ronse do lado da Casa de Lancaster. Eduardo IV concedeulle-lo dereito a celebrar d\u00faas feiras anuais e a partir deste momento a cidade comezou a prosperar. No reinado de Henrique VIII, Bradford superou a Leeds como centro de fabricaci\u00f3n. Bradford foi medrando lentamente durante os douscentos anos seguintes a medida que o comercio da la ga\u00f1aba protagonismo\nDurante a Guerra Civil, a cidade estivo presidida por parlamentarios e en 1642 foi atacada sen \u00e9xito polas forzas realistas de Leeds. Sir Thomas Fairfax tomou o mando da guarnici\u00f3n e marchou ao encontro do duque de Newcastle, pero foi derrotado. Os parlamentarios retir\u00e1ronse a Bradford e os realistas estableceron a s\u00faa sede en Bolling Hall, desde onde a cidade foi asediada, o que levou \u00e1 s\u00faa rendici\u00f3n. A Guerra Civil provocou un declive na industria, pero despois da ascensi\u00f3n ao trono de Guillerme III e Mar\u00eda II en 1689 a prosperidade comezou a volver. O lanzamento da industria manufacturera a comezos do s\u00e9culo XVIII marcou o inicio do desenvolvemento da cidade, mentres que as novas canles e as conexi\u00f3ns de cami\u00f1os de peaxe fomentaron o comercio.\nRevoluci\u00f3n industrial.\nEn 1801, Bradford era un mercado rural de 6.393 habitantes, onde se fiaba a la e se tec\u00eda nas casas de campo e granxas locais. Bradford, polo tanto, non era moito m\u00e1is grande que o pr\u00f3ximo Keighley (5.745 habitantes) e era significativamente m\u00e1is pequeno que Halifax (8.866) e Huddersfield (7.268). Esta pequena cidade actuou como un centro de atracci\u00f3n para tres municipios pr\u00f3ximos: Manningham, Bowling e Great e Little Horton, que estaban separados da cidade pola zona rural.\nArredor de 1788, Hird, Dawson &amp; Hardy estableceron en Low Moor os altos fornos e o ferro foi transformado pola Bowling Iron Company at\u00e9 preto de 1900. O ferro de Yorkshire utilizouse para diferentes pezas na fabricci\u00f3n de locomotoras, gaiolas de minas de carb\u00f3n e outros aparellos de minar\u00eda onde se precisaba un ferro de moita dureza. A Low Moor Company tam\u00e9n fabricaba ferro bruto e a empresa empregaba a 1.500 homes en 1929. Cando se creou o municipio de Bradford en 1847, hab\u00eda 46 minas de carb\u00f3n dentro dos seus l\u00edmites. A produci\u00f3n de carb\u00f3n continuou a expandirse, alcanzando un pico en 1868 cando Bradford achegou unha cuarta parte de todo o carb\u00f3n e ferro producidos en Yorkshire. A poboaci\u00f3n do municipio en 1841 era de 34.560 habitantes.\nEn 1825, o sindicato de esquiladores de la convocou unha folga que durou cinco meses, pero os traballadores v\u00edronse obrigados a volver ao traballo debido \u00e1s dificultades que levaron \u00e1 introduci\u00f3n da m\u00e1quina de esquilar. A Revoluci\u00f3n Industrial levou a un r\u00e1pido crecemento, coa importaci\u00f3n de grandes cantidades de la para a realizaci\u00f3n de tecidos nos que Bradford se especializou, e a cidade pronto pasou a ser co\u00f1ecida como a capital mundial da la.\nBradford converteuse en concello en 1847 e, pouco despois, en 1888 en capital do condado que se separou administrativamente do condado de West Ridding. En 1897, conseguiu o status de cidade con motivo do Xubileo de Diamante da Ra\u00ed\u00f1a Vitoria, xunto con Kingston upon Hull e Nottingham. Os tres foran os condados m\u00e1is grandes f\u00f3ra da \u00e1rea de Londres sen condici\u00f3n de cidade. Os l\u00edmites do municipio estend\u00e9ronse para absorber Clayton en 1930 e partes dos distritos urbanos de Rawdon, Shipley, Wharfedale e Yeadon en 1937.\nBradford ti\u00f1a unha gran produci\u00f3n de carb\u00f3n extra\u00eddo localmente para proporcionar a enerx\u00eda que necesitaba a industria. Os arenitos locais eran un excelente recurso para constru\u00edr mu\u00ed\u00f1os, e cunha poboaci\u00f3n de 182.000 habitantes en 1850, a cidade medrou rapidamente por mor dunha forte inmigraci\u00f3n de traballadores atra\u00eddos polos traballos nas f\u00e1bricas t\u00e9xtiles. En cambio, a escaseza de auga en Bradford Dale foi unha seria limitaci\u00f3n para a expansi\u00f3n industrial e para a mellora das condici\u00f3ns sanitarias urbanas. En 1854 Bradford Corporation comprou a Bradford Water Company e embarcouse nun enorme programa de enxe\u00f1ar\u00eda para traer abastecementos de auga suave desde Airedale, Wharfedale e Nidderdale e, en 1882, o abastecemento de auga mellorara radicalmente. Mentres tanto, a expansi\u00f3n urbana tivera lugar ao longo das rutas que sa\u00edan da cidade cara aos Hortons e Bowling e os municipios pasaran a formar parte dunha \u00e1rea urbana continua a finais do s\u00e9culo XIX.\nUn dos principais empresarios foi Titus Salt quen en 1833 asumiu a direcci\u00f3n do negocio de seu pai, especializado en tecidos que combinaban alpaca, mohair, algod\u00f3n e seda e, en 1850, xa era propietario de cinco mu\u00ed\u00f1os. Non obstante, debido ao medio ambiente contaminado e \u00e1s p\u00e9simas condici\u00f3ns dos seus traballadores, Salt deixou Bradford e trasladou o seu negocio a Salts Mill en Saltaire en 1850, e al\u00f3, en 1853 comezou a constru\u00edr unha aldea obreira que se converteu en Patrimonio da Humanidade da UNESCO.\nHenry Ripley foi un contempor\u00e1neo m\u00e1is novo de Titus Salt. Era socio director de Edward Ripley &amp; Son Ltd, propietaria da Bowling Dye Works. En 1880, os .empregaban a m\u00e1is de 1000 persoas e afirm\u00e1base que eran a maior f\u00e1brica de tinturas de Europa. Como Salt, estaba profundamente preocupado por mellorar as condici\u00f3ns de vivenda da clase traballadora e, en 1886, comezou a constru\u00edr aldea industrial modelo de Ripley Ville, no lugar en Broomfields, East Bowling, preto das f\u00e1bricas de tintura.\nMu\u00ed\u00f1o de Lister.\nOutros empresarios importantes foron Samuel Lister e o seu irm\u00e1n, que eran fiadores e fabricantes en Lister's Mill (Manningham Mills). Lister personificou a empresa vitoriana, e a s\u00faa actitude fortemente capitalista fixo necesarios os sindicatos. O crecemento sen precedentes creou problemas pola existencia de m\u00e1is de 200 chemineas de f\u00e1bricas que produc\u00edan continuamente un fume negro e sulfuroso polo que Bradford ga\u00f1ou a reputaci\u00f3n de ser a cidade m\u00e1is contaminada de Inglaterra. Houbo frecuentes brotes de c\u00f3lera e tifo, e s\u00f3 o 30% dos nenos nacidos de traballadores t\u00e9xtiles chegaban aos quince anos. Este nivel extremo de mortalidade infantil e xuvenil contribu\u00edu a unha esperanza de vida para os residentes de Bradford de pouco m\u00e1is de dezaoito anos, que era unha das m\u00e1is baixas do pa\u00eds.\nComo moitas grandes cidades, Bradford foi un destino importante para os inmigrantes. Na d\u00e9cada de 1840 a poboaci\u00f3n de Bradford aumentou significativamente a causa dos emigrantes de Irlanda, particularmente das zonas rurais de Mayo e Sligo, e en 1851 preto do 10% da poboaci\u00f3n era orixinaria de Irlanda, a maior proporci\u00f3n de Yorkshire. A mediados das d\u00e9cadas do s\u00e9culo XIX os irlandeses concentr\u00e1ronse en oito \u00e1reas densamente poboadas situadas preto do centro da cidade. Unha delas era a zona de Bedford Street de Broomfields, que en 1861 conti\u00f1a 1.162 persoas de orixe irlandesa, o 19% de t\u00f3dolos irlandeses nados no condado.\nPequena Alema\u00f1a.\nDurante as d\u00e9cadas de 1820 e 1830 houbo inmigraci\u00f3n de Alema\u00f1a. Moitos eran comerciantes xudeus e fix\u00e9ronse activos na vida da cidade. A comunidade xud\u00eda que viv\u00eda na s\u00faa maior\u00eda na zona de Manningham contaba cunhas 100 familias, pero tivo moita influencia na vida c\u00edvica da cidade e no desenvolvemento de Bradford como un importante exportador de produtos de la das s\u00faas casas de exportaci\u00f3n de t\u00e9xtiles, con sede predominantemente na Pequena Alema\u00f1a. Entre eles, destacaron os seguintes persoeiros: Charles Semon (1814\u20131877) foi un comerciante t\u00e9xtil e fil\u00e1ntropo que desenvolveu unha produtiva empresa de exportaci\u00f3n dos produtos t\u00e9xtiles na cidade, converteuse no primeiro alcalde estranxeiro e xudeu de Bradford en 1864; Jacob Behrens (1806\u20131889) foi o primeiro comerciante de t\u00e9xtiles estranxeiro en exportar produtos de la da cidade; a s\u00faa empresa converteuse nun negocio internacional de varios mill\u00f3ns de libras; Behrens era un fil\u00e1ntropo, e tam\u00e9n axudou a establecer a c\u00e1mara de comercio de Bradford en 1851; Jacob Moser (1839 \u2013 1922) foi un comerciante t\u00e9xtil que foi socio da empresa Edelstein, Moser and Co, que se converteu nunha exitosa empresa de exportaci\u00f3n de produtos t\u00e9xtiles de Bradford. Moser tam\u00e9n foi un fil\u00e1ntropo, fundou a \"Bradford Charity Organization Society\" e o \"City Guild of Help\". En 1910 Moser converteuse no primeiro alcalde xudeu orixinario de Bradford.\nPara apoiar as f\u00e1bricas t\u00e9xtiles, medrou unha gran base de manufacturas na cidade que proporcionaba maquinaria t\u00e9xtil, e isto levou \u00e1 diversificaci\u00f3n con diferentes industrias que prosperaban unhas \u00e1 beira das outras. A Jowett Motor Company fundada a principios do s\u00e9culo XX por Benjamin e William Jowett e Arthur V Lamb, fabricou coches e furgonetas en Bradford durante 50 anos. The Scott Motorcycle Company era outro co\u00f1ecido produtor de motocicletas e motores lixeiros para a industria que fora fundado por Alfred Angas Scott en 1908 como Scott Engineering Company en Bradford, as motocicletas Scott foron producidas ata 1978.\nPartido Laborista.\nA cidade xogou un papel importante na historia inicial do Partido Laborista. Un mural na parte traseira do Bradford Playhouse na Pequena Alema\u00f1a conmemora o centenario da fundaci\u00f3n do Partido Laborista Independente en Bradford en 1893.\nPersonalidades.\nNaceran ou medraran en Bradford\nRelaci\u00f3ns internacionais.\nBradford est\u00e1 irmandada con varios lugares:"}
{"id": "593475", "revid": "15490", "url": "https://gl.wikipedia.org/wiki?curid=593475", "title": "21\u00aa edici\u00f3n dos Premios Mestre Mateo", "text": "A 21\u00aa edici\u00f3n dos Premios Mestre Mateo galardoou as produci\u00f3ns audiovisuais de Galicia de 2022 e celebrouse o 11 de marzo de 2023. Durante a cerimonia, a Academia Galega do Audiovisual presentou os Premios Mestre Mateo en 26 categor\u00edas. A cerimonia celebrouse no Auditorio Municipal de Ourense e foi presentada por Luc\u00eda Veiga, Javier Veiga e Iolanda Mu\u00ed\u00f1os. Entregaron os premios Alba Mancebo, Arturo Fern\u00e1ndez, Mayka Bra\u00f1a, Noelia Rey, Adri\u00e1n Casti\u00f1eiras, Mar\u00eda Mera, Trisha Fern\u00e1ndez, Monti Casti\u00f1eiras, Isabel Naveira e Tito Asorey.\n\"O corpo aberto\", dirixido por \u00c1ngeles Huerta, ga\u00f1ou 12 galard\u00f3ns, entre eles o de mellor filme, mellor director e mellor gui\u00f3n. A serie de televisi\u00f3n \"Rapa\" foi a seguinte produci\u00f3n con m\u00e1is premios, sumando 4 galard\u00f3ns, inclu\u00edndo mellor serie e mellor actriz.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "593479", "revid": "85894", "url": "https://gl.wikipedia.org/wiki?curid=593479", "title": "Labirintos de pedra na Illa Bolshoi Zayatsky", "text": "Os labirintos de pedra da illa Bolshoi Zayatsky son un grupo de 13 ou 14 labirintos da illa Bolshoi Zayatsky, unha das illas Solovetsky no \u00d3blast de Arkhangelsk, Rusia. A falta de estudos arqueol\u00f3xicos est\u00e1ndar, un grupo de investigaci\u00f3n de San Petersburgo teoriza que os labirintos te\u00f1en uns 2500 anos de antig\u00fcidade, segundo a s\u00faa orientaci\u00f3n, o seu suposto uso ritual e os cambios na direcci\u00f3n do c\u00e9nit no solsticio ao longo da historia. A maior\u00eda dos investigadores dubidan de que sexan tan vellos; a gran maior\u00eda dos labirintos desta zona datan m\u00e1is cedo da Idade Media.\nAdemais dos labirintos, hai m\u00e1is de 850 montes de pedras na illa Bolshoi Zayatsky, ademais de moitos outros conxuntos de pedra, como un s\u00edmbolo de pedra con raios radiais, posiblemente representando o sol. Todos os labirintos conc\u00e9ntranse nunha \u00e1rea de 0,4\u00a0km2 na parte occidental da illa. Outro enorme complexo de pedras no outeiro de Sopka, na parte leste da illa, non incl\u00fae ning\u00fan labirinto.\nEn total, hai 35 labirintos (co\u00f1ecidos como \"vavilons\" - \"Babil\u00f3ns\" - no dialecto local) nas illas Solovetsky. Todos foron feitos de pedras locais. As escavaci\u00f3ns nas moreas de pedra deron partes de \u00f3sos.\nCaracter\u00edsticas.\nMedindo entre 6 e 25.4\u00a0metros de di\u00e1metro, os labirintos est\u00e1n feitos na s\u00faa maior\u00eda de pedras (c.30-40\u00a0cm de di\u00e1metro) colocados nunha fila. \nAs filas est\u00e1n retorcidas en forma de espiral; moitas veces hai d\u00faas espirais encaixadas unha na outra, o que foi comparado con \"d\u00faas serpes coa cabeza no medio mir\u00e1ndose unha \u00e1 outra\".\nDe forma intermitente ao longo da espiral hai mont\u00f3ns de pedras m\u00e1is grosos ou anchos; os extremos das espirais tam\u00e9n son m\u00e1is anchos.\nAs entradas est\u00e1n xeralmente nos lados sur dos labirintos, pero tam\u00e9n se poden atopar nas partes suroeste, leste ou oeste. \nOs labirintos te\u00f1en cinco tipos de escenarios, pero cada un s\u00f3 ten unha entrada que tam\u00e9n serve de sa\u00edda.\nFinalidade.\nA funci\u00f3n dos axustes de pedra non est\u00e1 clara. Unha suxesti\u00f3n \u00e9 que poder\u00edan simbolizar unha fronteira entre este mundo e o inframundo e que o labirinto pode ser usado para rituais espec\u00edficos para axudar \u00e1s almas dos mortos a viaxar a outro mundo. Outra hip\u00f3tese \u00e9 que as configuraci\u00f3ns puideran servir de modelo para equipos de pesca complexos."}
{"id": "593485", "revid": "27155", "url": "https://gl.wikipedia.org/wiki?curid=593485", "title": "Granodiorita", "text": "A granodiorita \u00e9 unha rocha \u00edgnea estreitamente relacionada co granito, pero con m\u00e1is plaxioclasio que feldespato alcalino, que se distrib\u00fae por todo o mundo e sup\u00f3n un 34% das rochas plut\u00f3nicas da codia terrestre. \nHistoria.\nOs antigos exipcios utiliz\u00e1bana nas s\u00faas obras de arte e construci\u00f3ns e a famosa pedra de Rosetta est\u00e1 feita de granodiorita. Na \u00e9poca romana, a granodiorita cham\u00e1base Claudianus, e extra\u00edase do deserto de Arabia en Gebel Fatireh (Mons Claudianus). O termo \"granodiorita\" foi utilizado por primeira vez por G. F. Becker nos mapas do Cinto do ouro de Serra Nevada (Am\u00e9rica do Norte) a finais do s\u00e9culo XIX. A rocha foi descrita por primeira vez por W. Lindgren en 1894.\nDescrici\u00f3n da rocha.\n\u00c9 unha rocha masiva na s\u00faa maior\u00eda de gran groso ou medio, de cor branca-cincenta a cincenta. As granodioritas similares ao p\u00f3rfiro cunha estrutura de gran desigual poden alcanzar tama\u00f1os de gran de varios cent\u00edmetros nos feldespatos. Os grans minerais parecen estar dispostos sen unha direcci\u00f3n determinada, pero nunha inspecci\u00f3n m\u00e1is detallada pode verse algunha estrutura nos feldespatos. As estruturas de orixe tect\u00f3nica tampouco son infrecuentes.\nComposici\u00f3n e composici\u00f3n mineral.\nA granodiorita apenas difire dos granitos, xa que tam\u00e9n cont\u00e9n feldespato, cuarzo e mica. A diferenza do granito, a granodiorita cont\u00e9n significativamente m\u00e1is plaxioclasio que feldespato pot\u00e1sico; o contido de plaxioclasio dos feldespatos est\u00e1 entre o 65 e o 90% en volume; o contido modal de cuarzo var\u00eda entre o 20 e o 60% en volume. Ademais, o contido de minerais m\u00e1ficos adoita ser maior que no granito. En xeral, consisten en horneblenda (un anf\u00edbolo) e biotita (unha mica), que lle dan \u00e1 granodiorita unha cor lixeiramente m\u00e1is escura. Co seu maior contido en ferro e magnesio, a granodiorita \u00e9 intermedia entre o granito e a diorita (diorita de cuarzo), de a\u00ed o seu nome. \nOs minerais accesorios adoitan ser alanita, apatita, titanita e circ\u00f3n, ocasionalmente tam\u00e9n epidota e zoisita. A ilmenita e a magnetita act\u00faan como minerais opacos.\nSe as granodioritas te\u00f1en menos do 5% por cento de minerais escuros, especialmente biotita e horneblenda, ch\u00e1manse leucogranodioritas e con m\u00e1is do 25% melagranodioritas.\nContido mineral modal.\nAs granodioritas te\u00f1en a seguinte composici\u00f3n mineral modal (en porcentaxe de volume):\nComposici\u00f3n qu\u00edmica.\nQuimicamente, as granodioritas son equivalentes \u00e1s dacitas, polo que no diagrama TAS (\"Total Alkali vs. Silica\") sit\u00faanse no campo O 3. As granodioritas ricas en SiO2 tam\u00e9n poden migrar ao campo R das riolitas. A codia continental como media ten a mesma composici\u00f3n aproximada que unha granodiorita. A granodiorita tam\u00e9n pertence \u00e1 serie tonalita-trondhjemita-granodiorita.\nAs granodioritas son rochas sobresaturadas en SiO2 e corind\u00f3n ou di\u00f3psido. O seu contido de SiO2 xeralmente var\u00eda entre o 63 e o 68%, pero tam\u00e9n pode ser moito maior (ata o 73% en peso). Para distinguir as variedades tam\u00e9n se adoita medir o seu contido en Na, K, Mg, Fe e a aluminosidade.\nVariedades e tipos.\nCo\u00f1\u00e9cense as seguintes variedade de granodiorita:\nIgual que cos granitos, nas granodioritas tam\u00e9n se poden distinguir as de tipo I e as de tipo S, nas que as de tipo S te\u00f1en m\u00e1is do 1% de corind\u00f3n.\nCristalizaci\u00f3n.\nA presenza de biotita e especialmente horneblenda indica un contido de auga do 3 ao 5% nos magmas granodior\u00edticos. Os experimentos de cristalizaci\u00f3n confirman a posici\u00f3n dominante do plaxioclasio durante o proceso de cristalizaci\u00f3n, no que cristaliza xunto con biotita, horneblenda, accesorios e outros nun amplo rango de temperaturas. O cuarzo e o feldespato alcalino cristalizaon s\u00f3 pouco antes de alcanzar o estado s\u00f3lido, xeralmente como recheos entre os plaxioclasios relativamente grandes, na s\u00faa maior\u00eda isomorfos.\nInclusi\u00f3ns.\nAs granodioritas poden conter ocasionalmente inclusi\u00f3ns ou enclaves de rochas estra\u00f1as m\u00e1ficas, xeralmente rochas pobres en SiO2 como diorita, diorita de cuarzo ou gabro. \u00c1s veces tam\u00e9n hai xenocristais e inclusi\u00f3ns ricas en biotita. Ao contrario, as granodioritas tam\u00e9n poden estar encerradas noutras rochas.\nDistribuci\u00f3n.\nIgual que as dacitas equivalentes, est\u00e1n ligadas principalmente a zonas de subducci\u00f3n de marxes continentais activos.\nHai afloramentos de granodiorita en moitas partes do mundo; os m\u00e1is grandes est\u00e1n en Serra Nevada no oeste dos Estados Unidos e no bat\u00f3lito costeiro peruano. Hai granodioritas do Paleozoico no Lachlan Fold Belt de Australia. En Europa, at\u00f3pase en Finlandia, Francia (Macizo Central e Pireneos), Italia (Adamello, Elba, Giglio, Presanella, Vedrette di Ries, Toscana), Eslovaquia e a Rep\u00fablica Checa. En Alema\u00f1a, enc\u00f3ntrase principalmente no bosque de Baviera, Montes Met\u00e1licos, Fichtelgebirge, Harz, Montes de Lusacia, Odenwald e a Selva Negra, en Austria preto de Freistadt no M\u00fchlviertel. En Galicia tam\u00e9n se encontran afloramentos de granodioritas (granodioritas precoces e tard\u00edas da oroxenia herciniana).\nPropiedades f\u00edsicas.\nA granodiorita \u00e9 unha rocha relativamente lixeira cunha densidade que oscila entre 2,64 e 2,70 g/cm3.\nUso.\nAs granodioritas te\u00f1en propiedades t\u00e9cnicas similares aos granitos. Poden procesarse de todas as maneiras e pu\u00edrse. Moitas veces a granodiorita comercial\u00edzase co nome de granito."}
{"id": "593490", "revid": "23204", "url": "https://gl.wikipedia.org/wiki?curid=593490", "title": "Moedas de Kal\u0101kaua", "text": "As moedas de Kal\u0101kaua son unha serie de moedas de prata do Reino de Hawai e datadas en 1883, emitidas a nome do rei Kal\u0101kaua co fin impulsar o orgullo do pobo hawaiano ao dotar o reino da s\u00faa propia moeda.\nForon cu\u00f1adas pola Casa da Moeda dos Estados Unidos na s\u00faa Ceca de San Francisco, cos valores dun d\u00f3lar, medio d\u00f3lar, un cuarto de d\u00f3lar e 10 centavos, e os seus dese\u00f1os son obra de Charles E. Barber, gravador xefe da Casa da Moeda dos Estados Unidos.\nA partir da Lei de 1880 que autorizaba a emisi\u00f3n de moeda, o rei Kal\u0101kaua amosou o seu interese e os responsables do Goberno viron un xeito de sa\u00edr dun aperto financeiro conseguindo que se emitisen moedas a cambio de bonos gobernamentais. O empresario Claus Spreckels estaba disposto a facer os acordos necesarios cos Estados Unidos a cambio dos beneficios da produci\u00f3n das moedas, e contratou coa \"US Mint\" a cu\u00f1axe de moedas por valor de 1.000.000 de d\u00f3lares. Nun principio, prev\u00edrase cu\u00f1ar unha peza de 12\u00bd centavos ou \u215b de d\u00f3lar e mesmo chegaron a producirse alg\u00fans esp\u00e9cimes a modo de proba, mais esta posibilidade rexeitouse, nun esforzo por lograr a uniformidade entre os sistemas estadounidense e hawaiano, e finalmente substitu\u00eduse por unha moeda de dez centavos. As moedas cu\u00f1\u00e1ronse en San Francisco en 1883 e 1884, a\u00ednda que todas levan a data inmobilizada de 1883.\nAs Kal\u0101kaua foron recibidas con hostilidade pola comunidade empresarial de Honolulu, que tem\u00eda a inflaci\u00f3n nunha \u00e9poca de recesi\u00f3n. Logo dalgunhas manobras legais, o Goberno accedeu a utilizar m\u00e1is da metade das moedas como garant\u00eda do papel moeda, o que continuou ata que comezou a mellora da situaci\u00f3n econ\u00f3mica en 1885. Despois diso, as moedas foron aceptadas con m\u00e1is entusiasmo na circulaci\u00f3n e permaneceron no fluxo comercial das illas ata a s\u00faa retirada en 1903, logo da anexi\u00f3n do territorio de Hawai polos Estados Unidos.\nAntecedentes.\nAntes da chegada do capit\u00e1n Cook en 1770, os hawaianos non utilizaban moedas e a s\u00faa econom\u00eda agr\u00edcola base\u00e1base no troco. As primeiras relaci\u00f3ns entre os hawaianos e os exploradores tam\u00e9n se baseaban no troco, e \u00e1s veces utiliz\u00e1banse tam\u00e9n cravos, doas e pequenos anacos de ferro como moeda, mais cando comezou un comercio exterior m\u00e1is sistem\u00e1tico, a principios do s\u00e9culo XIX, chegaron ao arquip\u00e9lago procedentes de moitos pa\u00edses como pagamento polas exportaci\u00f3ns. A chegada dos misioneiros, as\u00ed como as plantaci\u00f3ns e outras actividades comerciais que se sucederon axi\u00f1a, deron lugar \u00e1s primeiras moedas xeradas polas illas: fichas e vales privados utilizados para pagar aos traballadores debido \u00e1 escaseza cr\u00f3nica de moeda mi\u00fada. Os lazos comerciais e as conexi\u00f3ns culturais cos Estados Unidos levaron \u00e1 comunidade empresarial hawaiana a utilizar como unidade de conta o d\u00f3lar estadounidense, que se converteu na base do comercio, e o Goberno real hawaiano publicaba periodicamente t\u00e1boas co valor das moedas non estadounidenses en relaci\u00f3n co d\u00f3lar. Isto era necesario porque esas moedas, tra\u00eddas \u00e1s illas polo comercio exterior, circulaban como medio de cambio xunto coas pezas de prata e ouro estadounidenses.\nEn 1847, o rei Kamehameha III emitira xa unha moeda de bronce co valor facial dun centavo, probablemente cu\u00f1ada por unha empresa de Nova Inglaterra, a\u00ednda que non fora moi popular entre os comerciantes, que prefer\u00edan non negociar con cantidades tan pequenas. A tiraxe daquela primeira emisi\u00f3n gobernamental fora de 100.000 exemplares, a\u00ednda que se estima que s\u00f3 chegaron a entrar na circulaci\u00f3n arredor de 12.000 pezas. O fracaso fixo que daquela o Goberno reconsiderase os seus plans de emitir tam\u00e9n moedas doutros valores faciais.\nEn 1883, a maior\u00eda das moedas das illas eran estadounidenses, por mor da estreita integraci\u00f3n econ\u00f3mica entre o arquip\u00e9lago e o continente. As leis de Hawai reflect\u00edan esta situaci\u00f3n, xa que se admit\u00edan as moedas de ouro dos Estados Unidos e consider\u00e1banse moedas de curso legal por unha cantidade ilimitada, en tanto que as moedas de prata estadounidenses ti\u00f1an curso legal ata a suma de 50 d\u00f3lares.\nEn 1879, o reino emitiu tam\u00e9n os seus primeiros billetes, que tecnicamente eran certificados de dep\u00f3sito, coa posibilidade de os trocar por moedas de prata e con valores faciais que \u00edan desde os 10 ata os 500 d\u00f3lares.\nNaquela \u00e9poca, en Hawai, as moedas de ouro ti\u00f1an un sobreprezo sobre o seu valor nominal se se compraban con prata; s\u00f3 o ouro pod\u00eda utilizarse para certas transacci\u00f3ns, como o pagamento de dereitos alfandegueiros. A prata import\u00e1rase moito no reino na d\u00e9cada de 1870, malia os esforzos do Goberno por frear o fluxo con impostos, e por iso o ouro era al\u00ed m\u00e1is caro en relaci\u00f3n coa prata que nos Estados Unidos, onde hab\u00eda m\u00e1is estabilidade monetaria. Calquera gran afluencia de prata \u00e1 circulaci\u00f3n, como a das moedas de Kal\u0101kaua, significaba que a prata en mans da poboaci\u00f3n pod\u00eda chegar a valer menos en relaci\u00f3n ao ouro. En 1883, Hawai estaba en recesi\u00f3n, debido en parte \u00e1 ca\u00edda dos prezos do azucre pola sobreproduci\u00f3n.\nPreparaci\u00f3n.\nO responsable de finanzas do Goberno hawaiano, Walter M. Gibson, apoiado polo ministro do Interior, Samuel G. Wilder, impulsou unha nova lei monetaria na lexislatura de 1880, que lle permit\u00eda ao reino adquirir ouro e prata para cu\u00f1ar novas moedas hawaianas. O Goberno esperaba mellorar a moral dos nativos hawaianos coa emisi\u00f3n das s\u00faas propias moedas, xa que o seu n\u00famero e a s\u00faa influencia diminu\u00edran nas \u00faltimas d\u00e9cadas.\nO rei comezou a amosar tam\u00e9n interese pola aparici\u00f3n da s\u00faa imaxe nas moedas a partir da xira internacional que levou a cabo en 1881. Durante aquela viaxe, o propietario dunha empresa mineira de n\u00edquel de Nova Caledonia p\u00faxose en contacto con el coa esperanza de utilizar o metal na cu\u00f1axe de moedas hawaianas, e tras o regreso do monarca a Honolulu chegaron a envi\u00e1rselle mostras para unha peza de n\u00edquel 5 centavos, a\u00ednda que finalmente non se chegou a producir para a s\u00faa circulaci\u00f3n e a s\u00faa tiraxe en proba limitouse a 200 exemplares.\nNon se tomou ningunha nova medida ata 1882, cando o rei nomeou a Gibson para dirixir o Goberno. Gibson seguiu adiante coa idea da emisi\u00f3n de moeda gobernamental, que deb\u00eda ter a efixie do monarca no anverso e o escudo de Hawai e o lema nacional \"Ua Mau ke Ea o ka \u02bb\u0100ina i ka Pono\" (\"A vida da Terra perpet\u00faase con rectitude\") no reverso. A lei de 1880 especificaba que as moedas de prata deb\u00edan expresar os valores dun d\u00f3lar, cincuenta centavos, vinte e cinco centavos, e doce centavos e medio. A cantidade de doce centavos e medio \u2014tam\u00e9n co\u00f1ecida como \"bit\" e equivalente a un real colonial espa\u00f1ol)\u2014 era adoito o pagamento diario dun xornaleiro.\nA Lei Nacional de Pr\u00e9stamos prev\u00eda dous mill\u00f3ns de d\u00f3lares en bonos, pero debido \u00e1 s\u00faa escasa solvencia, o reino non puidera vendelos. O primeiro ministro Gibson tivo a idea de combinar as d\u00faas leis nomeando o empresario Claus Spreckels, amigo \u00edntimo do rei, como axente do Goberno para contratar coa Casa da Moeda dos Estados Unidos a cu\u00f1axe de moedas, e que Spreckels cobrase en bonos do Goberno. En marzo de 1883, o consello de ministros autorizou que o ministro de Finanzas, John M\u0101kini Kapena, realizase o acordo con Spreckels, quen recibiu pola s\u00faa vez a autorizaci\u00f3n formal para desempe\u00f1ar esa funci\u00f3n en maio. H. A. P. Carter, enviado hawaiano en Washington, actuou como intermediario entre os hawaianos e o Goberno estadounidense, e escribiu ao ministro Kapena en xu\u00f1o que as autoridades estadounidenses consideraban peculiar o acordo da axencia, xa que un xeito m\u00e1is habitual de proceder ter\u00eda sido que o Goberno hawaiano contratase directamente e pagase as moedas en efectivo.\nSpreckels manti\u00f1a correspondencia coas autoridades estadounidenses. En xaneiro de 1883, o director da Casa da Moeda dos EEUU, Horatio C. Burchard, escrib\u00edralle para lle explicar as leis baixo as cales a \"US Mint\" pod\u00eda cu\u00f1ar moedas por encarga de gobernos estranxeiros, e tam\u00e9n lle comentou que, a\u00ednda que as moedas pod\u00edan cu\u00f1arse na Ceca de San Francisco, os cu\u00f1os para a s\u00faa produci\u00f3n ter\u00edan que prepararse na Ceca de Filadelfia. Burchard pediulle esbozos a Spreckels, quen lle proporcionou un anverso co retrato do rei de cara completa, que lle foi presentado ao gravador xefe Charles E. Barber en Filadelfia. Barber rexeitouno por consideralo pouco pr\u00e1ctico para a s\u00faa cu\u00f1axe; recomendou que o rei aparecese de perfil e, posteriormente, envi\u00f3uselle unha fotograf\u00eda adecuada para que a utilizase na preparaci\u00f3n dos modelos das moedas propostas. Logo de recibir a encarga de Spreckels como axente, o director en funci\u00f3ns da Casa da Moeda, Robert E. Preston, escribiu sinalando que a autorizaci\u00f3n prev\u00eda pezas de 12\u00bd centavos, pero que a lei hawaiana exixira moedas id\u00e9nticas en tama\u00f1o, peso e lei \u00e1s estadounidenses, e que non exist\u00eda ningunha cu\u00f1ada pola Casa da Moeda dos EEUU con ese valor facial. Preguntou ent\u00f3n se no canto delas se aceptar\u00edan pezas de dez centavos, a\u00ednda que non houbo unha resposta inmediata, e Barber rematou os seus dese\u00f1os preliminares, inclu\u00eddo o da moeda de 12\u00bd centavos ou \u215b de d\u00f3lar.\nBarber rematou as matrices das catro moedas en setembro de 1883, e o daquela superintendente da Ceca de Filadelfia, A. Loudon Snowden, fixo cu\u00f1ar d\u00faas series e envioullas a Preston en Washington. Snowden eloxiou a beleza das moedas e alegrouse de que Barber exixira menos relevo que o necesario nas moedas estadounidenses de valor similar, xa que isto significaba que as moedas ser\u00edan m\u00e1is doadas de cu\u00f1ar para a Casa da Moeda. Preston envioulle as moedas a Spreckels, en San Francisco, e autorizou a Filadelfia a fabricar series adicionais, tanto para o seu gabinete de cu\u00f1axe como para a oficina do director en Washington. Barber recibiu instruci\u00f3ns de facer cinco xogos de cu\u00f1os para a cu\u00f1axe de cada moeda, que se enviar\u00edan \u00e1 Ceca de San Francisco, con instruci\u00f3ns de que non comezase a cu\u00f1axe en tanto que non se chegase a un contrato definitivo con Spreckels, e de que os cu\u00f1os permanecesen en propiedade do Goberno hawaiano, para seren entregados cando se pedisen.\nO contrato formal estaba datado o 29 de outubro, asinado por Spreckels como axente de Hawai e polo superintendente da Ceca de San Francisco, E. F. Burton. Dispu\u00f1a 1.000.000 d\u00f3lares en moedas, das cales 500.000 d\u00f3lares en moedas dun d\u00f3lar, 300.000 en medios d\u00f3lares, 125.000 en cuartos de d\u00f3lar e 75.000 en moedas de 10 centavos. O Goberno hawaiano fixo o cambio de pezas de 12\u00bd centavos (\u215b de d\u00f3lar) a moedas de 10 centavos porque estaba a negociar unha convenci\u00f3n monetaria cos Estados Unidos e quer\u00eda que as s\u00faas moedas se axustasen \u00e1s estadounidenses, a\u00ednda que esta convenci\u00f3n nunca chegou a entrar en vigor. A mediados de novembro, a Casa da Moeda xa fora informada do cambio e Spreckels enviou a confirmaci\u00f3n e o visto e prace para fabricar os cu\u00f1os das moedas de 10 centavos, no entendemento de que cumprir\u00eda unha autorizaci\u00f3n revisada de Honolulu antes de que puidese comezar a produci\u00f3n destas moedas. Esta autorizaci\u00f3n recibiuse en decembro, cando o pedido do reino xa estaba en produci\u00f3n, pois comezara cunha tiraxe de medios d\u00f3lares en novembro. Barber non terminou de traballar nas matrices para a moeda de 10 centavos ata xaneiro de 1884, e os cu\u00f1os non se enviaron a San Francisco ata febreiro, a\u00ednda que estaban datados en 1883. Logo de recibidos os cu\u00f1os para a moeda de 10 centavos, Burton enviou os xa innecesarios correspondentes \u00e1 peza de 12\u00bd centavos \u00e1 oficina do director en Washington.\nSpreckels subministrou a prata para as moedas, cun custo duns 850.000 d\u00f3lares. Pagou 17.500 d\u00f3lares \u00e1 Casa da Moeda por cu\u00f1ar as moedas, 2.500 d\u00f3lares polos dese\u00f1os e 250 d\u00f3lares polos cu\u00f1os. Un cambio final reduciu o valor total das moedas de dez centavos a 25.000 d\u00f3lares (250.000 moedas) e aumentou o valor das de medio d\u00f3lar a 350.000 d\u00f3lares (700.000 moedas).\nDese\u00f1o.\nAnverso.\nAmbas as faces de cada moeda foron dese\u00f1adas por Charles E. Barber. Os anversos amosan en todos os casos a cabeza espida de Kal\u0101kaua ollando cara \u00e1 dereita, rodeada por unha lenda en ingl\u00e9s co seu nome e o seu t\u00edtulo: KALAKAUA I KING OF HAWAII. A data aparece no exergo, baixo o pescozo do monarca. W. T. R. Marvin, nun artigo de 1883 para o \"American Journal of Numismatics\", dic\u00eda que os que viran as moedas lle comentaran que \"o perfil da cabeza do rei ti\u00f1a unha comparaci\u00f3n favorable co de moitos gobernantes de pa\u00edses moito m\u00e1is importantes\". Ernest Andrade, que fixo a cr\u00f3nica da controversia causada polas moedas, escribiu que levaban un perfil de Kal\u0101kaua \"certamente atractivo\".\nReversos.\nO d\u00f3lar, o medio d\u00f3lar e o cuarto de d\u00f3lar levan as armas reais, expostas con maior detalle no d\u00f3lar, onde o escudo se amosa brasonado sobre un manto, probablemente de armi\u00f1o. Marvin suxeriu o famoso manto de plumas que levaba Kamehameha o Grande como unha elecci\u00f3n m\u00e1is aca\u00edda que a pel para levar as armas.\nDebaixo do escudo da moeda dun d\u00f3lar est\u00e1 suspendida a estrela da Orde de Kamehameha, e encima est\u00e1 a coroa real. Arredor da moeda inscribiuse o lema de Hawai, unhas palabras pronunciadas por Kamehameha III en 1843 logo dunha \u00e9poca de angustia: UA MAU KE EA O KA AINA I KA PONO (\"A vida da Terra perpet\u00faase con rectitude\") . A ambos os lados rep\u00e1rtese a indicaci\u00f3n do valor facial: 1 D (\"1 d\u00f3lar\"), e debaixo a s\u00faa traduci\u00f3n en hawaiano, AKAHI DALA. \"Dala\" convert\u00e9rase no termo hawaiano para d\u00f3lar en tempos dos misioneiros, cando as palabras cambiaron para axustarse ao pequeno alfabeto hawaiano. O d\u00f3lar adoptou tam\u00e9n a forma \"dala\" en moitas outras partes de Asia e do Pac\u00edfico.\nOs reversos das moedas de medio d\u00f3lar e dun cuarto de d\u00f3lar amosan tam\u00e9n as armas do pa\u00eds, mais sen o manto nin a orde, rodeadas polo lema, coa indicaci\u00f3n do valor facial coa s\u00faa abreviatura en ingl\u00e9s e coa correspondente versi\u00f3n en hawaiano: HAPALUA para o medio d\u00f3lar e HAPAHA para o cuarto de d\u00f3lar.\nA peza de \u215b de d\u00f3lar, co\u00f1ecida hoxe s\u00f3 por uns poucos esp\u00e9cimes cu\u00f1ados como proba, leva no seu reverso a indicaci\u00f3n do seu valor facial no centro en lingua hawaiana, HAPAWALU, coa coroa real arriba e unha coroa vexetal aos lados, todo iso rodeado polo lema nacional e, no exergo, o valor facial en ingl\u00e9s: EIGHTH DOL. (\"un oitavo de d\u00f3lar\"). Este mesmo dese\u00f1o foi adaptado para a moeda de 10 centavos, que a substitu\u00edu, a\u00ednda que co valor facial en ingl\u00e9s (ONE DIME) no centro e na s\u00faa forma hawaiana (UMI KENETA) no exergo.\nDistribuci\u00f3n e controversia.\nO primeiro cargamento de moedas, pola suma de 130.000 d\u00f3lares en moedas de medio d\u00f3lar, chegou por barco o 9 de decembro de 1883. Hawai segu\u00eda en recesi\u00f3n econ\u00f3mica e varios membros da comunidade empresarial, entre eles Sanford B. Dole, opux\u00e9ronse \u00e1 emisi\u00f3n alegando que tanta prata inflar\u00eda a moeda, e acudiron aos tribunais para impedir que o Goberno entregase bonos de Spreckels a cambio doutra cousa que non fose moeda de ouro, como exix\u00eda a lei. O Goberno op\u00faxose \u00e1 acci\u00f3n, que se presentou ante o Tribunal Supremo das illas, alegando que as moedas de prata eran equivalentes ao ouro. O presidente do Tribunal Supremo, A. F. Judd, concedeu unha medida xudicial cautelar temporal contra o Goberno, d\u00e1ndolles aos demandantes de Dole o que quer\u00edan, ao considerar que as moedas non eran equivalentes ao ouro e que as leis de cu\u00f1axe e pr\u00e9stamo foran violadas. No entanto, na apelaci\u00f3n ante o pleno do tribunal, Judd foi revogado, xa que o tribunal considerou que Dole e os seus socios deber\u00edan ter solicitado medidas cautelares xudiciais. Pero cando o fixeron, a petici\u00f3n foi denegada. Mentres tanto, nunha reuni\u00f3n presidida polo rei, o consello privado declarara de curso legal a nova cu\u00f1axe e, logo de se resolver o contencioso, o goberno pagou medio mill\u00f3n de d\u00f3lares en moedas cunha cantidade similar de bonos.\nSpreckels e os seus socios William G. Irwin e F. F. Low constitu\u00edron o \"Spreckels &amp; Company Bank\" en Hawai en 1884, co prop\u00f3sito espec\u00edfico de facer circular as moedas de prata. A primeira moeda de prata hawaiana de cuxo uso se ten constancia, unha de medio d\u00f3lar, atopouse entre os recibos do \"Honolulu Music Hall\" o 10 de xaneiro de 1884; colocouse nun colgante e entreg\u00f3uselle \u00e1 actriz principal. A nova moeda entrou en circulaci\u00f3n xeral o 14 de xaneiro, con exemplares dispo\u00f1ibles no Tesouro de Hawai e no novo banco de Spreckels en Honolulu. Houbo unha demanda considerable e as moedas \u2014todas recibidas en xu\u00f1o de 1884\u2014 desprazaron os cuartos de d\u00f3lar e os medios d\u00f3lares estadounidenses en circulaci\u00f3n, algo que se interpretou \u2014dependendo da posici\u00f3n pol\u00edtica\u2014 como que eran aceptadas ou como que a Lei de Gresham \u2014o di\u00f1eiro malo expulsa o bo\u2014 estaba a funcionar. O Tesouro hawaiano ficara case sen efectivo antes de recibir as moedas, e estas entraron no comercio \u00e1 medida que o Goberno pagaba bens e servizos, aumentando a oferta monetaria e arrisc\u00e1ndose \u00e1 inflaci\u00f3n. Aos seis meses da s\u00faa emisi\u00f3n, as moedas cotizaban fronte \u00e1 moeda estadounidense cun desconto do 2,5 por cento.\nDole e os seus aliados na lexislatura utilizaron a emisi\u00f3n de moedas como medio para atacar o Goberno, acusando a Gibson e a outros de desobedecer as leis e exixindo informaci\u00f3n sobre os beneficios de Spreckels, que segundo o Goberno eran de arredor do tres por cento, logo de calcular os custos, como o transporte e o seguro. A consecuencia pol\u00edtica da cu\u00f1axe de moedas foi o cambio cara ao partido Kuokoa (independente) nas elecci\u00f3ns de 1884 para a seguinte lexislatura. A Lei da Moeda de 1884, aprobada logo das elecci\u00f3ns, restrinx\u00eda a aceptaci\u00f3n de moedas de prata como pagamento de d\u00e9bedas inferiores a 10 d\u00f3lares e limitaba o cambio de prata por ouro no Tesouro a 150.000 d\u00f3lares ao mes.\nEsper\u00e1base que as novas moedas de prata chegasen ao Tesouro a cambio de ouro, pero o Goberno negouse a aplicar a lei ata que foi obrigado polo Tribunal Supremo. Para evitar un p\u00e1nico financeiro, os bancos e as empresas privadas principais acordaron cambiar ouro polas novas moedas de prata, nas que hab\u00eda pouca confianza p\u00fablica. Mais en febreiro de 1885, ante a negativa do Goberno a pagar o ouro \u2014do que o Tesouro estaba case desprovisto\u2014, as empresas privadas suspenderon este acordo. Seguiron as negociaci\u00f3ns, e o Goberno accedeu con reticencias a incautarse de m\u00e1is de 550.000 d\u00f3lares das moedas nunha conta especial para garantir os billetes daquela en circulaci\u00f3n. A\u00ednda que isto deixou o Goberno con pouca liquidez, a maior confianza nas s\u00faas finanzas permitiulle obter pr\u00e9stamos a curto prazo. A mediados de 1885, os prezos do azucre sub\u00edan e a prosperidade volv\u00eda ao arquip\u00e9lago. Aumentaron as cantidades de ouro que chegaban \u00e1s illas, equilibrando a prata que xa hab\u00eda e estabilizando a situaci\u00f3n monetaria. As moedas de Kal\u0101kaua fix\u00e9ronse m\u00e1is aceptables e, en 1888, a maior parte da prata estranxeira non estadounidense fora trocada por elas.\nAs moedas de Kal\u0101kaua permaneceron en circulaci\u00f3n durante os turbulentos anos da d\u00e9cada de 1890 en Hawai, cando caeu a monarqu\u00eda e a ef\u00e9mera rep\u00fablica terminou en 1898, coa anexi\u00f3n aos Estados Unidos. Malia a insistencia dos intereses locais, non foi ata 1903 cando o Congreso actuou, ordenando que as moedas de prata hawaianas se trocasen antes do 1 de xaneiro de 1904 ou perder\u00edan a s\u00faa condici\u00f3n de moeda de curso legal. En 1907, troc\u00e1ranse moedas por valor duns 814.000 d\u00f3lares, do mill\u00f3n de d\u00f3lares emitido orixinalmente; cambi\u00e1ronse por prata estadounidense e fund\u00edronse na Ceca de San Francisco.\nReutilizaci\u00f3n e coleccionismo.\nDas moedas que non se trocaron, \u00e9 probable que algunhas se perdesen nos incendios que devastaron o barrio chin\u00e9s de Honolulu en 1887 e en 1900. Os membros desa comunidade adoitaban desconfiar dos bancos e agochaban obxectos de valor nas s\u00faas casas. Algunha das restantes utiliz\u00e1ronse tam\u00e9n no negocio da xoiar\u00eda, que absorbeu pezas por valor de varios milleiros de d\u00f3lares nos \u00faltimos meses en que as moedas seguiron a ser de curso legal.\nNos anos posteriores \u00e1 concesi\u00f3n do status territorial a Hawai en 1900, moitos procuraron recordos do reino desaparecido e vendeuse unha gran variedade de artigos coas moedas en forma de xoias, pins, chaveiros, reloxos de peto, bot\u00f3ns, fibelas, etc. Tam\u00e9n se fabricaron con estas moedas obxectos decorativos e de enxoval, como culleres, pratos e argolas para panos de mesa.\nNo comercio do coleccionismo numism\u00e1tico tam\u00e9n \u00e9 com\u00fan a aparici\u00f3n de moedas de Kal\u0101kaua. O libro \"A Guide Book of United States Coins\", de Richard S. Yeoman, na s\u00faa edici\u00f3n de 2018, sit\u00faa o cuarto de d\u00f3lar como a moeda hawaiana menos cara, oscilando entre os 50 e os 375 d\u00f3lares para as pezas cu\u00f1adas para a circulaci\u00f3n e en funci\u00f3n do seu estado de conservaci\u00f3n. Os escas\u00edsimos exemplares cu\u00f1ados como proba acadan prezos moi superiores, sinaladamente a moeda dun oitavo de d\u00f3lar ou 12\u00bd centavos (\"hapawalu\"), da que un exemplar chegou a 43.125 d\u00f3lares nunha poxa en 2011.\nAs moedas de Kal\u0101kaua foron tam\u00e9n reproducidas, e os seus dese\u00f1os reutilizados para medallas de emisi\u00f3n privada. Os cu\u00f1os orixinais das moedas foron cancelados e \u00e1chanse nos Arquivos Estatais de Hawai."}
{"id": "593498", "revid": "51040", "url": "https://gl.wikipedia.org/wiki?curid=593498", "title": "R\u00faa Michelena (Pontevedra)", "text": " \nA r\u00faa Michelena \u00e9 unha r\u00faa de Pontevedra situada no centro da cidade, na beira do centro hist\u00f3rico. \u00c9 unha das r\u00faas principais de Pontevedra e das m\u00e1is comerciais da cidade. \nOrixe do nome.\nA r\u00faa est\u00e1 dedicada desde 1858 a Jos\u00e9 Mar\u00eda de Michelena, que foi designado gobernador civil de Pontevedra e presidente da Deputaci\u00f3n de Pontevedra o 11 de novembro de 1851 e que cesou no cargo o 6 de maio de 1853. As s\u00faas grandes iniciativas e actividade e excelentes condici\u00f3ns de gobernante fix\u00e9rono merecedor dunha r\u00faa na cidade. A el d\u00e9bese o proxecto de accesos \u00e1 igrexa de san Francisco coa s\u00faa balaustrada de ferro e o seu xard\u00edn con c\u00e9spede e flores na praza diante da igrexa.\nHistoria.\nA actual r\u00faa Michelena era un lugar f\u00f3ra do per\u00edmetro da muralla de Pontevedra con chan de terra no que se acumulaba auga co\u00f1ecido como Poza das Rans.\nEn 1852 empezouse a derrubar a muralla de Pontevedra pola porta de Trabancas entre as actuais prazas da Ferrer\u00eda e da Peregrina, o que posibilitou a apertura en 1854 desta r\u00faa que segu\u00eda o per\u00edmetro da derrubada muralla na s\u00faa parte sur. Unha parte do chan edificable foi doado aos veci\u00f1os da cidade.\nEn 1858 a corporaci\u00f3n municipal de Pontevedra acordou denominar a r\u00faa en honra a Jos\u00e9 Mar\u00eda de Michelena. \nEn 1864 conclu\u00edron as obras na r\u00faa quedando cun aspecto parecido ao que ten na actualidade. Na r\u00faa empezaron a establecerse comercios como o dos fot\u00f3grafos \"Hermanos Guiard\" en 1867. Na d\u00e9cada de 1860 o avogado, pol\u00edtico e empresario Francisco Antonio Riestra Vallaure comprou varios soares na r\u00faa, onde fixo constru\u00edr catorce edificios, entre eles o da mansi\u00f3n do n\u00famero 30. En 1872 a r\u00faa Michelena foi unha das primeiras da cidade en contar con beirarr\u00faas. \nO 25 de xullo de 1888 a r\u00faa Michelena converteuse na primeira de toda Galicia (xunto coa veci\u00f1a r\u00faa da Oliva) en ter alumamento p\u00fablico, grazas \u00e1 instalaci\u00f3n de arcos voltaicos e l\u00e1mpadas de incandescencia. Esta primeira rede el\u00e9ctrica galega foi obra do marqu\u00e9s de Riestra, que constru\u00edu na praza da Verdura a primeira f\u00e1brica de electricidade de todo o noroeste peninsular e que adquirira en 1887 unha patente sobre un procedemento de axuste de d\u00ednamos.\nNos primeiros anos do s\u00e9culo XX a r\u00faa Michelena era xa unha das m\u00e1is importantes da cidade. O 1 de novembro de 1900 comezaron as obras do novo edificio do Banco de Espa\u00f1a na cidade no n\u00famero 28 da r\u00faa. O edificio dese\u00f1ouno o arquitecto Jos\u00e9 Ferm\u00edn de Astiz B\u00e1rcena e inaugurouse en 1903. \nEn 1913, o Papagaio Ravachol, que viv\u00eda desde 1891 na farmacia de Don Perfecto Feijoo, nunha casa que xa non existe no extremo leste da r\u00faa, na esquina coa praza da Peregrina, finou.\nDesde finais de 1924 ata 1943 a r\u00faa converteuse nun dos principais puntos do percorrido do tranv\u00eda el\u00e9ctrico na cidade, que foi substitu\u00eddo a partir de ent\u00f3n polo servizo de troleb\u00fas e pola circulaci\u00f3n de autom\u00f3biles.\nO 9 de marzo de 1981 abriu no n\u00famero 22 da r\u00faa a emblem\u00e1tica Librer\u00eda Michelena, referente en toda Galicia polos seus ampl\u00edsimos fondos de ata 70.000 volumes. Pechou o 30 de xu\u00f1o de 2010 como consecuencia da crise econ\u00f3mica que azoutou Espa\u00f1a entre 2008 e 2014.\nEn 1985 a r\u00faa era a\u00ednda un dos principais puntos do tr\u00e1fico rodado na cidade e contaba con varios carr\u00eds de circulaci\u00f3n.\nEn agosto de 2001 a r\u00faa pechouse ao tr\u00e1fico automobil\u00edstico e converteuse en peonil.\nDescrici\u00f3n.\n\u00c9 unha r\u00faa empedrada que segue o trazado da antiga muralla medieval en pleno centro da cidade cun trazado de preto de 250 metros relativamente recto e predominantemente chaira. Ten unha anchura media de 10-11 metros.\n\u00c9 unha r\u00faa peonil c\u00e9ntrica na beira do centro hist\u00f3rico, que comunica a praza de Espa\u00f1a coa praza da Peregrina. No seu trazado confl\u00faen tres r\u00faas peon\u00eds, de oeste a leste: Marquesa, Xeneral Guti\u00e9rrez Mellado e Fern\u00e1ndez Villaverde. \nA r\u00faa Michelena \u00e9 unha das r\u00faas principais da cidade e un dos centros neur\u00e1lxicos da mesma, onde se atopan instituci\u00f3ns oficiais como o edificio aministrativo do Concello ou o edificio das delegaci\u00f3ns provinciais da administraci\u00f3n perif\u00e9rica de Espa\u00f1a e m\u00faltiples comercios e franqu\u00edas nacionais e internacionais. \nEdificios destacados.\nO inicio da r\u00faa coincide coa praza da Peregrina e na esquina entre a praza e a r\u00faa Michelena estaba situado o edificio da farmacia do boticario Perfecto Feijoo onde morreu o Papagaio Ravachol en 1913 e onde se atopa hoxe unha escultura de Ravachol realizada polo escultor Jos\u00e9 Luis Penado en 2006. \nNo n\u00famero 28 da r\u00faa at\u00f3pase o edificio do Banco de Espa\u00f1a. Empezouse a constru\u00edr en 1900 e inaugurouse en 1903. \u00c9 un exemplo da arquitectura administrativa do Estado espa\u00f1ol de principios do s\u00e9culo XX, de estilo ecl\u00e9ctico. Ten a s\u00faa entrada principal pola r\u00faa Michelena e un patio traseiro con entrada pola r\u00faa Fern\u00e1ndez Villaverde. O edificio presenta unha gran simetr\u00eda e solemnidade nas s\u00faas fachadas. A porta principal na r\u00faa Michelena termina nun arco de medio punto cun balc\u00f3n superior de pedra sobre m\u00e9nsulas. Os elementos de pedra que enmarcan e decoran as fiestras das fachadas te\u00f1en unha decoraci\u00f3n xeom\u00e9trica na parte superior, que termina en arcos rebaixados. \nNo n\u00famero 30 da r\u00faa local\u00edzase a Mansi\u00f3n do Marqu\u00e9s de Riestra, constru\u00edda a finais do s\u00e9culo XIX, na que o marqu\u00e9s de Riestra estableceu a s\u00faa residencia e a sede da s\u00faa Banca Riestra. Tr\u00e1tase dun edificio ecl\u00e9ctico con elementos modernistas. Ten unha fachada con galer\u00edas e arcos de ferradura e marcos decorativos nos vans. As fiestras e a entrada de carruaxes da planta baixa est\u00e1n enmarcadas por arcos de medio punto. A planta baixa est\u00e1 rodeada por un z\u00f3colo de granito. \nOs edificios dos n\u00fameros 2, 4, 6, 8, 10, 24, 32, 34, 36, 38, 40 e 42 son do s\u00e9culo XIX. O n\u00famero 2 \u00e9 do ano 1853 e era a casa de Manuel Portela Valladares. O n\u00famero 4 \u00e9 do ano 1878 e o n\u00famero 24 foi a casa do pol\u00edtico Alejandro Mon. No n\u00famero 20 da r\u00faa o restaurante-taper\u00eda A Muralla, conserva integrado no soto un pano da muralla medieval da cidade, convertida nun elemento m\u00e1is da decoraci\u00f3n interior."}
{"id": "593501", "revid": "89787", "url": "https://gl.wikipedia.org/wiki?curid=593501", "title": "Wendy Hall", "text": "Wendy Hall, nada en Londres o 25 de outubro de 1952, \u00e9 catedr\u00e1tica de Ciencias da Computaci\u00f3n na Universidade de Southampton, Inglaterra.\nTraxectoria.\nWendy Hall estudou matem\u00e1ticas na Universidade de Southampton. Traballou en multimedia e hipermedia. O seu equipo inventou o sistema Microcosm de hipermedia (antes de que existise a World Wide Web), o cal estivo comercializado como unha empresa, Multicosm Ltd.\n\u00c9 presidenta do Ada Lovelace Institute e unha das especialistas en computaci\u00f3n m\u00e1is importantes do mundo, co\u00f1ecida internacionalmente como experta do desenvolvemento da ciencia do web.\nHall \u00e9 activista na defensa da igualdade de x\u00e9nero na ciencia e a tecnolox\u00eda, e unha das promotoras da creaci\u00f3n do British Computer Society Women's Forum, unha das m\u00faltiples iniciativas que impulsou para sensibilizar sobre o papel das mulleres no \u00e1mbito da inform\u00e1tica.\nPremios e honras.\nHall foi nomeada Dama Comandante da Orde do Imperio brit\u00e1nico (DBE) en 2009.\nA Universidade de Castilla la Mancha creou uns premios na s\u00faa honra.\nEn 2023 foi investida doutora Honoris Causa pola Universidade Aberta de Catalu\u00f1a."}
{"id": "593502", "revid": "54334", "url": "https://gl.wikipedia.org/wiki?curid=593502", "title": "A. Loudon Snowden", "text": "Archibald Loudon Snowden, nado no condado de Cumberland, Pensilvania, o 11 de agosto de 1835 e finado en Filadelfia, Pensilvania, o 7 de setembro de 1912, foi un pol\u00edtico e diplom\u00e1tico estadounidense da segunda metade do s\u00e9culo XIX, embaixador dos Estados Unidos en varios pa\u00edses europeos e superintendente da Casa da Moeda de Filadelfia.\nTraxectoria.\nPrimeiros anos e formaci\u00f3n.\nSnowden naceu no condado de Cumberland, Pensilvania, o 11 de agosto de 1835, fillo de Margery Bines Louden e de Isaac Wayne Snowden, un cirurxi\u00e1n do ex\u00e9rcito estadounidense que serviu na primeira guerra seminoles \u00e1s ordes do xeneral Jackson, e foi ferido en Fort Scott, Xeorxia.\nO seu t\u00edo, James Ross Snowden, foi director da Casa da Moeda dos Estados Unidos. \nSnowden graduouse no \"Jefferson College\" en 1856.\nAntes da guerra civil.\nLogo da s\u00faa graduaci\u00f3n, foi nomeado rexistrador da Casa da Moeda dos Estados Unidos o 7 de maio de 1857. Politicamente, Snowden foi dem\u00f3crata ata 1860, cando se pasou ao Partido Republicano por considerar que a pol\u00edtica dos dem\u00f3cratas era prexudicial para os intereses manufactureiros do pa\u00eds.\nTras o estoupido da guerra civil estadounidense en 1861, Snowden colaborou na formaci\u00f3n dun rexemento voluntario de infantar\u00eda de Pensilvania e foi nomeado tenente coronel. Posteriormente foi elixido capit\u00e1n da primeira tropa da cidade de Filadelfia.\nFoi elixido membro da Sociedade Filos\u00f3fica Americana en 1873.\nDespois da guerra.\nSnowden pasou a ocupar o posto de cu\u00f1ador xefe da Ceca de Filadelfia o 1 de outubro de 1866, e de 1877 a 1879 foi tam\u00e9n administrador de correos de Filadelfia. Entre 1879 e 1885 foi ascendido a superintendente da Ceca de Filadelfia, nomeado como tal polo presidente Ulysses S. Grant. En 1878, rexeitou en d\u00faas ocasi\u00f3ns o cargo de director da Casa da Moeda dos Estados Unidos, ofrecido polo presidente Rutherford B. Hayes. \nSnowden realizou melloras e diversas innovaci\u00f3ns relacionadas coa maquinaria de cu\u00f1axe de moeda, e escribiu artigos sobre temas relacionados coa produci\u00f3n de moeda, sobre o gran selo dos Estados Unidos e sobre outros temas. Estivo tam\u00e9n relacionado cos ferrocarr\u00eds, coas compa\u00f1\u00edas de seguros e con outros intereses empresariais.\nEn 1889, Snowden sucedeu a Walker Fearn e foi simultaneamente embaixador dos Estados Unidos en Grecia, en Roman\u00eda e en Serbia, ata 1892. Do 22 de xullo de 1892 ao 3 de xu\u00f1o de 1893, foi enviado extraordinario e ministro plenipotenciario en Espa\u00f1a.\nDerradeiros anos.\nSnowden foi presidente da Comisi\u00f3n do Parque Fairmount. En 1903 foi acusado, xunto co senador estatal Charles A. Porter, o contratista C. Kennedy Crossan e Ludwig S. Filbert, de obter beneficios fraudulentos a trav\u00e9s da \"Danville Bessemer Company\".\nSnowden finou o 7 de setembro de 1912 en Filadelfia, como consecuencia dunha doenza de nove meses. O seu corpo soterrouse no cemiterio Laurel Hill.\nVida familiar.\nO 16 de febreiro de 1864, Snowden casou con Elizabeth Robinson Smith (1841-1910), con quen tivo d\u00faas fillas e dous fillos: Caroline Smith Snowden (1865-1960), Mary Buchanan Snowden (nada en 1866), Charles Randolph Snowden (1871-1913) e Archibald Loudon Snowden (1878-1878)."}
{"id": "593503", "revid": "65337", "url": "https://gl.wikipedia.org/wiki?curid=593503", "title": "Archibald Loudon Snowden", "text": ""}
{"id": "593504", "revid": "5863", "url": "https://gl.wikipedia.org/wiki?curid=593504", "title": "Mar\u00eda Eugenia Blanco Iglesias", "text": ""}
{"id": "593506", "revid": "5863", "url": "https://gl.wikipedia.org/wiki?curid=593506", "title": "Anfibolita", "text": "A anfibolita \u00e9 unha rocha metam\u00f3rfica que cont\u00e9n anf\u00edbolos, especialmente horneblenda e actinolita, as\u00ed como feldespatos plaxioclasios, pero con pouco ou ning\u00fan cuarzo. \u00c9 de cores escuras e densa, cunha estrutura debilmente foliada ou xistosa. As pequenas escamas ou follas brancas e negras da rocha a mi\u00fado danlle unha aparencia caracter\u00edstica.\nA anfibolita f\u00f3rrmase frecuentemente por metamorfismo de rochas \u00edgneas m\u00e1ficas, como os basaltos. Por\u00e9n, como o metamorfismo crea minerais enteiramente baseados na qu\u00edmica do prot\u00f3lito (rocha de orixe), certas \"margas sucias\" e sedimentos volc\u00e1nicos poden tam\u00e9n metamorfizarse dando unha ensamblaxe de anfibolitas. Os dep\u00f3sitos que conte\u00f1en dolomita e siderita tam\u00e9n orixinan facilmente anfibolitas (tremolita-xisto, grunerita-xisto e outros) especialmente onde houbo certo grao de metamorfismo de contacto causado por masas de magma gran\u00edtico adxacentes. O basalto metamorfizado (metabasalto) crea \"ortoanfibolitas\" e outras litolox\u00edas quimicamente apropiadas crean \"paraanfibolitas\".\nA\u00ednda que as tremolitas son un anf\u00edbolo metam\u00f3rfico, deriva m\u00e1is comunmente de rochas ultram\u00e1ficas altamente metamorfizadas e as\u00ed os xistos de talco-tremolita non se consideran xeralmente unha variedade de anfibolita. Unha rocha \u00edgnea plut\u00f3nica holocristalina composta primeiramente de anf\u00edbolo horneblenda denom\u00ednase horneblendita, que adoita ser unha rocha cumul\u00edtica cristalina. As rochas \u00edgneas con m\u00e1is do 90% de anf\u00edbolos que te\u00f1en unha matriz de feldespato poden ser lampr\u00f3fitos.\nOrtoanfibolitas e paraanfibolitas.\nAs rochas metam\u00f3rficas compostas principalmente de anf\u00edbolo, plaxioclasio, con minerais subordinados como epidota, zoisita, clorita, cuarzo, titanita e minerais accesorios como o leucoxeno, ilmenita e magnetita, que te\u00f1en como prot\u00f3lito unha rocha \u00edgnea co\u00f1\u00e9cense como \"ortoanfibolitas\".\nA \"paraanfibolita\" xeralmente ten a mesma ensamblaxe de minerais no equilibrio que a ortoanfibolita, con m\u00e1is biotita, e pode inclu\u00edr m\u00e1is cuarzo, plaxioclasio e, dependendo do prot\u00f3lito, m\u00e1is calcita/aragonita e wollastonita.\nA mi\u00fado a forma m\u00e1is f\u00e1cil de determinar a verdadeira natureza dunha anfibolita \u00e9 inspeccionar as s\u00faas relaci\u00f3ns de campo; especialmente se est\u00e1 interdixitada con outras rochas metasedimentarias, especialmente grauvacas e outras rochas sedimentrias. Se a anfibolita parece transgredir as aparentes superficies de estratificaci\u00f3n do prot\u00f3lito \u00e9 unha ortoanfibolita, xa que isto indica que era un dique.\nPor tanto, a xeoqu\u00edmica completa da rocha serve para distinguir a orto- da paraanfibolita.\nAcu\u00f1ouse a palabra \"metabasalto\" en boa parte para evitar a confusi\u00f3n entre a ortoanfibolita e a paraanfibolita. Este termo recom\u00e9ndano algunhas instituci\u00f3ns (como o Servizo xeol\u00f3xico brit\u00e1nico) cando \u00e9 posible determinar a a orixe da rocha a partir s\u00f3 das s\u00faas caracter\u00edsticas (e non a partir das s\u00faas relaci\u00f3ns de campo), especialmente cando o grao de metamorfismo \u00e9 baixo.\nFacies das anfibolitas.\nA anfibolita define un conxunto de condici\u00f3ns particulares de temperatura e presi\u00f3n co\u00f1ecidos como a \"facies de anfibolita\". Por\u00e9n, debe terse precauci\u00f3n antes de realizar un mapa metam\u00f3rfico base\u00e1ndose s\u00f3 na anfibolita.\nPrmeiro, para que unha ortoanfibolita ou anfibolita se clasifiquen como anfibolita metam\u00f3rfica, debe ser certo que o anf\u00edbolo na rocha sexa un produto do progresivo ou pr\u00f3grado e non do retr\u00f3grado. Por exemplo, o anf\u00edbolo actinolita \u00e9 un produto com\u00fan de metamorfismo retr\u00f3grado do metabasalto nas condici\u00f3ns da facies dos xistos verdes (superior). A mi\u00fado este tomar\u00e1 a forma cristalina e o h\u00e1bito da ensamblaxe do prot\u00f3lito orixinal; a actinolita que substit\u00fae pseudomorficamente o piroxeno \u00e9 un signo de que a anfibolita pode non representar o pico dun grao metam\u00f3rfico da facies da anfibolita. \nO xisto de actinolita \u00e9 a mi\u00fado o resultado de alteraci\u00f3n hidrotermal ou metasomatismo, e as\u00ed pode que non sexa necesariamente un bo indicador de condici\u00f3ns metam\u00f3rficas cando se toma illadamente.\nSegundo, as microestruturas e tama\u00f1o de cristal da rocha deben ser as apropiadas. As condici\u00f3ns da facies da anfibolita experim\u00e9ntanse a temperaturas que pasan de 500\u00a0\u00b0C e a presi\u00f3ns de menos de 1,2 GPa, dentro do campo de deformaci\u00f3n d\u00factil. A textura de gneis pode aparecer preto, cando non xusto, nas zonas da milonita, e pode haber foliaci\u00f3ns e comportamento d\u00factil, inclu\u00edndo lineaci\u00f3ns de estiramento.\nA\u00ednda que non \u00e9 imposible que te\u00f1a unha mineralox\u00eda que lembre a do prot\u00f3lito, isto \u00e9 raro. M\u00e1is com\u00fan \u00e9 encontrar fenocristais de piroxeno, olivina, plaxioclasio e mesmo anf\u00edbolo magm\u00e1tico como a pargasita pseudomorfizada. A mi\u00fado cons\u00e9rvanse as texturas magm\u00e1ticas orixinais, especialmente a estratificaci\u00f3n magm\u00e1tica en intrusi\u00f3ns estratificadas.\nAs ensamblaxes minerais en equilibrio da facies da anfibolita de varios tipos de prot\u00f3litos consisten en:\nA facies da anfibolita adoita ser o produto das secuencias metam\u00f3rficas da \"secuencia da facies barroviana\" ou da \"secuencia da facies Abukuma\" avanzada. A facies da anfibolita \u00e9 o resultado do enterramento continuo e o quentameno unha vez que se supera a facies dos xistos verdes. Un maior enterramento e compresi\u00f3n metam\u00f3rfica (pero pouca calor extra) conduce ao metamorfismo da facies das ecloxitas; con m\u00e1is calor a maior\u00eda das rochas empezan a fundir a partir dos 650 a 700\u00a0\u00b0C en presenza de auga. Por\u00e9n, en rochas secas, a calor (e enterramento) adicional poden causar as condici\u00f3ns da facies da granulita.\nUralita.\nA uralita \u00e9 unha piroxenita especial alterada hidrotermalmente; durante a circulaci\u00f3n hidrotermal autox\u00e9nica a mineraloxia primaria dun piroxeno e plagioclasio, etc. alterouse a actinolita e saussurita (albita + epidota). A textura \u00e9 distintiva, radial. Foi descrita orixinalmente nos Montes Urais.\nEpidiorita.\nO termo arcaico \"epidiorita\" util\u00edzase \u00e1s veces, especialmente en Europa, para referirse a ortoanfibolita metamorfizada con prot\u00f3lito de diorita, gabro ou outras rochas intrusivas m\u00e1ficas. Na epidiorita o clinopiroxeno orixinal (as m\u00e1is das veces auxita) foi substitu\u00eddo polo anf\u00edbolo fibroso \"uralita\".\nUsos.\nA anfibolita \u00fasase como material para a construci\u00f3n, pavimentos, fachadas, especialmente debido \u00e1s s\u00faas texturas atractivas, cor escura, dureza e facilidade de pu\u00eddo e pola s\u00faa dispo\u00f1ibilidade.\nA anfibolita foi o material preferido para a produci\u00f3n de aixolas en Europa central no Neol\u00edtico nas culturas da oler\u00eda de bandas e de R\u00f6ssen."}
{"id": "593507", "revid": "23204", "url": "https://gl.wikipedia.org/wiki?curid=593507", "title": "Eleanor Marx", "text": "Jenny Julia Eleanor Marx, nada en Londres o 16 de xaneiro de 1855, e finada o 31 de marzo de 1898, tam\u00e9n chamada Eleanor Aveling e co\u00f1ecida pola s\u00faa familia como Tussy, foi unha activista pol\u00edtica socialista e autora marxista brit\u00e1nica e alem\u00e1, filla m\u00e1is nova de Karl Marx. En marzo de 1898, tras descubrir que Edward Aveling, o seu socio e destacado marxista brit\u00e1nico, casara en segredo cunha xove actriz, suicidouse con cianuro aos 43 anos.\nBiograf\u00eda.\nEleanor Marx, foi a menor dos fillos do fil\u00f3sofo e economista Karl Marx e a escritora e pensadora pol\u00edtica Johanna Bertha Julie von Westphalen. Educada na s\u00faa casa, chegou a dominar o franc\u00e9s e o alem\u00e1n ademais do ingl\u00e9s e co paso do tempo converteuse na secretaria do seu pai.\nA familia chamouna \"Tussy\" dende moi nova. Mostrou un interese na pol\u00edtica, incluso escribindo a figuras pol\u00edticas durante a s\u00faa infancia. O aforcamento dos \"M\u00e1rtires de M\u00e1nchester\" cando ti\u00f1a doce anos, arrepiouna e sentiu simpat\u00eda para sempre polos Fenianos. \nEn casa de Eleanor Marx toda a familia l\u00eda obras de historia, filosof\u00eda, as obras de Darwin, escritos de Hegel, Rousseau e Fourier, novelas de Balzac e Dickens, a poes\u00eda de Goethe. A narraci\u00f3n de historias do seu pai tam\u00e9n inspiraron o seu interese na literatura. Ela prefer\u00eda a William Shakespeare entre todas as lecturas e pod\u00eda recitar pasaxes das s\u00faas obras \u00e1 idade de tres anos, espertando as\u00ed o seu amor polo teatro.\nNa s\u00faa adolescencia este amor por Shakespeare levou \u00e1 formaci\u00f3n do \"Club Dogberry\" no que ela, a s\u00faa familia e a familia de Clara Collet, recitaban a Shakespeare mentres o seu pai observaba.\nMentres Karl Marx escrib\u00eda a s\u00faa grande obra \"Das Kapital\" na casa familiar, a s\u00faa filla m\u00e1is nova actuaba no seu estudo. O pai inventou e narrou unha historia para a s\u00faa filla baseada nun antiheroe chamado Hans R\u00f6ckle. Ela contou que esta foi unha das s\u00faas historias favoritas da infancia. A historia \u00e9 significativa porque ofrec\u00eda a Tussy lecci\u00f3ns a trav\u00e9s da alegor\u00eda da cr\u00edtica de Marx \u00e1 econom\u00eda pol\u00edtica que estaba a escribir en \"Das Kapital\".\nDe adulta, Eleanor estivo involucrada na traduci\u00f3n e edici\u00f3n dos volumes de \"Das Kapital\". Tam\u00e9n editou as conferencias de Marx \"Valor, Prezo e Beneficio\" e \"Traballo Asalariado e Capital\", que se baseaban no mesmo material, en libros.\nA bi\u00f3grafa de Eleanor Marx, Rachel Holmes, escribe: \"A intimidade da infancia de Tussy con Marx mentres escrib\u00eda o primeiro volume de \"Das Kapital\" proporcionoulle unha profunda base na historia econ\u00f3mica, pol\u00edtica e social brit\u00e1nica. Tussy e \"Capital\" creceron xuntos\".\nTraxectoria.\nPrimeiros anos.\nAo dezaseis anos, Eleanor Marx empezou a militar activamente en Londres, participando na organizaci\u00f3n do Congreso da Asociaci\u00f3n Internacional de Traballadores e no comit\u00e9 de axuda aos refuxiados da Comuna de Par\u00eds. Converteuse na secretaria do seu pai e acompa\u00f1ouno por todo o mundo a conferencias socialistas. Un ano m\u00e1is tarde, namorouse de Prosper-Olivier Lissagaray, xornalista e participante da Comuna de Par\u00eds, que fuxira a Londres tras a supresi\u00f3n da Comuna. Karl Marx desaprobaba a relaci\u00f3n pola diferenza de idade entre ambos, xa que Lissagaray ti\u00f1a 34 anos. \nEn maio de 1873, con 18 anos quixo independizarse e mudouse a Brighton onde traballou de profesora nunha academia de mulleres. Esta situaci\u00f3n non durou moito e regresou a Londres en setembro de 1873. Continuou co seu activismo -que non o deixara- e participou nos debates sobre Irlanda, os intentos de formaci\u00f3n dun partido socialista independente e a campa\u00f1a de amnist\u00eda para os comuneiros.\nEn 1876 axudou a Lissagaray a escribir a Historia da Comuna de 1871, e m\u00e1is tarde traduciuna ao ingl\u00e9s.\nA principios de 1880, tivo que coidar dos seus pais anci\u00e1ns, pero a s\u00faa nai morreu en decembro de 1881. A partir de agosto de 1882 tam\u00e9n coidou ao seu novo sobri\u00f1o Jean Longuet durante varios meses, aliviando a carga da s\u00faa irm\u00e1 maior, Jenny Longuet, que morreu en xaneiro de 1883 de cancro de vejiga.\nTrala morte do seu pai, en 1883, empeza a traballar xunto a Engels para preservar o seu legado, os seus manuscritos e a s\u00faa correspondencia. Eleanor Marx e Edward Aveling, supervisados por Friedrich Engels, prepararon a primeira edici\u00f3n en ingl\u00e9s do volume I de \"Das Kapital\", publicado en 1887. \u00c1 morte de Engels en 1895, clasificaron e almacenaron xuntos os extensos documentos do seu pai.\nCarreira.\nEn 1884, uniuse \u00e1 Federaci\u00f3n Social Dem\u00f3crata dirixida por Henry Hyndman e foi elixida para entrar na s\u00faa executiva, empregando parte do seu tempo en dar conferencias sobre socialismo. Ese mesmo ano chegar\u00eda a ser unha dos fundadores da liga Socialista (formaci\u00f3n rival da Federaci\u00f3n) do mesmo xeito que a s\u00faa parella naquel momento, Edward Aveling.\nEleanor Marx colaborou con Engels lendo e discutindo os borradores do libro \"A orixe da familia, a propiedade privada e o Estado\" (1884), obra pioneira do feminismo socialista. Posteriormente publicou xunto a Edward Aveling, o seu propio traballo: \"A cuesti\u00f3n da muller\", \"un punto de vista socialista\". Ela defendeu que a loita pola emancipaci\u00f3n das mulleres s\u00f3 pod\u00eda lograrse no socialismo, e que esta \u00e9 un prerrequisito para aquel.\nLiga Socialista.\nEn 1885, despois dunha amarga pol\u00e9mica, houbo unha divisi\u00f3n na organizaci\u00f3n. Eleanor Marx e outras persoas deixaron o SDF, e fundaron a liga Socialista rival.\nA escisi\u00f3n ti\u00f1a d\u00faas causas fundamentais: problemas de personalidade, xa que Hyndman foi acusado de dirixir o SDF de forma ditatorial, e desacordos sobre o tema do internacionalismo. Neste punto Hyndman foi acusado por Marx, entre outros, de tendencias nacionalistas. Por exemplo, opo\u00f1iase \u00e1 idea de Marx de enviar delegados ao Partido dos Traballadores franc\u00e9s calificando a proposta de \"manobra familiar\", xa que a irm\u00e1 de Eleanor Marx, Laura, e o seu marido Paul Lafargue eran membros dese partido. Polo tanto, tanto Marx como Aveling convert\u00e9ronse en membros fundadores da liga Socialista, cuxo membro m\u00e1is destacado era William Morris.\nOutros l\u00edderes da liga Socialista foron Ernest Belfort Bax, Sam Mainwaring e Tom Mann, estes dous \u00faltimos representantes da clase obreira. Annie Besant tam\u00e9n era un membro activo. Marx escrib\u00eda unha columna regular chamada \"Rexistro do Movemento Revolucionario Internacional\" para o xornal mensual da liga Socialista, Commonweal.\nEn 1884, Marx co\u00f1eceu a Clementina Black, escritora e sindicalista, e involucrouse na Liga de Sindicatos de Mulleres. Ela continuar\u00eda apoiando numerosas folgas, inclu\u00edndo a folga de Bryant &amp; May de 1888 e a folga dos peiraos de Londres de 1889. Falou cos folguistas de Silvertown nunha reuni\u00f3n aberta en novembro de 1889 xunto coas s\u00faas amigas Edith Ellis e Honor Brooke. Axudou a organizar o Sindicato de Traballadores do Gas e escribiu numerosos libros e artigos.\nEn 1885, axudou a organizar o Congreso Socialista Internacional en Par\u00eds. Ao ano seguinte, percorreu os Estados Unidos xunto con Aveling e o socialista alem\u00e1n Wilhelm Liebknecht, recadando di\u00f1eiro para o Partido Socialdem\u00f3crata de Alema\u00f1a.\nDurante o ano 1886, Marx e Aveling percorreron 35 cidades dos Estados Unidos invitados polo Partido Socialista Laborista. Eleanor Marx falaba sobre a situaci\u00f3n no traballo das mulleres obreiras. O movemento sindical estadounidense era un fervedoiro, coincidindo ademais co encarceramento dos m\u00e1rtires de Chicago, que foron fusilados aquel ano.\nA xira foi un \u00e9xito, pero ao final houbo unhas denuncias contra Aveling, que malgastou parte do di\u00f1eiro do Partido Socialista Laborista en gastos superfluos. \nA finais do decenio de 1880, a liga Socialista estaba profundamente dividida entre os que avogaban pola acci\u00f3n pol\u00edtica e os seus opo\u00f1entes, que \u00e1 s\u00faa vez estaban divididos entre aqueles que, como William Morris, consideraban que as campa\u00f1as parlamentarias representaban compromisos e corrupci\u00f3ns inevitables, e unha \u00e1 anarquista que se opu\u00f1a por principio a toda pol\u00edtica electoral. Marx e Aveling, como firmes defensores do principio da participaci\u00f3n nas campa\u00f1as pol\u00edticas, atop\u00e1ronse nunha inc\u00f3moda minor\u00eda no partido. Na 4.\u00aa Conferencia Anual da liga Socialista a rama de Bloomsbury, \u00e1 que pertenc\u00edan Marx e Aveling, propuxo que se convocase unha reuni\u00f3n de todos os organismos socialistas para discutir a formaci\u00f3n dunha organizaci\u00f3n unida. Esta resoluci\u00f3n foi rexeitada por unha marxe substancial, do mesmo xeito que outra presentada pola mesma rama en apoio da disputa de escanos nas elecci\u00f3ns locais e parlamentarias. Ademais, a liga Socialista suspendeu nesta ocasi\u00f3n aos 80 membros da rama de Bloomsbury, alegando que o grupo presentara candidatos conxuntamente co SDF, en contra da pol\u00edtica do partido. A rama de Bloomsbury sa\u00edu as\u00ed da liga Socialista para unha nova, a\u00ednda que breve, existencia independente como a Sociedade Socialista de Bloomsbury.\nDomingo Sanguento (Londres).\nXunto con moitos outros socialistas l\u00edderes, Eleanor Marx tomou un papel activo na organizaci\u00f3n da manifestaci\u00f3n de Londres do 13 de novembro de 1887 que resultou na supresi\u00f3n do Domingo Sanguento (1887). Houbo outras manifestaci\u00f3ns despois, con Marx instando \u00e1 li\u00f1a radical. Despois do Domingo Sanguento, escribiu un informe sobre o tratamento brutal de mulleres activistas e manifestantes a mans da polic\u00eda, condenando as s\u00faas acci\u00f3ns de atacar \u00e1s mulleres.\nEn 1893, Keir Hardie fundou o Partido Laborista Independente (ILP). Marx asistiu \u00e1 conferencia de fundaci\u00f3n como observadora, mentres que Aveling era un delegado. O seu obxectivo de cambiar as posici\u00f3ns do ILP cara ao marxismo fracasou, con todo, xa que o partido permaneceu baixo unha forte influencia socialista cristi\u00e1. En 1897, Marx e Aveling reincorpor\u00e1ronse \u00e1 Federaci\u00f3n Socialdem\u00f3crata, como a maior\u00eda dos antigos membros da liga Socialista.\nTraballos de traduci\u00f3n.\nTras ser admitida na Sala de Lectura do Museo Brit\u00e1nico, Eleanor Marx comezou a traballar como tradutora remunerada a finais de 1870. Pasou moitos d\u00edas tomando informaci\u00f3n e traballando nas s\u00faas traduci\u00f3ns. A finais de 1880, realizou a primeira traduci\u00f3n ao ingl\u00e9s de \"Madame Bovary\" de Gustave Flaubert.Tam\u00e9n traduciu ao alem\u00e1n \"Reuben Sachs\" de Amy Levy. Estivo involucrada como tradutora ou editora en 14 obras co\u00f1ecidas.\nParticipaci\u00f3n no teatro.\nNa d\u00e9cada de 1880, Eleanor Marx interesouse m\u00e1is polo teatro e adicouse \u00e1 actuaci\u00f3n. Era unha gran defensora das obras de Henrik Ibsen e cr\u00eda que o teatro pod\u00eda desempe\u00f1ar un papel importante no rexeitamento dos puntos de vista tradicionais do amor e o matrimonio e como medio para propagar o socialismo. En 1886, realizou unha lectura innovadora, a\u00ednda que cr\u00edticamente infrutuosa, de Casa de bonecas de Henrik Ibsen en Londres, con ela mesma como Nora Helmer, Aveling como Torvald Helmer e George Bernard Shaw como Krogstad.\nAprendeu expresamente o noruegu\u00e9s para traducir as obras de Ibsen ao ingl\u00e9s, e en 1888, foi a primeira en traducir \"An Enemy of Society\". Dous anos despois, a obra foi revisada e rebautizada \"Un inimigo do pobo\" por William Archer. Marx tam\u00e9n traduciu \"A dama do mar\" de Ibsen en 1890.\nMorte.\nEn 1898, Eleanor descubriu que Edward Aveling, enfermo e con quen segu\u00eda comprometida, casara en segredo cunha xove actriz. A enfermidade de Aveling parec\u00edalle terminal, e Eleanor estaba profundamente deprimida pola falta de fe do home que amaba.\nO 31 de marzo de 1898, Eleanor enviou \u00e1 s\u00faa doncela ao farmac\u00e9utico local cunha nota na que asinou as iniciais do home que o qu\u00edmico co\u00f1ec\u00eda como \"Dr. Aveling\", pedindo cloroformo (algunhas fontes din \"padiorium\") e unha pequena cantidade de cianuro de hidr\u00f3xeno (ent\u00f3n chamado \"\u00e1cido pr\u00fasico\") para o seu can.\u00a0Ao recibir o paquete, Eleanor asinou un recibo polos velenos e enviou \u00e1 doncela \u00e1s farmacias para que devolvese o talonario de recibos. Eleanor logo retirouse \u00e1 s\u00faa habitaci\u00f3n, escribiu d\u00faas breves notas de suicidio, espiuse, meteuse na cama e tragouse o veleno.\nA doncela, cando regresou, descubriu a Eleanor na cama, sen apenas respirar. Chamou a un m\u00e9dico, pero Eleanor morrera cando el chegou. Ti\u00f1a 43 anos. Un exame \"post mortem\" determinou que a causa da morte foi veleno. A investigaci\u00f3n posterior dun forense emitiu un veredicto de \"suicidio mentres estaba nun estado de tolemia temporal\", aclarando a Aveling de irregularidades criminais, pero foi amplamente vilipendiado en toda a comunidade socialista por causar que Eleanor quit\u00e1sese a vida.\nO 5 de abril de 1898 celebrouse un funeral nunha sala da estaci\u00f3n de tren London Necropolis en Waterloo, ao que asistiu unha gran multitude de doentes. Os discursos estiveron a cargo de Aveling, Robert Banner, Eduard Bernstein, Pete Curran, Henry Hyndman e Will Thorne. Despois do memorial, o corpo de Eleanor Marx foi trasladado por ferrocarril a Woking e foi incinerado. Unha urna que conti\u00f1a as s\u00faas cinzas foi posteriormente mantida a salvo por unha sucesi\u00f3n de organizaci\u00f3ns de esquerda, inclu\u00edda a Federaci\u00f3n Socialdem\u00f3crata, o Partido Socialista Brit\u00e1nico e o Partido Comunista de Gran Breta\u00f1a, antes de finalmente ser enterrada xunto aos restos de Karl Marx e outros membros da familia na tumba de Karl Marx no cemiterio de Highgate en Londres en 1956.\nO 9 de setembro de 2008 colocouse unha placa azul do Patrimonio Ingl\u00e9s na casa de 7 Jewish Walk, Sydenham, ao sueste de Londres, onde Eleanor pasou os \u00faltimos anos da s\u00faa vida.\nO 5 de setembro de 2020 estreouse a pel\u00edcula biogr\u00e1fica \"Miss Marx\" dirixida por Susanna Nicchiarelli e protagonizada por Romola Garai sobre a vida de Elenor no Festival de Cine de Venecia.\nRepresentaci\u00f3n no cine.\nA s\u00faa vida foi retratada na longametraxe \"Miss Marx\" (2020) de Susanna Nicchiarelli, interpretada por Romola Garai."}
{"id": "593508", "revid": "22570", "url": "https://gl.wikipedia.org/wiki?curid=593508", "title": "Elecci\u00f3ns parlamentarias de Andorra de 2023", "text": "As elecci\u00f3ns parlamentarias de Andorra de 2023 celebraranse o 2 de abril de 2023 para elixir aos 28 escanos do Consello Xeral de Andorra.\nAntecedentes.\nTres partidos formaron unha coalici\u00f3n de goberno despois das elecci\u00f3ns parlamentarias de 2019, composta polos Dem\u00f3cratas por Andorra, os Liberales de Andorra e Ciudadanos Comprometidos con Xavier Espot Zamora como Presidente do Goberno de Andorra.\nSistema electoral.\nEl\u00edxense vinte e oito conselleiros xerais (en catal\u00e1n: \"consellers generales\"), en base a listas pechadas dos partidos.\nCatorce conselleiros xerais en representaci\u00f3n das sete parroquias (dous conselleiros por parroquia) son elixidos da lista con m\u00e1is votos en cada parroquia. Outros catorce conselleiros xerais son elixidos de listas nacionais utilizando o m\u00e9todo do resto maior. \nAs listas parroquiais e a lista nacional son independentes entre si: a mesma persoa non pode aparecer tanto na lista nacional coma nunha lista parroquial, e os votantes emiten dous votos separados. Non hai requisito de votar polo mesmo partido en ambas listas. "}
{"id": "593510", "revid": "1888", "url": "https://gl.wikipedia.org/wiki?curid=593510", "title": "Manuel D\u00edaz Cardama", "text": "Manuel D\u00edaz Cardama, nado en Santiago de Compostela en decembro de 1908 e finado en Madrid en decembro de 2001, foi un avogado e pol\u00edtico galego.\nTraxectoria.\nFillo de Juan D\u00edaz Rey e Concepci\u00f3n Cardama Dur\u00e1n. Estudou o bacharelato no Instituto de Santiago de Compostela e licenciose en Dereito pola Universidade de Santiago de Compostela. Afiliado \u00e1 Agrupaci\u00f3n Socialista de Santiago de Compostela dende 1929, foi presidente das JSE. Sufriu detenci\u00f3ns gobernativas de 15 d\u00edas en outubro de 1934 e en 1935. En marzo de 1935 foi un dos asinantes do manifesto dos intelectuais compostel\u00e1ns solicitando ao presidente da Rep\u00fablica o indulto dos condenados a morte. En xu\u00f1o de 1936 presentouse \u00e1s oposici\u00f3ns para xudicatura en Madrid.\nLogo do golpe de Estado do 18 de xullo de 1936 foi detido pasando dez meses en prisi\u00f3n. Foi multado polo Comandante Militar de Santiago con 250 pesetas en xu\u00f1o de 1937 por \"propalar conceptos contrarios al Glorioso Movimiento Nacional\". Sometido a depuraci\u00f3n, foi dado de baixa no Corpo de aspirantes \u00e1 xudicatura en outubro de 1937.\nIntentou pasar \u00e1 zona leal conseguindo chegar a Catalu\u00f1a a trav\u00e9s de Francia por Port-Bou o 6 de xaneiro de 1938. Foi nomeado maxistrado da Audiencia de Lleida o 22 de febreiro, permanecendo neste posto ata a ca\u00edda de Catalu\u00f1a. Marchou Francia o 9 de febreiro pasando a fronteira por Puigcerd\u00e1. Estivo no Refuxio de Vernet les Bains (Pireneos Orientais) e despois residiu en Orleans (Loiret) e Par\u00eds. O 13 de xullo embarcou coa s\u00faa irm\u00e1 Mar\u00eda del Carmen D\u00edaz Cardama no buque \"Mexique\" no porto de Pauillac (Gironde) rumbo a M\u00e9xico, arrivando a Veracruz o 27 de xullo de 1939. Abr\u00edronlle expediente de responsabilidades pol\u00edticas. Trasladouse a Cidade de M\u00e9xico onde inicialmente traballou na f\u00e1brica de mosaicos Am\u00e9rica e pertenceu \u00e1 Agrupaci\u00f3n Socialista Espa\u00f1ola do PSOE, da que formaba parte a finais dos anos sesenta.\nRetornou a Espa\u00f1a, foi rehabilitado como maxistrado en outubro de 1976, e destinado \u00e1 Audiencia Territorial de Barcelona, de onde se xubilou en decembro de 1979. Finou en Madrid en decembro de 2001.\nVida persoal.\nCasou con Carmen L\u00f3pez Todo."}
{"id": "593512", "revid": "89787", "url": "https://gl.wikipedia.org/wiki?curid=593512", "title": "Elecci\u00f3ns parlamentarias de Grecia de 2023", "text": "As elecci\u00f3ns lexislativas de Grecia levaranse a cabo o 6 de agosto de 2023 ou antes. Disputaranse os 300 escanos do Consello dos Helenos.\nEsta ser\u00e1 a primeira elecci\u00f3n desde 1990 na que o sistema electoral non incluir\u00e1 o sistema de escanos extra, logo da derogaci\u00f3n de 2016 da representaci\u00f3n semiproporcional.\nSistema electoral.\nA Rep\u00fablica Hel\u00e9nica conta cun Parlamento unicameral, tam\u00e9n chamado \"Voul\u00ed\", composto por 300 escanos cubertos durante catro anos mediante votaci\u00f3n proporcional plurinominal con listas abertas e cun limiar electoral do 3% en 59 circunscrici\u00f3ns electorais. Unha delas, abrangue todo o pa\u00edse e representa doce escanos, mentres que as demais circunscrici\u00f3ns mandan entre 1 e 18 escanos por circunscrici\u00f3n, segundo as s\u00faas poboaci\u00f3ns. Sete, delas, tan s\u00f3 aportan un escano. O sistema de votaci\u00f3n nestas, polo tanto, \"de facto,\" maior\u00eda uninominal a unha volta.\nAo seren listas abertas, os electores te\u00f1en a posibilidade de realizar un voto preferente a un m\u00e1ximo de catro candidatos da lista pola que votan. Unha vez realizado o escrutinio, os 243 escanos proporcionais rep\u00e1rtense segundo o m\u00e9todo de Hagenbach-Bischoff entre t\u00f3dalas listas que superan o limiar do 3% dos votos v\u00e1lidos e e os candidatos que obtiveron o maior n\u00famero de votos en cada unha das listas, ter\u00e1n un escano con car\u00e1cter prioritario.\nA idade m\u00ednima para presentarse ao Parlamento \u00e9 de 25 anos e o voto \u00e9 obrigatorio para t\u00f3dolos electores menores de 70 anos, cunha pena de prisi\u00f3n te\u00f3rica que vai dun mes a un ano, sendo o rexistro de votantes autom\u00e1tico. As\u00ed e todo, a\u00ednda nunxa se levou a cabo esa disposici\u00f3n punitiva. Desde 2019, a idade para ter dereito a voto \u00e9 de dezasete anos.\nCambios recentes.\nEstas son as primeiras elecci\u00f3ns lexislativas que non incl\u00faen bonificaci\u00f3n maioritaria desde as elecci\u00f3ns de 1990. Esta bonificaci\u00f3n asignaba 50 escanos ao partido que venc\u00eda, distribu\u00edndose os outros 250 proporcionalmente. Representando o 16,7% do total de escanos permit\u00eda, teoricamente, que un partido obtivese a maior\u00eda absoluta cando obtivese polo menos o 40,4% dos votos. Non obstante, esta cifra diminu\u00edu cando moitos partidos non superaban o limiar electoral do 3%. As\u00ed, durante as elecci\u00f3ns de maio de 2012, sete partidos de trinta e dous traspasaron o limiar, o que tivo como efecto rebaixar a cota m\u00ednima de votos para acadar a maior\u00eda absolluta ata o 32,8%.\nA bonificaci\u00f3n maioritaria quedou suprimida pola reforma da lei electoral de xullo de 2016, nunha lexislatura na que SYRIZA tivera maior\u00eda. Isto debeuse a unha disposici\u00f3n constitucional sobre as emendas \u00e1 lei electoral: neces\u00edt\u00e1base unha maior\u00eda de dous terzos (200 o m\u00e1is votos do \"Vouli\") para que a lei entrase en vigor de inmediato e, a falta de tal maior\u00eda cualificada, xorde unha lei electoral. Entrar\u00e1 en vigor s\u00f3 na seguinte elecci\u00f3n. A lei de SYRIZA de 2016 era un regreso \u00e1 representaci\u00f3n proporcional simple na que os 300 escanos son elixidos por representaci\u00f3n proporcional plen e se abandonaba o bono con prima de maior\u00eda de 50 escanos vixente dende 1990 (a\u00ednda que os l\u00edmites se modificaron co tempo). Por\u00e9n, como a lei non conseguiu a maior\u00eda cualificada necesaria de dous terzos, s\u00f3 se aplicou a partir da seguinte lexislatura, polo que non entrou en vigor para as elecci\u00f3ns de 2019, sen\u00f3n para as elecci\u00f3ns de 2023.\nEn xaneiro de 2020, pouco despois de regresar ao poder, Nova Democracia, que sempre fora partidario dos bonos maioritarios dende 1974, aprobou unha nova lei electoral para restablecelos, a\u00ednda que baixo unha f\u00f3rmula moi diferente. A lista do partido que ga\u00f1ase recib\u00eda 20 escanos adicionais (antes 50), a condici\u00f3n de que obtivese m\u00e1is dos 25% dos votos emitidos. A bonificaci\u00f3n \u00e9 de 20 escanos m\u00e1is 1 escano en incrementos do 0,5% por encima do 25% dos votos, ata un m\u00e1ximo de 50 escanos para un total do 40% dos votos. Os restantes escanos variables rep\u00e1rtense proporcionalmente para que o total sexa sempre de 300. Mais, como esta lei, tampouco logrou como a anterior obter os votos de 200 deputados sobre 300, non se aplicar\u00e1 nas elecci\u00f3ns lexislativas de 2023 que, polo tanto, te\u00f1en lugar cun sistema proporcional integral, sen\u00f3n nas seguintes. \u00c9 dicir, nas de 2027 a m\u00e1is tardar)."}
{"id": "593514", "revid": "98629", "url": "https://gl.wikipedia.org/wiki?curid=593514", "title": "Elecci\u00f3ns parlamentarias de Turqu\u00eda de 2023", "text": "As elecci\u00f3ns parlamentarias turcas de 2023 est\u00e1n programadas para o 14 de maio de 2023, como parte das elecci\u00f3ns xerais de 2023, xunto coas elecci\u00f3ns presidenciais do mesmo d\u00eda.\nOs votantes de 87 distritos electorais elixir\u00e1n a 600 membros do Parlamento para a Grande Asemblea Nacional de Turqu\u00eda por un per\u00edodo de cinco anos, formando o 28\u00ba Parlamento do pa\u00eds.\nSistema electoral.\nOs 600 membros da Grande Asemblea Nacional de Turqu\u00eda ser\u00e1n elixidos por representaci\u00f3n proporcional de listas de partidos en 87 distritos electorais, polo m\u00e9todo D'Hondt. Aos efectos das elecci\u00f3ns lexislativas, 77 das 81 provincias de Turqu\u00eda permanecen como distrito \u00fanico. Debido \u00e1 s\u00faa gran poboaci\u00f3n, as provincias de Bursa e \u0130zmir div\u00eddense en dous distritos, mentres que as provincias de Ancara e Istambul div\u00eddense cada unha en tres. De acordo coa Constituci\u00f3n de Turqu\u00eda, calquera emenda \u00e1 lei electoral s\u00f3 pode aplicarse un ano despois de que entre en vigor.\nL\u00edmite electoral.\nPor iniciativa do gobernante AKP e o seu principal aliado pol\u00edtico, o MHP, o l\u00edmite electoral nacional para que un partido ingrese ao parlamento reduc\u00eduse do 10 ao 7 por cento. Esta foi a primeira reduci\u00f3n do l\u00edmite dende que o introduc\u00edu a Xunta militar tras o golpe de Estado turco de 1980.\nNon hai l\u00edmie para os candidatos independentes. Os partidos pol\u00edticos tam\u00e9n poden optar por participar nas elecci\u00f3ns nunha alianza pol\u00edtica con outros partidos, eliminando o requisito do 7% sempre que a alianza no seu conxunto obte\u00f1a mais do 7% dos votos en total.\nOutras emendas \u00e1 lei electoral incl\u00faen a distribuci\u00f3n de escanos. Anteriormente, os escanos parlamentarios distribu\u00edanse en funci\u00f3n da porcentaxe de votos de cada alianza electoral nun distrito determinado. Agora, os escanos distrib\u00faense base\u00e1ndose unicamente na participaci\u00f3n de votos de cada partido pol\u00edtico nese distrito. Se se aplicara \u00e1s elecci\u00f3ns anteriores, os resultados ter\u00edan sido un pouco m\u00e1is acordes coas preferencias dos votantes. Por exemplo, un escano de Erzurum de IYI (cuarto partido m\u00e1is grande de Erzurum) ser\u00eda para o HDP (terceiro partido m\u00e1is grande de Erzurum) e un escano de Elaz\u0131\u011f de CHP (terceiro partido mais grande de Elaz\u0131\u011f) ser\u00eda para MHP (segundo partido mais grande de Elaz\u0131\u011f).\nDistritos electorais.\nTurqu\u00eda est\u00e1 dividida en 87 distritos electorais, que elixen un certo n\u00famero de membros da Grande Asemblea Nacional de Turqu\u00eda. A Asemblea ten un total de 550 escanos, aos que cada distrito electoral asigna un determinado n\u00famero de deputados en proporci\u00f3n \u00e1 s\u00faa poboaci\u00f3n. O Consello Supremo Electoral de Turqu\u00eda realiza revisi\u00f3ns da poboaci\u00f3n de cada distrito antes das elecci\u00f3ns e pode aumentar ou diminu\u00edr o n\u00famero de escanos dun distrito segundo o seu electorado.\nEn todos os casos, ag\u00e1s en catro, os distritos electorais comparten o mesmo nome e as fronteiras das 81 provincias de Turqu\u00eda, coa excepci\u00f3n de Ancara, Bursa, Izmir e Istambul. As provincias que elixen entre 19 e 36 deputados div\u00eddense en dous distritos electorais, mentres que as provincias que elixen m\u00e1is de 36 deputados div\u00eddense en tres. Como as provincias m\u00e1is poboadas do pa\u00eds, Bursa e Izmir div\u00eddense en dous subdistritos, mentres que Ancara e Istambul se dividen en tres. A distribuci\u00f3n de deputados electos por distrito electoral m\u00f3strase a continuaci\u00f3n.\nPartidos.\nA partir do 13 de xaneiro de 2022, o n\u00famero de partidos que cumpr\u00edan os requisitos de elixibilidade para concorrer \u00e1s pr\u00f3ximas elecci\u00f3ns parlamentarias era de 24. Esta lista non \u00e9 definitiva xa que os partidos pol\u00edticos non elixibles a\u00ednda poden optar a participar nas elecci\u00f3ns cando cumpran os requisitos establecidos na Lei n\u00fam. 298 sobre \"Disposici\u00f3ns b\u00e1sicas sobre elecci\u00f3ns e censos electorais\"."}
{"id": "593518", "revid": "98629", "url": "https://gl.wikipedia.org/wiki?curid=593518", "title": "Kurilsk", "text": "Kurilsk (en ruso: \"\u041a\u0443\u0440\u0438\u043b\u044c\u0441\u043a\", en xapon\u00e9s: \"\u7d17\u90a3\u6751\" \"Shanamura\") \u00e9 unha cidade de Rusia, situada na illa de Iturup, nas illas Kuriles (na \u00d3blast de Sakhalin).\nFundada no s\u00e9culo XVIII, habitada inicialmente polo pobo ainu, a illa foi o fogar dunha colonia rusa a finais do s\u00e9culo XVIII, e m\u00e1is tarde dunha guarnici\u00f3n xaponesa (c. 1800). En 1855, Iturup foi reco\u00f1ecido como territorio xapon\u00e9s polo Tratado de Shimoda.\nEn novembro de 1941, a illa, e outras, serviron de lugar de espera para a frota que navegaba para atacar Pearl Harbor. En 1945, a illa foi ocupada pola Uni\u00f3n Sovi\u00e9tica tras a derrota do Xap\u00f3n ao final da segunda guerra mundial.\nA s\u00faa econom\u00eda bas\u00e9ase na pesca, principalmente do salm\u00f3n. A illa conta cun porto e un aeroporto."}
{"id": "593519", "revid": "27249", "url": "https://gl.wikipedia.org/wiki?curid=593519", "title": "Tripura", "text": "Tripura \u00e9 un dos vinte e nove estados que, xunto cos sete territorios da Uni\u00f3n, forman a Rep\u00fablica da India. A s\u00faa capital \u00e9 Agartala. \nAt\u00f3pase no nordeste do pa\u00eds, limitando polo nordeste con Assam e Mizoram, e polo resto con Banglad\u00e9s. \u00c9 o terceiro estado m\u00e1is pequeno, cunha \u00e1rea de 10,491 km2, e con 3,67 mill\u00f3ns de habitantes no 2011 \u00e9 o s\u00e9timo en poboaci\u00f3n."}
{"id": "593523", "revid": "65337", "url": "https://gl.wikipedia.org/wiki?curid=593523", "title": "Snowden", "text": "O apelido Snowden pode estar referido a:"}
{"id": "593528", "revid": "127505", "url": "https://gl.wikipedia.org/wiki?curid=593528", "title": "O home e o can", "text": "O home e o can \u00e9 un filme galego de 2022 dirixido por \u00c1ngel de la Cruz. Est\u00e1 protagonizado por Manuel Manqui\u00f1a e Paula Chaves. Na 21\u00aa edici\u00f3n dos Premios Mestre Mateo estivo nomeado en catro categor\u00edas, mellor filme, mellor actor (Manqui\u00f1a), mellor gui\u00f3n e mellor fotograf\u00eda, mais finalmente non conseguiu ning\u00fan galard\u00f3n.\nSinopse.\nManuel \u00e9 un home con discapacidade intelectual que vive s\u00f3 co seu can nunha aldea. Un accidente obr\u00edgao a ir \u00e1 cidade na procura dun veterinario. Al\u00ed co\u00f1ecer\u00e1 a Paula, que tenta fuxir do seu fogar."}
{"id": "593530", "revid": "111586", "url": "https://gl.wikipedia.org/wiki?curid=593530", "title": "Pipocas", "text": "Pipocas \u00e9 un cat\u00e1logo web, creado pola Mesa Pola Normalizaci\u00f3n Ling\u00fc\u00edstica, que recolle todos os filmes e series dobradas, ou lexendadas, en lingua galega.\nCaracter\u00edsticas.\nA plataforma foi lanzada en decembro de 2022, respondendo \u00e1 demanda social recollida pola Mesa, en especial de nais e pais de cativos galegofalantes, imposibilitados de ofrecer contido para nenos na propia lingua. O cat\u00e1logo inicial, en continua actualizaci\u00f3n, recoll\u00eda m\u00e1is de 100 t\u00edtulos, e funciona redirixindo o p\u00fablico \u00e1s plataformas nas que se emite cada t\u00edtulo."}
{"id": "593533", "revid": "15490", "url": "https://gl.wikipedia.org/wiki?curid=593533", "title": "PCE-Reconstitu\u00eddo", "text": ""}
{"id": "593538", "revid": "15490", "url": "https://gl.wikipedia.org/wiki?curid=593538", "title": "Loberno", "text": "O loberno \u00e9 un ser mitol\u00f3xico da cultura galega, froito da uni\u00f3n entre un lobo e unha raposa. Nalgunhas ocasi\u00f3n semella moito m\u00e1is un raposo e noutras un lobo de cor alanxada ou con manchas desta cor. \nAo atoparse diante del \u00e9 in\u00fatil berrarlle porque \u00e9 xordo e non escapa. O \u00fanico que se pode facer \u00e9 fuxir deixando atr\u00e1s as propias pertenzas das que se alimentar\u00e1.\nFasc\u00ednate coa mirada e mesmo pode paralizarte ademais de poder ver a trav\u00e9s das paredes. Coase nos cemiteros para desenterrar mortos e zampalos.\nAdoitase ver nun cemiterio no Castelo, no concello de Muras. \nOrixe.\nMart\u00edn Sarmiento no seu \"Cat\u00e1logo de voces y frases de la lengua gallega\" ubicao na zona de Santo Andr\u00e9 de Teixido e arredores. Descr\u00edbeo como un animal pernicioso, peor co lobo pois s\u00f3 succiona o sangue do ganado facendo moito mal. Sarmiento preg\u00fantase nos seus escritos se tr\u00e1tase do lobo cerval. Nas s\u00faas palabras podemos ler:\nOutros autores como Xo\u00e1n Cuveiro Pi\u00f1ol no seu dicionario do s\u00e9culo XIX describ\u00eda a voz \"loberno\" como un lince, un animal cuadr\u00fapede de dous ou m\u00e1\u00eds p\u00e9s de alto, de cor cobriza escura con manchas negras, de cola curta, orellas longoas e erguidas. E complenta a s\u00faa descrici\u00f3n rest\u00e1ndolle veracidade ao que se di da s\u00faa vista e dos ouri\u00f1os."}
{"id": "593539", "revid": "15490", "url": "https://gl.wikipedia.org/wiki?curid=593539", "title": "Elecci\u00f3ns \u00e1 Xunta Xeral do Principado de Asturias de 2023", "text": "As elecci\u00f3ns \u00e1 Xunta Xeral do Principado de Asturias de 2023 celebr\u00e9onse o domingo 28 de maio, durante as elecci\u00f3ns auton\u00f3micas de dito ano, de acordo co decreto de convocatoria de elecci\u00f3ns disposto que se publicou no Bolet\u00edn Oficial do Principado de Asturias. Elix\u00edronse os 45 deputados da XII lexislatura da Xunta Xeral do Principado de Asturias mediante un sistema proporcional (m\u00e9todo D'Hondt) nas tres circunscrici\u00f3ns nas que se divide electoralmente a rexi\u00f3n (36 escanos na circunscrici\u00f3n central, 6 na occidental e 5 na oriental). Substituir\u00e1 aos resultados das elecci\u00f3ns de 2019.\nResultados.\nPresent\u00e1ronse 15 candidaturas:"}
{"id": "593543", "revid": "89787", "url": "https://gl.wikipedia.org/wiki?curid=593543", "title": "Jacinto Convit", "text": "\u00a0\nJacinto Convit Garc\u00eda nado o 11 de setembro de 1913 e finado o 12 de maio de 2014 foi un m\u00e9dico e investigador cient\u00edfico venezolano, co\u00f1ecido por desenvolver unha vacina para previr a lepra e por estudos para tratar o cancro. Desempe\u00f1ou un papel na fundaci\u00f3n do Instituto Nacional de Biomedicina de Venezuela e ocupou moitos cargos relacionados coa lepra. Entre os moitos premios de Convit polo seu traballo sobre a lepra e as enfermidades tropicais estivo o Premio Pr\u00edncipe de Asturias na categor\u00eda de Investigaci\u00f3n Cient\u00edfica e T\u00e9cnica e a Lexi\u00f3n de Honra de Francia. En 1988, Convit foi nomeado para o Premio Nobel de Medicina pola s\u00faa vacina experimental contra a lepra.\nTraxectoria.\nFillo de Francesc Convit i Mart\u00ed, un catal\u00e1n naturalizado venezolano, Jacinto Convit Garc\u00eda naceu en La Pastora, municipio Libertador, Caracas, en 1913. A s\u00faa nai era Flora Garc\u00eda Marrero, unha venezolana de ra\u00edces canarias.\nConvit estudou no liceo Andr\u00e9s Bello. Foi alumno de R\u00f3mulo Gallegos en filosof\u00eda e matem\u00e1ticas. Inspirado por persoas con lepra, ingresou na Facultade de Medicina da Universidade Central de Venezuela (UCV) en 1932. Ga\u00f1ou o seu t\u00edtulo de doutor en Ciencias M\u00e9dicas en 1938.\nConvit comezou a s\u00faa carreira docente en 1940 e foi nomeado Xefe da Cl\u00ednica de Dermatolox\u00eda en 1950. En 1965, o seu traballo foi reco\u00f1ecido polo Consello de Dermatolox\u00eda dos Estados Unidos. Ao mesmo tempo, traballou para o Ministerio de Sanidade e Benestar Social de Venezuela. Posteriormente xogou un papel importante na fundaci\u00f3n do Instituto Nacional de Dermatolox\u00eda (agora chamado Instituto Nacional de Biomedicina) en 1972.\nEn 1968, Convit foi elixido presidente da Asociaci\u00f3n Internacional da Lepra (\"International Leprosy Association\", ILA) e foi reelixido en 1973. En 1971, Convit foi nomeado pola OMS como Director do Centro Cooperativo para o Estudo e a Clasificaci\u00f3n Histol\u00f3xica da Lepra. En 1976, Convit foi elixido Director da Panamericana de Investigaci\u00f3n e Formaci\u00f3n en Lepra e Enfermidades Tropicais. Tam\u00e9n foi nomeado presidente do \"International Journal of Leprosy\".\nEn 1987, Convit engadiu o \"Mycobacterium leprae\" morto \u00e1 vacina BCG. A vacina combinada probouse en todo o mundo, pero non foi m\u00e1is eficaz que o BCG normal. En 1988, o goberno venezolano nomeou a Convit para o Premio Nobel. M\u00e1is tarde desenvolveuse unha vacina contra a leishmaniose mediante o m\u00e9todo de Convit. Tam\u00e9n traballou na oncocercose, micose e outras enfermidades tropicais.\nO 7 de xu\u00f1o de 2010, un xornal venezolano anunciou incorrectamente o desenvolvemento exitoso por parte de Convit dunha nova vacina contra o cancro destinada a previr o cancro de colon, est\u00f3mago e mama. O Instituto Nacional de Biomedicina de Venezuela publicou pronto unha nota na que aclara que levan traballando os tres anos anteriores nunha vacina contra o cancro e que a\u00ednda est\u00e1 en desenvolvemento. Durante este tempo estiveron avaliando un pequeno grupo de 23 pacientes, na s\u00faa maior\u00eda cancro de mama e alg\u00fans cancro de colon, est\u00f3mago e cerebro. Levan dando aos pacientes un modelo experimental de inmunoterapia contra o cancro, que deron resultados alentadores. Esta vacina bas\u00e9ase na idea de que as c\u00e9lulas cancerosas aparecen e prop\u00e1ganse porque o organismo non as detecta. Unha mostra do tumor mesturada con formalina e BCG marca as c\u00e9lulas malignas para que o sistema inmunitario poida reaccionar e atacar o cancro.\nMorte.\nConvit fixo 100 anos en 2013. Faleceu o 12 de maio de 2014. Descrito como un heroe popular, nunca cobrou a un paciente polos coidados que deu. Convit publicou o seu \u00faltimo estudo aos 100 anos en 2013.\nNa cultura popular.\nEn 2013 estreouse un documental hom\u00f3nimo sobre a s\u00faa vida dirixido por Sergio Monsalve. O documental foi proxectado no XI Festival de Cine de Venezuela en 2015."}
{"id": "593544", "revid": "27155", "url": "https://gl.wikipedia.org/wiki?curid=593544", "title": "Granulita", "text": "As granulitas son unha clase de rocha de metamorfismo de alto grao da facies da granulita que experimentaron un metamorfismo de alta temperatura e moderada presi\u00f3n. Son rochas de gran medio a groso e est\u00e1n compostas principalmente de feldespatos \u00e1s veces asociados con cuarzo e minerais ferromagnesianos hidratados, con textura granobl\u00e1stica e de gneis a estrutura masiva. Son de especial interese para os xe\u00f3logos porque moitas granulitas representan mostras da codia continental profunda. Algunhas granulitas experimentaron descompresi\u00f3n ao pasaren de zonas profundas da Terra a zonas m\u00e1is superficiais a alta temperatura; outras arrefriaron mentres permanec\u00edan en zonas profundas da Terra.\nOs minerais presentes nunha granulita var\u00edan dependendo da rocha parental a partir da que se formou a granulita e das condici\u00f3ns de presi\u00f3n e temperatura sufridas durante o metamorfismo. Un tipo com\u00fan de granulita atopada en rochas metam\u00f3rficas de alto grao dos continentes conte\u00f1en piroxeno, feldespato plaxioclasio e minerais accesorios como granate, \u00f3xidos e posiblemente anf\u00edbolos. Poden estar presentes tanto os clinopiroxenos coma os ortopiroxenos, e, de feito, a coexistencia de clino- e ortopiroxeno nunha metabasita (basalto metamorfizado) define a facies da granulita.\nUnha granulita pode ser bastante distintiva visualmente con abundantes granates de piralspita vermellos ou rosas pequenos nunha matriz 'granular' holocristalina. Poden formarse concentraci\u00f3ns de granates, micas ou anf\u00edbolos cunha disposici\u00f3n linear que lembra as bandas dos gneis ou migmatitas.\nFormaci\u00f3n.\nAs granulitas f\u00f3rmanse nas profundidades da codia, tipicamente durante o metamorfismo rexional a altos gradientes t\u00e9rmicos de m\u00e1is de 30\u00a0\u00b0C/km. Nas rochas da codia continental a biotita pode alterarse a altas temperaturas transform\u00e1ndose en ortopiroxeno + feldespato pot\u00e1sico + auga, producindo unha granulita. Outros posibles minerais que se forman en condici\u00f3ns de fusi\u00f3n e deshidrataci\u00f3n son a zafirina, espinela, sillimanita e osumilita. Algunhas ensamblaxes como zafirina + cuarzo indican temperaturas moi altas de m\u00e1is de 900\u00a0\u00b0C. Algunhas granulitas poden representar os residuos da fusi\u00f3n parcial na extracci\u00f3n de fundidos felsicos en cantidades variables, e en casos extremos representan rochas nas que todos os constitu\u00edntes minerais son anhidros e as\u00ed parece como se non fundisen en condici\u00f3ns de temperaturas ultaaltas. Por tanto, c\u00f3mpren temperaturas moi altas de 900 a 1150\u00a0\u00b0C para producir as ensamblaxes minerais da facies da granulita. Temperaturas tan altas nas profundidades da codia s\u00f3 poden orixinarse polo ascenso de manto astenosf\u00e9rico en lugares de rifting continental, que pode causar o metamorfismo rexional aos altos gradientes t\u00e9rmicos de m\u00e1is de 30\u00a0\u00b0C/km.\nFacies da granulita.\nA facies da granulita determ\u00ednase polo l\u00edmite de baixa temperatura de 700 +/\u2212 50\u00a0\u00b0C e o rango de presi\u00f3n de 2\u201315\u00a0kb. A ensamblaxe mineral m\u00e1is com\u00fan da facies da granulita consiste en plaxioclasio antipert\u00edtico, feldespato alcalino que cont\u00e9n ata o 50% de albita e piroxenos ricos en Al2O3.\nA transici\u00f3n entre a facies da anfibolita e da granulita def\u00ednese por estas reacci\u00f3ns is\u00f3gradas:\nA subfacies de granulita de horneblenda \u00e9 unha rexi\u00f3n de coexistencia transicional de minerais ferromagnesianos anhidros e hidratados, as\u00ed que as is\u00f3gradas antes mencionadas marcan a fronteira coa \"subfacies da granulita de piroxeno\", facies con ensamblaxes minerais completamente anhidras."}
{"id": "593546", "revid": "127505", "url": "https://gl.wikipedia.org/wiki?curid=593546", "title": "Paio Rodr\u00edguez (conde)", "text": "Paio Rodr\u00edguez (fl. 985\u20131007) foi un importante nobre e conde en Galiza e Le\u00f3n cunha presenza regular nas cortes de Vermudo II (984\u2013999) e Afonso V (999\u20131028).\nTraxectoria.\nA s\u00faa ascendencia \u00e9 desco\u00f1ecida xa que non figura en ning\u00fan documento conservado. Alg\u00fans historiadores opinan que foi membro da familia fundadora do mosteiro de Lourenz\u00e1, fillo de Rodrigo Got\u00e9rrez (fl. 945\u2013992) e neto do conde Goterre Osorio e da s\u00faa esposa Aldonza M\u00e9ndez, filla de Hermenexildo Got\u00e9rrez. Mais outros consideran que esta filiaci\u00f3n \u00e9 improbable xa que ning\u00fan dos seus descendentes \u2014 como era tradici\u00f3n naquela \u00e9poca \u2014 levou o nome de Goterre, e opinan que puido ser irm\u00e1n do conde Munio Rodr\u00edguez, fillos dun hipot\u00e9tico Rodrigo Fern\u00e1ndez. \nO documento m\u00e1is antigo que o menciona polo seu nome data do ano 976, pero \u00e9 considerado falso por Emilio S\u00e1ez. A pr\u00f3xima vez que aparece no rexistro hist\u00f3rico \u00e9 o 8 de xullo de 985, como testemu\u00f1a dunha doaz\u00f3n ao mosteiro de Sahag\u00fan. Aparece concorrentemente nas cartas reais ata a s\u00faa \u00faltima aparici\u00f3n, o 1 de febreiro de 1007, nunha copia do s\u00e9culo XII dunha carta de Afonso V para o mosteiro de Celanova que cont\u00e9n o nome de \"Pelagius Hosterici\", poder\u00edase tratar dun erro na escrita de \"Roderici\". \nRevolta contra Vermudo II.\nComa aliado dos condes de Salda\u00f1a, rebelouse con Gonzalo Verm\u00fadez e Munio Fern\u00e1ndez contra Vermudo II, e conseguiu expulsar ao monarca \u00e1 Galiza entre novembro de 991 e setembro de 992. Despois da revolta foille restaurado axi\u00f1a o favor real.\nMatrimonio e descendencia.\nCasou con Gotina Fern\u00e1ndez de Cea (m. despois de 1028), filla de Fernando Verm\u00fadez de Cea e Elvira D\u00edaz. Era irm\u00e1 de Ximena Fern\u00e1ndez, ra\u00ed\u00f1a de Garc\u00eda S\u00e1nchez II de Pamplona, e polo tanto t\u00eda de Sancho III. Ela outorgoulle moitas terras en Galiza e en Le\u00f3n. Ela uniuse ao seu fillo, Fernando P\u00e1ez e \u00e1 s\u00faa muller para facer unha doaz\u00f3n a San Mill\u00e1n de la Cogolla o 13 de novembro de 1028, a \u00faltima vez que se rexistra, como \"donna Gutina\". \nOs fillos deste matrimonio foron:"}
{"id": "593547", "revid": "89787", "url": "https://gl.wikipedia.org/wiki?curid=593547", "title": "Migmatita", "text": "Unha migmatita (do grego \u03bc\u03b9\u03b3\u03bc\u03b1, migma, 'mestura') \u00e9 unha rocha composta atopada en zonas de metamorfismo de grao medio e alto, xeralmente en bloques crat\u00f3nicos do Prec\u00e1mbrico. Consta de dous ou m\u00e1is constitu\u00edntes, que a mi\u00fado forman moitas capas alternadas: unha capa \u00e9 dunha rocha metam\u00f3rfica m\u00e1is vella que foi reconstitu\u00edda seguidamente por fusi\u00f3n parcial (o \"neosoma\"), e a outra capa alternante ten unha aparencia pegmat\u00edtica, apl\u00edtica, gran\u00edtica ou plut\u00f3nica xeneralizada (o \"paleosoma\"). Comunmente, as migmatitas at\u00f3panse baixo rochas metam\u00f3lrficas deformadas que representan a base de cadeas monta\u00f1osas erosionadas. \nAs migmatitas f\u00f3rmanse baixo condici\u00f3ns extremas de temperatura e presi\u00f3n durante o metamorfismo progresivo ou pr\u00f3grado, cando ocorre unha fusi\u00f3n parcial no paleosoma metam\u00f3rfico. Os compo\u00f1entes exsolvidos por fusi\u00f3n parcial denom\u00ednanse neosoma (que significa \u2018corpo novo\u2019), os cales poden ser heterox\u00e9neos ou non a escala microsc\u00f3pica ou macrosc\u00f3pica. As migmatitas adoitan aparecer como vetas pregadas estreitemente e incoherentemente (pregamentos ptigm\u00e1ticos). Estes forman segregaci\u00f3ns de leucosoma, compo\u00f1entes gran\u00edticos de cores claras exsolvidos no melanosoma, a parte escura rica en anf\u00edbolos e biotitas. Algunhas veces presentan un mesosoma, de cor intermedia entre o leucosoma e o melanosoma, que forma un resto m\u00e1is ou menos modificado do paleosoma metam\u00f3rfico da rocha parental metam\u00f3rfica. O compo\u00f1ente de cores claras a mi\u00fado ten a aparencia de que foi fundido e mobilizado."}
{"id": "593551", "revid": "15490", "url": "https://gl.wikipedia.org/wiki?curid=593551", "title": "David Mark Rylance Waters", "text": ""}
{"id": "593553", "revid": "15490", "url": "https://gl.wikipedia.org/wiki?curid=593553", "title": "David Mark Rylance", "text": ""}
{"id": "593554", "revid": "15490", "url": "https://gl.wikipedia.org/wiki?curid=593554", "title": "David M. Rylance", "text": ""}
{"id": "593557", "revid": "27155", "url": "https://gl.wikipedia.org/wiki?curid=593557", "title": "Aplita", "text": "Unha aplita \u00e9 unha rocha \u00edgnea hipoabisal (ou filoniana) leuc\u00f3crata de granulometr\u00eda moi fina. As aplitas est\u00e1n asociadas con rochas \u00edgneas ou con rochas metasom\u00e1ticas. \nAs aplitas caracter\u00edzanse polo pequeno tama\u00f1o dos seus cristais (menos de 1 mm), e por ter un contido moi baixo en minerais m\u00e1ficos (xeralmente por debaixo do 5 %).\nEtimolox\u00eda e terminolox\u00eda.\nA nome deriva do antigo grego \u1f00\u03c0\u03bb\u03bf\u03c2 (haplos, aplos), que significa \"simple\". Este nome utilizouno por primeira vez A. J. Retz arredor de 1800 e m\u00e1is tarde Karl C\u00e4sar von Leonhard, que o introduciu na literatura cient\u00edfica, probablemente por analox\u00eda coa estrutura simple destas rochas.\nO prefixo \"aplo-\" util\u00edzase para outras rochas de cor clara de mineralox\u00eda simple e pobres en minerais ferromagnesianos, como \"aplodiorita\" ou \"aplogranito\". O termo \"aplosienita\", introducido en 1935 por Walter Ehrenreich Tr\u00f6ger, xa non est\u00e1 en uso.\nDistribuci\u00f3n xeogr\u00e1fica.\nA causa da s\u00faa asociaci\u00f3n cos granitoides, poden atoparse aplitas xeralmente en todos os sitios onde hai tereos de z\u00f3colo ; pero tam\u00e9n se atopan nas zonas de or\u00f3xenos, nos bat\u00f3litos, nas intrusi\u00f3ns e nas provincias magm\u00e1ticas.\nAparencia.\nAs aplitas son rochas filonianas de aspecto claro; son compactas e de granulometr\u00eda de fina a moi fina, mesmo afan\u00edtica. A s\u00faa cor pode variar de branquecha a avermellada, pasando por cincenta. Os fil\u00f3ns apl\u00edticos poden estar zonados. O grosor dos fil\u00f3ns \u00e9 centim\u00e9trico, m\u00e1is raramente decim\u00e9trico. A textura das aplitas \u00e9 equidimensional e non porf\u00edrica. A dimensi\u00f3n dos grans \u00e9 submilim\u00e9trica. Xa que logo, c\u00f3mpre usar unha lupa para identificalos. A causa desta granulometr\u00eda fina e equidimensional, pode observarse nas aplitas magm\u00e1ticas unha cristalizaci\u00f3n r\u00e1pida e simult\u00e1nea. O h\u00e1bito dos cristais \u00e9 maioritatriamente hipidiomorfo e a textura semella un mosaico. \u00c1s veces poden formar pequenos corpos gran\u00edticos ou c\u00famulos irregulares no seo ou no per\u00edmetro de plut\u00f3ns. As pegmatitas mostran a mi\u00fado bordos apl\u00edticos.\nMineralox\u00eda.\nAs aplitas est\u00e1n constitu\u00eddas esencialmente de cuarzo, feldespato alcalino (ortoclasa ou micropertita) e de plaxioclasio. Son pobres en minerais m\u00e1ficos (biotita, normalmente) e por esa raz\u00f3n o seu \u00edndice de cor est\u00e1 por debaixo de 5, son, pois, hololeuc\u00f3cratas. O \u00edndice das aplitas ligadas \u00e1s intrusi\u00f3ns m\u00e1is b\u00e1sicas \u00e9 un pouco m\u00e1is elevado, pero sempre por debaixo de 10. A s\u00faa composici\u00f3n qu\u00edmica \u00e9 moi similar ao material intersticial das rochas porf\u00edricas, moi semellante \u00e1 composici\u00f3n eut\u00e9ctica dos granitoides. O feldespato alcalino pode mostrar tendencias porf\u00edricas, mais nunca o cuarzo. Hai que salientar a asociaci\u00f3n das aplitas cos gran\u00f3firos, riolitas e felsitas. As aplitas en relaci\u00f3n coas dioritas e as dioritas cuarc\u00edticas te\u00f1en unha mineralox\u00eda un pouco diferente, xa que est\u00e1n dominadas polo plaxioclasio ; a el eng\u00e1dense a moscovita, apatita e circ\u00f3n. As aplitas sien\u00edticas est\u00e1n constitu\u00eddas esencialmente de feldespato alcalino, ocasionalmente aparece tam\u00e9n nefelina. Cando o contido en s\u00edlice aumenta, as aplitas poden pasar a ser fi\u00f1ons de cuarzo.\nA biotita e os outros minerais ferromagnesianos son moi raros ou non existen nelas.\nAo lado dos minerais pneumatol\u00edticos como o topacio e a fluorita pode tam\u00e9n formarse turmalina.\nAs aplitas adoitan posu\u00edr un forte contido nos elementos berilio e litio.\nFormaci\u00f3n.\nAs aplitas orix\u00ednanse por dous procesos moi diferentes :\nProceso magm\u00e1tico.\nP\u00e9nsase que as aplitas pasaron ao estado l\u00edquido abr\u00edndose paso nas fisuras dun corpo plut\u00f3nico baixo unha restrici\u00f3n de dilataci\u00f3n. A inxecci\u00f3n do magma apl\u00edtico produciuse probablemente moi tarde na evoluci\u00f3n do plut\u00f3n e a s\u00faa composici\u00f3n qu\u00edmica era eut\u00e9ctica. A granulometr\u00eda moi fina favorece o arrefriamento moi r\u00e1pido no fil\u00f3n estreito..\nProceso metasom\u00e1tico.\nNoutros casos orix\u00ednanse aplitas por procesos metasom\u00e1ticos, \u00e9 dicir, unha formaci\u00f3n no mesmo lugar onde estaba a rocha orixinal por causa da chegada de soluci\u00f3ns quimicas quentes, pero sempre en estado s\u00f3lido (por diferenciaci\u00f3n metasom\u00e1tica). A zona do cambio qu\u00edmico non pasa de varios cent\u00edmetros ou dec\u00edmetros. A rocha orixinal (o paleosoma) empobr\u00e9cese en minerais claros como os feldespatos (e conv\u00e9rtese as\u00ed nun melanosoma), que se acumulan enseguida na aplita metasom\u00e1tica. Comparados coa rocha que as hospeda, as aplitas as\u00ed formadas est\u00e1n sempre enriquecidas en SiO2.\nVariedades.\nOs \"aplogranitos\" ou \"granitos apl\u00edticos\" son rochas claras coa mesma composici\u00f3n que un granito, pero non conte\u00f1en (ou soamente moi pouca) biotita. Hai tam\u00e9n \"aplodioritas\", \"aplosienitas\" e mesmo \"aplogabros\".\nAs \"microaplitas\" son recheos de granulometr\u00eda extremadamente fina; aparecen nas fisuras e pequenas cavidades de \"granitoides sintect\u00f3nicos\" . Se a deformaci\u00f3n contin\u00faa durante a cristalizaci\u00f3n dos granitoides, o proceso de cristalizaci\u00f3n \u00e9 apertado a causa das restici\u00f3ns distensivas. Ademais, os grans xa cristalizados poden romper e sufrir cataclase. O magma restante \u00e9 forzado a cristalizar moi r\u00e1pido nos espazos creados pola extensi\u00f3n. Orix\u00ednanse as\u00ed grans min\u00fasculos de plaxioclasio (albita, oligoclasa) e de cuarzo xenom\u00f3rfico con bordos sinuosos e dentados. Tipicamente estes recheos microapl\u00edticos non conte\u00f1en microclina, de temperatura m\u00e1is baixa e diaclasados.\nPedras decorativas.\nDebido o seu limitado grosor, as aplitas raramente se utilizan comol pedras decorativas ou para tallar.\nUn exemplo raro \u00e9 o \"Grigio Argento\", unha aplita de Sarde\u00f1a."}
{"id": "593558", "revid": "98629", "url": "https://gl.wikipedia.org/wiki?curid=593558", "title": "Kalush (grupo musical)", "text": "Kalush (estilizado como KALUSH) \u00e9 un grupo de m\u00fasica rap ucra\u00edno formado en 2019. O grupo est\u00e1 formado polo fundador e rapeiro Oleh Psiuk, o multiinstrumentista Ihor Didenchuk e o breakdancer MC KylymMen. Didenchuk tam\u00e9n \u00e9 membro da banda de electro-folk Go_A, que representou a Ucra\u00edna no Festival de Eurovisi\u00f3n 2021.\nA comezos de 2021, o grupo lanzou o proxecto paralelo Kalush Orchestra, con Tymofii Muzychuk, Vitalii Duzhyk e Dzhonni Dyvnyy como membros adicionais. A diferenza da formaci\u00f3n orixinal, Kalush Orchestra c\u00e9ntrase no hip hop mesturado con motivos populares e elementos da m\u00fasica tradicional ucra\u00edna. O 14 de maio de 2022, o grupo ga\u00f1ou o Festival de Eurovisi\u00f3n 2022 con 631 puntos, conseguindo a terceira vitoria de Ucra\u00edna na historia do festival coa canci\u00f3n \"Stefania\"."}
{"id": "593559", "revid": "23204", "url": "https://gl.wikipedia.org/wiki?curid=593559", "title": "Kalush Orchestra", "text": ""}
{"id": "593562", "revid": "139949", "url": "https://gl.wikipedia.org/wiki?curid=593562", "title": "Xavier Lorenzo Oroza", "text": "Francisco Javier Lorenzo Oroza, co\u00f1ecido como Xavier Lorenzo, nado en Viveiro en 1958 e finado na Coru\u00f1a o 29 de marzo de 2001, foi un xornalista e escritor galego.\nTraxectoria.\nSobri\u00f1o do poeta Carlos Oroza. Traballou como redactor en \"La Voz de Galicia\", Antena 3 Radio, \"Caminos inolvidables de Galicia y del mundo\". Foi director de informativos de TCN televisi\u00f3n. Era membro da ACPE-AS- de correspondentes de prensa estranxeira e correspondente acreditado do grupo israel\u00ed \"Aurora\" na UE. Colaborou con \"Jerusalem Post\" e \"El Correo Gallego\", \"El Correo Espa\u00f1ol El pueblo Vasco\". Foi membro do consello de redacci\u00f3n do semanario \"Mundo Hisp\u00e1nico\" en Su\u00edza e colaborou na Televisi\u00f3n Helv\u00e9tica. Finou no Hospital Juan Canalejo da Coru\u00f1a o 29 de marzo de 2001.\nVida persoal.\nCasou con Pilar Rego Fern\u00e1ndez e foi pai de Noel Lorenzo Rego."}
{"id": "593565", "revid": "1888", "url": "https://gl.wikipedia.org/wiki?curid=593565", "title": "Francisco Javier Lorenzo Oroza", "text": ""}
{"id": "593567", "revid": "5312", "url": "https://gl.wikipedia.org/wiki?curid=593567", "title": "Presa de Asu\u00e1n", "text": ""}
{"id": "593568", "revid": "1888", "url": "https://gl.wikipedia.org/wiki?curid=593568", "title": "Xavier Lorenzo", "text": " "}
{"id": "593569", "revid": "98629", "url": "https://gl.wikipedia.org/wiki?curid=593569", "title": "Tijuana No!", "text": "Tijuana No! \u00e9 un grupo musical mexicano que fusiona rock, punk, reggae e ska, orixinario da cidade de Tijuana. Nas s\u00faas letras mantivo tem\u00e1ticas como a cr\u00edtica social, a inmigraci\u00f3n ou a pobreza. Co seu labor musical apoiaron movementos como o Ex\u00e9rcito Zapatista de Liberaci\u00f3n Nacional e as protestas contra a Lei Arizona, que criminalizaba as persoas inmigrantes sen documentos nese estado. O tema \u00abSoweto\u00bb, escrito nos inicios do grupo, trata a cuesti\u00f3n do Apartheid en Sur\u00e1frica.\nTraxectoria.\nTijuana No! formouse a finais dos anos 80 co nome de Radio Chantaje e logo cambiaron o seu nome a No. Daquela, na Cidade de M\u00e9xico xa hab\u00eda un grupo de relevancia local con ese nome, polo que logo de actuaren nesa cidade en 1990 decidiron chamarse Tijuana No!. A s\u00faa popularidade creceu cun disco gravado na discogr\u00e1fica Rock and Roll Circus en 1991, material regrabado polo selo alternativo Culebra Marcas en 1992. Con iso, o seu sinxelo \u00abPobre de ti\u00bb alcanzou fama no mercado hispanofalante e converteuse nun dos cl\u00e1sicos do rock de M\u00e9xico.\nEn 2017 publicouse o documental \"Tijuana No. Borders and Transgressions\", dirixido por P\u00e1vel Valenzuela Ar\u00e1mburo, sobre a historia do grupo."}
{"id": "593574", "revid": "89787", "url": "https://gl.wikipedia.org/wiki?curid=593574", "title": "P\u00f3rfiro", "text": "O p\u00f3rfiro \u00e9 o nome que se lle d\u00e1 a granitos ou rochas \u00edgneas de cristais de gran groso como feldespatos ou cuarzos dispersos nunha matriz de gran fino rica en silicatos xeralmente afan\u00edtica. Os cristais m\u00e1is grandes denom\u00ednanse fenocristais. No seu uso tradicional non xeol\u00f3xico o termo \"p\u00f3rfiro\" adoita referirse \u00e1 forma de cor vermella-p\u00farpura desta pedra, moi valorada pola s\u00faa aparencia, pero tam\u00e9n se usan outras cores decorativas de p\u00f3rfiro como a \"verde\", \"negra\" e \"gris\".\nO termo \"p\u00f3rfiro\" procede do grego antigo \u03c0\u03bf\u03c1\u03c6\u03cd\u03c1\u03b1 (porphyra), que significa 'p\u00farpura'. A cor p\u00farpura era a cor da realeza e o \"p\u00f3rfiro imperial\" romano era unha rocha \u00edgnea p\u00farpura intenso con grandes cristais de plaxioclasio. Alg\u00fans autores afirmaron que a rocha era a m\u00e1is dura co\u00f1ecida na antig\u00fcidade. Por esa raz\u00f3n, o p\u00f3rfiro era moi aprezado nos monumentos e construci\u00f3ns na Roma imperial e posteriormente. \nDespois, o nome d\u00e9uselle a calquera rocha \u00edgnea con grandes cristais. O adxectivo \"porf\u00edrico\" agora ref\u00edrese a certa textura de rochas \u00edgneas sen importar cal \u00e9 a s\u00faa composici\u00f3n quimica e mineral\u00f3xica. As s\u00faas principais caracter\u00edsticas son unha gran diferenza en tama\u00f1o entre os pequenos cristais da matriz e os fenocristais moito m\u00e1is grandes inmersos nela. Os p\u00f3rfiros poden ser afanitas ou faneritas, \u00e9 dicir, a matriz pode ter cristais microsc\u00f3picos como no basalto, ou cristais doadamente distinguibles a simple vista, como no granito.\nFormaci\u00f3n.\nA maior\u00eda das rochas \u00edgneas te\u00f1en certo grao de textura porf\u00edrica. Isto d\u00e9bese a que a maior\u00eda do magma a partir do cal se solidifica a rocha \u00edgnea prod\u00facese por fusi\u00f3n parcial dunha mestura de diferentes minerais. Ao principio a mestura fundida arrefr\u00eda lentamente nas profundidades da codia. No magma empezan a cristalizar os minerais de maior punto de fusi\u00f3n m\u00e1is pr\u00f3ximos \u00e1 composici\u00f3n global, nun proceso chamado cristalizaci\u00f3n fraccionada. Isto forma fenocristais, que xeralmente te\u00f1en moito espazo para crecer e forman cristais grandes e ben formados con caras do cristal caracter\u00edsticas (cristais euh\u00e9dricos). Se son de densidade diferente \u00e1 do fundido restante, estes fenocristais adoitan depositarse f\u00f3ra da soluci\u00f3n, creando finalmente acumulados; por\u00e9n, se o magma parcialmente cristalizado erupciona despois \u00e1 superficie como lava, o fundido restante arrefr\u00eda rapidamente arredor dos fenocristais e cristaliza moito m\u00e1is rapidamente para formar unha matriz v\u00edtrea de gran moi fino.\nO p\u00f3rfiro pode tam\u00e9n formarse incluso a partir de magma que solidifica completamente mentres est\u00e1 a\u00ednda baixo terra. A matriz ser\u00e1 as\u00ed visiblemente cristalina, a\u00ednda que non tan grande coma os fenocristais. A cristalizaci\u00f3n dos fenocristais durante a cristalizaci\u00f3n fraccionada cambia a composici\u00f3n do magma l\u00edquido remanente, mov\u00e9ndose m\u00e1is preto do punto eut\u00e9ctico, cunha composici\u00f3n mesturada de minerais. A medida que a temperatura contin\u00faa decrecendo, alc\u00e1nzase este punto, e a rocha est\u00e1 totalmente solidificada. A cristalizaci\u00f3n simult\u00e1nea dos minerais restantes produce a matriz de gran fino que rodea os fenocristais, a medida que se aglomeran.\nO significado da textura porf\u00edrica como indicador de que o magma se forma pasando por diferentes etapas de arrefriamento foi reco\u00f1ecido primeiramente polo xe\u00f3logo canadense Norman L. Bowen, en 1928.\nA textura porf\u00edrica \u00e9 especialmente com\u00fan na andesita, cos fenocristais m\u00e1is prominentes compostos tipicamente de feldespato plaxioclasio. O plaxioclasio ten case a mesma densidade que o magma bas\u00e1ltico, as\u00ed que os fenocristais de plaxioclasio \u00e9 probable que permanezan suspendidos no magma en vez de depositarse.\nP\u00f3rfiro rombo.\nO p\u00f3rfiro rombo \u00e9 unha rocha volc\u00e1nica con fenocristais de feldespatos (xeralmente anortoclasa) grandes brancos cincentos porf\u00edricos con forma de rombo inclu\u00eddos nunha mariz marr\u00f3n avermellada de gran moi fino. A composici\u00f3n do p\u00f3rfiro rombo sit\u00faao no grupo da traquita\u2013latita do diagrama QAPF.\nO p\u00f3rfiro rombo enc\u00f3ntrase en \u00e1reas continentais de rift, como o rift de \u00c1frica oriental (inclu\u00edndo o Kilimanjaro), o Monte Erebus preto do mar de Ross na Ant\u00e1rtida, a fosa tect\u00f3nica de Oslo en Noruega, e a parte central sur da Columbia Brit\u00e1nica.\nUso na arte e arquitectura.\nAntig\u00fcidade e Bizancio.\nPara os romanos esta rocha co\u00f1ec\u00edase como \"lapis porphyrites\". Na \"Historia Natural\" de Plinio o Vello af\u00edrmase que o \"p\u00f3rfiro imperial\" fora descuberto nun sitio illado de Exipto no s\u00e9culo I. Os antigos exipcios usaban outras pedras decorativas porf\u00edricas de composici\u00f3n e aparencia parecida. Tam\u00e9n foi \u00e1s veces usada na arte minoica, e xa no ano 1850\u00a0a.C. en Creta na cidade minoica de Knossos hab\u00eda grandes bases de columnas feitas de p\u00f3rfiro.\nEste p\u00f3rfiro foi chamado \"imperial\" porque as minas, como moitas outras cousas no Imperio, eran propiedade do emperador. Todo o p\u00f3rfiro vermello proced\u00eda da canteira de Gabal Abu Dukhan (ou \"Mons Porphyrites\") no deserto oriental de Exipto, dun xacemento de andesita de 600 mill\u00f3ns de anos de antig\u00fcidade do escudo \u00e1rabe-nubio. A v\u00eda que \u00eda desde a canteira cara ao oeste ata Quena (para os romanos Maximian\u00f3polis) no Nilo, que Tolomeo situou no seu mapa do s\u00e9culo II, describiuna primeiramente Estrab\u00f3n, e foi co\u00f1ecida ata os nosos d\u00edas como \"Via Porphyrites\", a estrada do p\u00f3rfiro, cuxo trazado estaba sinaldo polos \"hydreumata\", ou postos de descanso con pozos de auga que fac\u00edan viable viaxar por aquelas paisaxes totalmente secas. Foi utilizado para facer todas as columnas de p\u00f3rfiro de Roma, as togas sobre os bustos dos emperadores, os paneis de revestimento do templo do Pante\u00f3n, a Columna de Constantino en Istambul (Constantinopla), as\u00ed como os altares e xerr\u00f3ns e p\u00edas de fontes reutilizadas no Renacemento e espalladas despois tan lonxe como en K\u00ediv.\nOs romanos tam\u00e9n usaron o \"porfirio verde\" (\"lapis Lacedaemonius\", de Grecia, tam\u00e9n chamado hoxe serpentina), e o \"p\u00f3rfiro negro\" da mesma canteira exipcia.\nDespois do s\u00e9culo I perd\u00e9uselle a pista \u00e1 canteira durante moitos s\u00e9culos. O erudito especializado no imperio Bizantino Alexander Vasiliev suxeriu que isto foi consecuencia do Concilio de Calcedonia do ano 451 e dos subseguintes problemas na provincia romana de Exipto. Os cient\u00edficos que participaron na expedici\u00f3n francesa de Napole\u00f3n busc\u00e1rona en van e s\u00f3 cando se abriu o deserto oriental para o seu estudo baixo o mandato de Muhammad Ali puido redescubrirse o sitio grazas aos exipt\u00f3logos James Burton e John Gardner Wilkinson en 1823.\nO p\u00f3rfiro foi moi utilizado nos monumentos do imperio Bizantino, por exemplo na igrexa de Santa Sof\u00eda e na \"Porphyra\", a habitaci\u00f3n de parto oficial que usaban as emperatrices pre\u00f1adas no Gran palacio de Constantinopla, dando lugar \u00e1 frase \"nacido na p\u00farpura\".\nA elecci\u00f3n do p\u00f3rfiro como material era unha declaraci\u00f3n atrevida e espec\u00edfica para a Roma imperial tard\u00eda. Como se non fose dabondo que o p\u00f3rfiro fose explicitamente para uso imperial, a rareza da pedra po\u00f1\u00eda os emperadores por riba dos seus s\u00fabditos como os seus superiores. A viveza comparativa do p\u00f3rfiro respecto doutras pedras subli\u00f1aba que estas figuras non eran cidad\u00e1ns correntes, sen\u00f3n que estaban a moito maior nivel, incluso ao nivel dos deuses, e eran merecentes do respecto que esperaban recibir. O p\u00f3rfiro fac\u00eda os emperadores inaccesibles en poder e natureza, como pertencentes a outro mundo, o mundo dos deuses poderosos, presentes na terra por curto tempo.\nO p\u00f3rfiro tam\u00e9n representaba as vestimentas p\u00farpuras f\u00edsicas dos emperadores romanos lucidas para mostrar status, debido \u00e1 s\u00faa cor p\u00farpura. Igual que o p\u00f3rfiro, o tecido p\u00farpura era extremadamente dif\u00edcil de fabricar, xa que se tingu\u00eda co que hoxe chamamos p\u00farpura de Tiro, que se obti\u00f1a duns raros caracois mari\u00f1os. A propia cor lembraba \u00e1 xente como comportarse en presenza dos emperadores, cun respecto que rozaba a adoraci\u00f3n polo autoproclamado rei-deus.\nSarc\u00f3fagos romanos e da Roma imperial tard\u00eda.\nUn uso prestixioso do p\u00f3rfiro foi como material para facer os sarc\u00f3fagos ou sartegos imperiais nos s\u00e9culos IV e V. Esta tradici\u00f3n parece que empezou co sarc\u00f3fago de p\u00f3rfiro de Diocleciano do seu mausoleo, que foi destru\u00eddo cando o edificio foi dedicado a igrexa, pero do cal hai probables fragmentos no Museo Arqueol\u00f3xico de Split, Croacia. Os m\u00e1is antigos e mellor conservados est\u00e1n agora nos Museos Vaticanos e co\u00f1\u00e9cense como sarc\u00f3fagos de Helena e Constantina. \nOutros nove sarc\u00f3fagos de p\u00f3rfiro imperiais foron conservados durante longo tempo na igrexa dos Santos Ap\u00f3stolos de Constantinopla. Foron descritos por Constantino VII Porfirox\u00e9nito no libro \"De Ceremoniis\" (de metade do s\u00e9culo X), que especificaba que eran respectivamente de Constantino I o Grande, Constancio II, Xuliano, Xoviano, Teodosio I, Arcadio, Aelia Eudoxia, Teodosio II e Marciano. Deles, a maior\u00eda a\u00ednda existen en forma completa ou fragmentaria, malia as depredaci\u00f3ns feitas por emperadores bizantinos posteriores, os cruzados da Cuarta Cruzada e conquistadores otom\u00e1ns. Catro actualmente adornan a fachada do edificio principal do Museo Arqueol\u00f3xico de Istambul, inclu\u00edndo un cuxa forma redonda levou a que Alexander Vasiliev o atribu\u00edse ao emperador Xuliano base\u00e1ndose na descrici\u00f3n de Constantino Porfirox\u00e9nito. Segundo as conxecturas de Vasiliev, os nove sarc\u00f3fagos imperiais, inclu\u00edndo un que levaba a \"crux ansata\" ou cruz exipcia, foran labrados en Exipto antes de ser embarcados e tra\u00eddos a Constantinopla.\nSarc\u00f3fagos de p\u00f3rfiro na Europa occidental posterior ao imperio Romano.\nA tradici\u00f3n dos sartegos de p\u00f3rfiro imperial foi imitada polo rei ostrogodo Teodorico o Grande (454-526), cuxo mausoleo en R\u00e1vena a\u00ednda cont\u00e9n unha cuba (de ba\u00f1o) de p\u00f3rfiro que orixinalmente fora usada como o seu sarc\u00f3fago. Igualmente, Carlos o Calvo, rei de Francia Occidental e emperador romano, foi enterrado na Bas\u00edlica de Saint-Denis nunha cuba de p\u00f3rfiro o cal debe ser o mesmo co\u00f1ecido como \"ba\u00f1eira de Dagoberto\" (\"cuve de Dagobert\"), agora no Louvre.\nA tumba de Pedro III de Arag\u00f3n, no Monasterio de Santes Creus preto Tarragona, reutiliza unha ba\u00f1eira de p\u00f3rfiro ou \"alveus\", que se sup\u00f3n foi orixinalmente o sarc\u00f3fago de Constante, o \u00faltimo emperador romano, no seu mausoleo de Centcelles, que \u00e9 un lugar pr\u00f3ximo cunha rotonda ben conservada do s\u00e9culo IV.\nNa Sicilia dos s\u00e9culos XII e XIII realiz\u00e1ronse outro grupo de sartegos de p\u00f3rfiro desde o reinado de Roger II en adiante e us\u00e1ronse para enterramentos de reis e de emperadores do Sacro Imperio Romano, concretamente os do rei Roger II, o rei Guillerme I, o emperador Henrique VI, a emperatriz Constanza e o emperador Federico II. Todos eles est\u00e1n agora na catedral de Palermo, ag\u00e1s o de Guillerme, que est\u00e1 na Catedral de Monreale. A erudita Rosa Bacile argumenta que foron labrados en obradoiros locais con p\u00f3rfiro importado de Roma, os \u00faltimos catro probablemente (base\u00e1ndose en observaci\u00f3ns das s\u00faas acanaladuras) procedentes todos dun s\u00f3 fuste de columna que puido ser retirada dos Ba\u00f1os de Caracalla ou dos Ba\u00f1os de Diocleciano. Esta experta sinala tam\u00e9n que estes sartegos de p\u00f3rfiro sicilianos \"son os primeiros exemplos de tumbas medievais seculares separadas das paredes en occidente e, por tanto, te\u00f1en un posto \u00fanico na historia da arte sepulcral italiana (as tumbas anteriores e posteriores est\u00e1n pegadas a paredes).\" \nHai seis grandes sarc\u00f3fagos de p\u00f3rfiro ao longo das paredes da \"Cappella dei Principi\" (Capela dos Pr\u00edncipes) octogonal que se constru\u00edu como unha das d\u00faas capelas no complexo arquitect\u00f3nico da Bas\u00edlica de San Lourenzo, de Florencia, Italia, para a familia Medici. Utilizouse profusamente o p\u00f3rfiro p\u00farpura por todo o resto da capela tam\u00e9n, cun revestimento de m\u00e1rmores, incrustado con m\u00e1rmores doutras cores e pedras semipreciosas, que cobren as paredes completamente. Concibida por Cosimo I, gran duque da Toscana (1537\u20131574), foi iniciada por Fernando I de Medici, seguindo un dese\u00f1o de Matteo Nigetti que ga\u00f1ou unha competici\u00f3n informal organizada en 1602 por Don Giovanni de Medici (un fillo de Cosimo I), que foi alterado en parte durante a execuci\u00f3n por Buontalenti. \nA tumba de Napole\u00f3n nos Inv\u00e1lidos de Par\u00eds, dese\u00f1ada polo arquitecto Louis Visconti, est\u00e1 centrada no sarc\u00f3fago do finado emperador que a mi\u00fado foi descrita como feita de p\u00f3rfiro vermello, a\u00ednda que isto non \u00e9 correcto, xa que est\u00e1 feito de cuarcita; non obstante, o seu pedestal est\u00e1 feito de p\u00f3rfiro de andesita verde procedente dos Vosgos. O sartego de Arthur Wellesley, duque de Wellington na catedral de San Paulo de Londres completouse en 1858, e est\u00e1 feito dunha soa peza de p\u00f3rfiro de Cornualla, dun tipo chamado luxullianita, que se encontra nun campo preto de Lostwithiel.\nUsos modernos.\nEn pa\u00edses onde moitos autom\u00f3biles te\u00f1en que usar pneum\u00e1ticos de inverno tacholados con pinchos, como Suecia, Finlandia e Noruega, \u00e9 com\u00fan que as autoestradas e estradas estean pavimentadas coun asfalto especial feito cun agregado de p\u00f3rfiro que poida resistir mellor o extremo desgaste causado por ese tipo de pneum\u00e1ticos."}
{"id": "593575", "revid": "27155", "url": "https://gl.wikipedia.org/wiki?curid=593575", "title": "P\u00f3rfiro (xeolox\u00eda)", "text": ""}
{"id": "593578", "revid": "1888", "url": "https://gl.wikipedia.org/wiki?curid=593578", "title": "Antonio Parga S\u00e1nchez", "text": "Antonio Parga S\u00e1nchez, nado na Coru\u00f1a o 14 de xu\u00f1o de 1882 e finado en Tashkent o 8 de novembro de 1942, foi un militar galego.\nTraxectoria.\nMaquinista da Armada. En 1903 aprobou o exame de aprendiz de maquinista. En marzo de 1906 foi chamado para prestar servizo en Ferrol. En septembro de 1915 pasou a ser terceiro maquinista, en marzo de 1918 segundo maquinista e en febreiro de 1923 primeiro maquinista. Dende xaneiro de 1924 a xullo de 1925 foi alumno na Academia de Enxe\u00f1eiros Maquinistas de Ferrol pasando a ser profesor da mesma en 1929. Foi condecorado en xaneiro de 1911 coa Medalla da Campa\u00f1a de Melilla; en marzo de 1912 coa Cruz de Prata ao M\u00e9rito Naval con motivo da avar\u00eda do cruceiro \"Reina Regente\" en xaneiro anterior e coa Medalla de Prata da Real Orde de Sabela a Cat\u00f3lica polo servizo prestado durante a folga ferroviaria dese ano, e en xaneiro de 1929 coa Cruz ao M\u00e9rito Naval de 1\u00aa Clase. Membro da UGT e afiliado \u00e1 Agrupaci\u00f3n Socialista de Ferrol. Perteneceu \u00e1 masonar\u00eda co nome simb\u00f3lico de \u00abPablo Iglesias\u00bb formando parte da loxa \u00abFrancisco Su\u00e1rez n\u00ba 10\u00bb. En 1931 ingresou no Corpo de Intervenci\u00f3n Civil da Mari\u00f1a traslad\u00e1ndose a Madrid en 1932 onde se incorpor\u00f3 \u00e1 Agrupaci\u00f3n Socialista. Ascendido a capit\u00e1n maquinista da Armada, dende abril de 1932 foi xefe de Administraci\u00f3n de 3\u00aa Clase. Finalizada a guerra civil exiliouse na Uni\u00f3n Sovi\u00e9tica onde estaban os seus fillos Antonio e Carmen Parga Parada, casada con Manuel Tague\u00f1a Lacorte."}
{"id": "593588", "revid": "1131", "url": "https://gl.wikipedia.org/wiki?curid=593588", "title": "San Mart\u00edn das Ca\u00f1adas", "text": ""}
{"id": "593589", "revid": "5863", "url": "https://gl.wikipedia.org/wiki?curid=593589", "title": "Espontaneada", "text": "Espontaneada \u00e9 unha figura exclusiva do ordenamento xur\u00eddico galego que estivo en vigor na segunda metade do s\u00e9culo XVIII e nos comezos do s\u00e9culo XIX Esta f\u00f3rmula foi inventada para preservar a virtude e evitar que a muller solteira ou vi\u00fava que quedase embarazada reincidira na tentaci\u00f3n de manter relaci\u00f3ns sexuais f\u00f3ra do matrimonio. O procedemento consist\u00eda en declarar un embarazo acontecido f\u00f3ra do matrimonio, coa finalidade de evitar o infanticidio ou o aborto prematuro do futuro neno, algo habitual na Galicia da \u00e9poca, que contaba cunhas proporci\u00f3ns moi elevadas de fillos ilex\u00edtimos.\nHistoria.\nNos arquivos de moitos municipios galegos g\u00e1rdanse documentos que acreditan o requirimento de \"espontanearse\" dalgunhas mulleres, e a necesidade de declarar o embarazo ou o alumeamento. Era unha forma de protecci\u00f3n para a nai, xa que as autoridades pod\u00edan controlar deste xeito que non abortaban nin abandonaban ao neno e elas recib\u00edan a cambio un salvoconduto que lles evitaba insultos, mofas ou ataques dos seus veci\u00f1os e situaci\u00f3ns como a de perder un traballo ou ter que abandonar o lugar no que estaban instaladas. En todo caso, a honestidade da \"espontaneada\" quedaba baixo o control da autoridade local.\nA\u00ednda que a este procedemento se lle chamaba \"espontanearse\", non est\u00e1 claro canto de espont\u00e1neo ti\u00f1a que se presentasen ante unha autoridade local a admitir que se quedaron embarazadas e contar de quen e como ocorrera. Non era obrigatorio, pero se non o fac\u00edan, cham\u00e1banas a comparecer ante as autoridades cando estas se decataban de que esperaban un neno sen estar unidas en matrimonio con outro home.\nA\u00ednda que esta pr\u00e1ctica non se daba noutras zonas de Espa\u00f1a, si se co\u00f1ece noutros lugares, tam\u00e9n con normas derivadas do dereito romano, como Francia. A casu\u00edstica galega pode vir dada pola frecuencia con que aparec\u00edan fillos f\u00f3ra do matrimonio.\nProcedemento.\nO procedemento adoitaba ser breve e sinxelo. A muller, a cambio de ser declarada \"espont\u00e1nea\", recib\u00eda do xu\u00edz un salvoconduto no que se fac\u00eda constar que a xustiza non pod\u00eda molestala. Na maior\u00eda dos casos deb\u00eda presentar un fiador e aceptar as obrigaci\u00f3ns establecidas pola autoridade, que era o corrixidor ou o alcalde maior a\u00ednda que tam\u00e9n aparecen procedementos feitos ante notarios locais. \nOs expedientes adoitan ser sinxelos e non abarcan m\u00e1is dun par de p\u00e1xinas. Neles a muller pres\u00e9ntase ante a autoridade, explica a s\u00faa procedencia, idade, estado civil, mes de embarazo, se sab\u00eda ler e cal era o seu traballo habitual, tanto dela como dos seus pais, para pasar a continuaci\u00f3n a enumerar os mesmos datos do home co que mantivo \"c\u00f3pula carnal\" tras ser v\u00edtima da \"fraxilidade humana\", identificando, sempre que poida, ao home e \u00e1 s\u00faa familia directa cos mesmos datos. A partir de a\u00ed explicar\u00e1 con todo tipo de detalle o ocorrido para logo nomear un fiador que se faga cargo, cos seus bens e patrimonio, do futuro da criatura e de que a muller non provoque esc\u00e1ndalo p\u00fablico. \nUn embarazo f\u00f3ra do matrimonio non era un delito e a maior\u00eda destas mulleres alegaban ser v\u00edtimas de falsas promesas de matrimonio ou dunha violaci\u00f3n, o que lles permit\u00eda salvar a honra a ollos da Igrexa cat\u00f3lica.\nO m\u00e1is importante deste procedemento \u00e9 que por primeira vez \u00e9 a muller an\u00f3nima e case sempre de clase baixa a que cobra protagonismo na historia, narrando os feitos en primeira persoa e explicando todas as vicisitudes da s\u00faa d\u00eda a d\u00eda e os detalles da s\u00faa sexualidade."}
{"id": "593590", "revid": "89787", "url": "https://gl.wikipedia.org/wiki?curid=593590", "title": "Alba Mancebo", "text": "Alba Mancebo Soto, co\u00f1ecida como Alba Mancebo, nada en Cambeda-Vimianzo en 1993, \u00e9 unha xornalista e presentadora de tv galega.\nTraxectoria.\nGraduouse en xornalismo na Universidade de Santiago de Compostela, despois de facer un curso na Universidade de Tours.\nTraballou un ano na Radio Galega colaborando nos informativos e \"A tarde\". En 2017 pasou ao departamento de Contidos Web da TVG. Participou en \"A Revista\", falando dos contidos da rede. No 2018 creou a secci\u00f3n #instaGal para promover a lingua a trav\u00e9s do Instagram da @TVGalicia. Foi nomeada xefa de Servizo do Departamento de Extensi\u00f3n Audiovisual da CRTVG.\nEn 2020 foi a presentadora do programa \"Os Castros\", da TVG. Foi condutora do programa dos Fogos do Ap\u00f3stolo 2022 con Noelia Rey e Arturo Fern\u00e1ndez. Tam\u00e9n con Arturo Fern\u00e1ndez conduciu os \"Eventos G\" da TVG en 2022.\nParticipou en Ciencias da Comunicaci\u00f3n (USC) no curso \"Escribir para as redes sociais\" achegando a s\u00faa experiencia. Foi pregoeira do Asalto ao Castelo de Vimianzo en 2019. En 2023 foi unhas das presentadoras dos Premios Mestre Mateo en Ourense. \n\u00c9 irm\u00e1 do tam\u00e9n xornalista Alberto Mancebo."}
{"id": "593593", "revid": "89787", "url": "https://gl.wikipedia.org/wiki?curid=593593", "title": "Black house", "text": "Unha black house, blackhouse ou black-house (en ga\u00e9lico escoc\u00e9s, \"t(a)igh-dubh\"; en ga\u00e9lico irland\u00e9s, \"t\u00ed dubh\" ) \u00e9 un tipo de casa tradicional nas Terras Altas de Escocia, as H\u00e9bridas e Irlanda.\nEtimolox\u00eda.\nA orixe do nome, literalmente en galego, \"casa negra\" \u00e9 controvertida. A palabra poder\u00eda ter menos de 150 anos e poder\u00eda ser sin\u00f3nimo de \"inferior\". En Lewis, en particular, puido ser usado para distinguir as antigas casas dalgunhas das novas \"casas brancas\" (en ga\u00e9lico escoc\u00e9s, \"taigh-geal\"; en ga\u00e9lico irland\u00e9s, \"t\u00ed geal, t\u00ed b\u00e1n\" ), con muros de pedra seguindo o estilo escoc\u00e9s harl. Tam\u00e9n pode haber certa confusi\u00f3n sobre a semellanza fon\u00e9tica entre \"dubh\", que significa \"negro\" e \" \"tughadh\" \", que significa \"teito de palla\".\nDescrici\u00f3n.\nOs edificios foron constru\u00eddos en xeral con dobres muros de pedra seca con terra e cuberta de palla cuberta con palla de cereais ou xuncos. O chan era principalmente de baldosas, ou terra e hab\u00eda un fogar central para o lume. Non hab\u00eda cheminea pola que escapase o fume, pero se abr\u00eda polo tellado.\nAs \"blackhouses\" serv\u00edan para albergar tanto gando como persoas, polo que a xente viv\u00eda nun extremo e os animais no outro cunha separaci\u00f3n entre eles.\nAs casas escocesas constru\u00edronse m\u00e1is altas que anchas, pero nalg\u00fans casos eran pequenas e anchas."}
{"id": "593594", "revid": "111586", "url": "https://gl.wikipedia.org/wiki?curid=593594", "title": "Black House", "text": ""}
{"id": "593595", "revid": "5863", "url": "https://gl.wikipedia.org/wiki?curid=593595", "title": "Acad\u00e9mico de Francia", "text": ""}
{"id": "593597", "revid": "59564", "url": "https://gl.wikipedia.org/wiki?curid=593597", "title": "Alba Mancebo Soto", "text": ""}
{"id": "593598", "revid": "98629", "url": "https://gl.wikipedia.org/wiki?curid=593598", "title": "Mar\u00eda Nicanor", "text": "Mar\u00eda Nicanor, nada en Barcelona, \u00e9 unha conservadora de museos catal\u00e1 especializada en dese\u00f1o e historia da arquitectura. Ocupou cargos importantes no Museo Vitoria and Albert, o Museo Guggenheim de Nova York e o Museo Cooper Hewitt do Smithsonian.\nTraxectoria.\nMar\u00eda Nicanor \u00e9 filla dun cineasta e unha avogada especializada en propiedade intelectual nas artes. Nicanor \u00e9 licenciada pola Universidade Aut\u00f3noma de Madrid, coa especialidade en teor\u00eda e historia da arquitectura. Tam\u00e9n estudou na Universidade da Sorbona e completou unha mestr\u00eda en estudos de museos na Universidade de Nova York . \nCarreira profesional.\nMar\u00eda Nicanor foi a primeira directora da Fundaci\u00f3n Norman Foster en Madrid. Traballou na Vitoria and Albert Museum de Londres. \nNicanor tivo varios roles no Museo Guggenheim de Nova York entre 2003 e 2013 . Foi a l\u00edder do equipo do laboratorio itinerante chamado BMW Guggenheim Lab . \nConverteuse en directora executiva de Rice Design Alliance na Escola de Arquitectura da Universidade de Rice en 2017. "}
{"id": "593599", "revid": "23204", "url": "https://gl.wikipedia.org/wiki?curid=593599", "title": "LP record", "text": ""}
{"id": "593600", "revid": "23204", "url": "https://gl.wikipedia.org/wiki?curid=593600", "title": "Bombay Rose", "text": "Bombay Rose \u00e9 un filme indio de 2019 escrito, editado, dese\u00f1ado e dirixido por Gitanjali Rao. O filme tivo a s\u00faa estrea mundial na Semana Internacional da Cr\u00edtica no Festival Internacional de Cinema de Venecia. Proxectouse na secci\u00f3n Contemporary World Cinema do Festival Internacional de Cine de Toronto de 2019. O filme conta a historia dunha vendedora de flores que se namoraa. Realizouse mediante animaci\u00f3n pintada fotograma a fotograma en ordenador e levou 18 meses con 60 artistas. O filme ti\u00f1a previsto o seu lanzamento en Netflix para o 4 de decembro de 2020, mais finalmente estreouse na plataforma o 8 de marzo de 2021.\nProduci\u00f3n.\nA directora do filme, Gitanjali Rao, dixo que se inspirou na vida dos \"habitantes da r\u00faa en Bombai\", onde hai \"unha loita diaria pola supervivencia, impregnada de privaci\u00f3ns\" con persoas sen teito e falta de recursos b\u00e1sicos e dereitos humanos, \"polo que a xente escapa aos cinemas para esquecer a realidade. Pero cando as mesmas fantas\u00edas de Bollywood comezan a influ\u00edr e substitu\u00edr a realidade, o equilibrio p\u00e9rdese. Bombay Rose bas\u00e9ase nisto, na loita dos so\u00f1os e da realidade\". Ela dixo que a industria de Bollywood contempor\u00e1nea \"non me inspira de ning\u00fan xeito\", sen\u00f3n que a s\u00faa inspiraci\u00f3n v\u00e9n de \"fimes independentes feitos na India e no mundo, filmes indios rexionais, filmes hindis anteriores \u00e1 era de Bollywood e cinema mundial\".\nA pel\u00edcula foi realizada mediante animaci\u00f3n pintada fotograma a fotograma en ordenador e levou 18 meses con 60 artistas."}
{"id": "593602", "revid": "27155", "url": "https://gl.wikipedia.org/wiki?curid=593602", "title": "P\u00f3rfiro rombo", "text": ""}
{"id": "593604", "revid": "23204", "url": "https://gl.wikipedia.org/wiki?curid=593604", "title": "The Magnificent Seven (filme de 2016)", "text": ""}
{"id": "593606", "revid": "102241", "url": "https://gl.wikipedia.org/wiki?curid=593606", "title": "Lingua mandailing", "text": "A lingua mandailing \u00e9 unha lingua austronesia falada en Indonesia, na illa de Sumatra. F\u00e1lase principalmente nas rexencias de Mandailing Natal, Padang Lawas do Norte, Padang Lawas e partes da rexencia de Labuhanbatu e partes do noroeste da provincia de Riau.\nEscr\u00edbese usando o alfabeto latino, mais historicamente usouse o alfabeto batak."}
{"id": "593611", "revid": "15490", "url": "https://gl.wikipedia.org/wiki?curid=593611", "title": "Cumhuriyet Halk Partisi", "text": ""}
{"id": "593612", "revid": "15490", "url": "https://gl.wikipedia.org/wiki?curid=593612", "title": "CHP", "text": ""}
{"id": "593613", "revid": "15490", "url": "https://gl.wikipedia.org/wiki?curid=593613", "title": "Leopoldo O'Donnell Jor\u00eds", "text": ""}
{"id": "593617", "revid": "23204", "url": "https://gl.wikipedia.org/wiki?curid=593617", "title": "95\u00aa edici\u00f3n dos \u00d3scar", "text": "A 95\u00aa edici\u00f3n dos \u00d3scar, presentada pola Academia das Artes e das Ciencias Cinematogr\u00e1ficas (AMPAS), galardoou os mellores filmes estreados entre o 1 de xaneiro e 31 de decembro de 2022. A cermimonia tivo lugar no Dolby Theatre de Hollywood, Os \u00c1nxeles, California o 12 de marzo de 2023. A cerimonia estivo presentada por terceira vez por Jimmy Kimmel. \"Everything Everywhere All at Once\" liderou a cerimonia con once candidaturas e sete premios, inclu\u00eddo o de mellor filme.\nGa\u00f1adores e nomeados.\nOs nomeados da 95\u00aa edici\u00f3n dos \u00d3scar foron anunciados o 24 de xaneiro de 2023, polos actores Riz Ahmed e Allison Williams.\nOs ga\u00f1adores son os que aparecen en primeiro lugar e destacados en letra grosa.\nPremios de honra.\nO 21 de xu\u00f1o de 2022, a Academia anunciou os ga\u00f1adores dos premios de honra, que foron entregados nunha cerimonia o 19 de novembro de 2023."}
{"id": "593621", "revid": "98629", "url": "https://gl.wikipedia.org/wiki?curid=593621", "title": "Arturo Fern\u00e1ndez (xornalista)", "text": "Arturo Fern\u00e1ndez \u00c1lvarez, co\u00f1ecido como Arturo Fern\u00e1ndez, nado nas Nogais en 1982, \u00e9 un xornalista galego de televisi\u00f3n.\nTraxectoria.\nLicenciouse en Publicidade e Relaci\u00f3ns P\u00fablicas na Universidade de Vigo, en Xornalismo na Universidade de Santiago de Compostela, especializouse na Universidade Aberta de Catalu\u00f1a.\nEn 2006 foi co-Fundador de ADIANTO. Tecnolog\u00eda y turismo.\nComezou de redactor en Antena 3 Televisi\u00f3n de Galicia no 2005 e xa nese ano comezou na TVG. Realizou m\u00faltiples traballos como guionista, director e presentador na TVG."}
{"id": "593622", "revid": "1888", "url": "https://gl.wikipedia.org/wiki?curid=593622", "title": "Ram\u00f3n Figueroa Vilach\u00e1", "text": "Ram\u00f3n Amadeo Figueroa Vilach\u00e1, nado en Noicela (Carballo) cara a 1903 e finado na Coru\u00f1a o 7 de decembro de 1940, foi un mestre e pol\u00edtico galego.\nTraxectoria.\nFillo de Antonio Figueroa Lafuente e da mestra Dolores Vilach\u00e1 V\u00e1zquez. Estudou Maxisterio, e afiliouse a FTE-UGT. Deu clases particulares en Sergude (Carral), despois foi mestre interino en Sedes (Nar\u00f3n), e dende 1935 foi mestre de S\u00e9samo (Culleredo). Co golpe de Estado do 18 de xullo de 1936 foi detido pola Garda Civil o 5 de agosto nun caf\u00e9 de Carral con outros veci\u00f1os por escoitar unha emisora gobernamental. Foi suspendido de emprego e soldo a finais de agosto. Pasou tres meses na prisi\u00f3n na Coru\u00f1a. Depurado, foi condenado a dous anos de suspensi\u00f3n de emprego e soldo. Ao ser mobilizada a s\u00faa quinta, o 31 de abril de 1937, incorporouse ao ex\u00e9rcito rebelde. Nos primeiros d\u00edas de xullo foi destinado \u00e1 fronte de Brunete e o 2 de agosto desertou e pasouse \u00e1 zona leal con Gerardo Paseiro Carril e Benito B\u00faa Rivas. Formou parte das Milicias da Cultura nunha compa\u00f1\u00eda de Zapadores e despois da 29 Brigada Mixta. Ao rematar a guerra foi investigado e interrogado. Finalmente foi procsado en abril de 1940. Xulgado na Coru\u00f1a en consello de guerra por traiz\u00f3n \u00e1 patria con Gerardo Paseiro Carril, foron condenados a pena de morte. Foron executados no Campo da Rata o 7 de decembro de 1940. Abr\u00edronlle expediente de responsabilidades pol\u00edticas en abril de 1941."}
{"id": "593623", "revid": "59564", "url": "https://gl.wikipedia.org/wiki?curid=593623", "title": "Arturo Fern\u00e1ndez \u00c1lvarez", "text": ""}
{"id": "593625", "revid": "1131", "url": "https://gl.wikipedia.org/wiki?curid=593625", "title": "Morais", "text": "Morais \u00e9 unha fregues\u00eda portuguesa do municipio de Macedo de Cavaleiros, con 52,80\u00a0km\u00b2 de \u00e1rea e 644 habitantes (2011). A s\u00faa densidade de poboaci\u00f3n \u00e9 de 12,2 hab/km\u00b2.\nPertenceu ao concello de Izeda ata 1855, pasando a integrarse no concello de Macedo de Cavaleiros a partir desa data. Ten como santo patr\u00f3n a Santo Andr\u00e9 e anexas as localidades de Paradinha, Paradinha de Besteiros e Sobreda.\nHistoria.\nA fregues\u00eda de Morais, foi encomenda da Orde de Cristo e pertenceu ao concello de Izeda pasando, por extinci\u00f3n desde 1855 debido \u00e1 reforma administrativa de Fontes Pereira de Melo, ao de Macedo de Cavaleiros, creado 20 anos antes. Nese momento, Paradinha de Besteiros, actualmente un lugar de Morais, era unha fregues\u00eda.\nDa orixe da aldea chamada Morais pouco se sabe pola escaseza de fontes fidedignas. Con todo, e cando se trata de saber cousas sobre as aldeas transmontanas, sobre todo do distrito de Bragan\u00e7a, unha fonte inesgotable de informaci\u00f3n \u00e9, sen d\u00fabida, a monumental obra do Abade de Ba\u00e7al, o Reverendo, de nome Francisco Manuel Alves, que se titula Mem\u00f3rias Arqueol\u00f3gicas \u2013 Hist\u00f3ricas do Distrito de Bragan\u00e7a, que refire o seguinte sobre esta fregues\u00eda:\n\"\u201c\u00c9 soar desta familia (Morais) o lugar de Morais do distrito desta cidade (Braganza) e en sitio deste cons\u00e9rvase o nome de torre e ach\u00e1ronse vestixios e alicerces que insin\u00faan foi edificio grande e com\u00fan e recibida tradici\u00f3n, sen cousa en contrario, afirma ser este o seu soar. Os moradores de Morais din que nesta torre viv\u00edan os se\u00f1ores del e mostran un campo plano, que chaman corredoira, onde estes fidalgos exercitaban os cabalos\u2026\u201d\".\nEsta cita foi retirada da obra referida, volume VI \u2013 Os fidalgos.\nAs\u00ed se inicia a noticia sobre a aldea de Morais. Segundo esta a existencia da aldea est\u00e1 directamente relacionada coa vinda para esta rexi\u00f3n dunha li\u00f1axe de sangue azul, pertencente ao Reino de Arag\u00f3n, cuxo expo\u00f1ente principal foi Est\u00eav\u00e3o Peres deli Moral. Este era no inicio do s\u00e9culo XII (1107) alcaide ou gobernador dunha torre chamada del Moral porque dentro dela hab\u00eda unha moreira. Esta torre situ\u00e1base na antiga Soria que, nesa \u00e9poca era atacada polo rei Mouro de Toledo. Este Est\u00eav\u00e3o Peres del Moral, demostrando bravura e coraxe, defendeu a torre dun sitio posto polo rei Mouro durante uns longos catro meses aliment\u00e1ndose, el e os seus s\u00fabditos s\u00f3 cos froitos da moreira que dentro dela se encontraba. Este acto valeulle o alcume da torre. Pero valeulle m\u00e1is cando D. Afonso I de Arag\u00f3n mandou poboar Soria no ano 1119. Vi\u00f1eron para esta rexi\u00f3n doce li\u00f1axes de fidalgos cuxa casa principal foi a dos Morais. Esta familia defende que a s\u00faa ascendencia repousa no Conde Gon\u00e7alves Fernandes (fillo do Conde de Castela Fern\u00e1n Gonz\u00e1lez) e de s\u00faa segunda muller D. Sancha (filla de D. Sancho Abarca, rei de Navarra).\nPor\u00e9n, o primeiro que poboou o lugar de Morais, ao que deu o nome, e o de Lagoa foi, segundo din Gon\u00e7alo Rodrigues de Morais, fillo de D. Rodrigo Garc\u00eas e neto do Conde D. Garcia Garc\u00eas que casou con Maria Fortunes, filla de Fortum Lopes, se\u00f1or de Soria da familia de Morais. En verdade, segundo \u201cMem\u00f3rias V.VI\u201d: \"\" \u00e9 soar desta familia o lugar de Moraes, termo de Braganza e del proceden as casas da principal nobreza de Tra-los-Montes e derivaron as casas de primeira grandeza de Portugal e Castela e a\u00ednda exaltado aos rexios solios por D. Leonor filla de D. Pedro de Toledo vicerrei de N\u00e1poles casado con D. Maria Pimentel, 3\u00aa Marquesa de villa Franca, filla de D. Lu\u00edz Pimentel e de D. Constansa Rodrigues de Moraes filla de Ruy Martins de Moraes, alcaide-maior de Braganza xefe dos Moraes, casado con D. Alda Gon\u00e7alves de Moreira. E casou D. Leonor con Cosme primeiro gran duque de Toscana do que procederon os m\u00e1is; e destes os Reis de Francia, Inglaterra, Espa\u00f1a e hoxe a se\u00f1ora princesa do Brasil; os duques de Lorena, Savoia, Baviera, Parma e Mantua. \u201d\"\nPor tanto, segundo esta noticia \u00e9 Gon\u00e7alo Rodrigues de Morais quen d\u00e1 orixe \u00e1 Casa de Morais."}
{"id": "593626", "revid": "1888", "url": "https://gl.wikipedia.org/wiki?curid=593626", "title": "Ram\u00f3n Amadeo Figueroa Vilach\u00e1", "text": ""}
{"id": "593628", "revid": "5863", "url": "https://gl.wikipedia.org/wiki?curid=593628", "title": "Ceferino Palencia y \u00c1lvarez", "text": ""}
{"id": "593629", "revid": "5863", "url": "https://gl.wikipedia.org/wiki?curid=593629", "title": "Javier Tomeo Estallo", "text": ""}
{"id": "593630", "revid": "98629", "url": "https://gl.wikipedia.org/wiki?curid=593630", "title": "Falla de Viveiro", "text": "A falla de Viveiro \u00e9 unha falla normal formada durante a orox\u00e9nese herciniana ou varisca que separa as zonas Asturoccidental-Leonesa e Centroib\u00e9rica do macizo Ib\u00e9rico. In\u00edciase na costa cant\u00e1brica na zona de Viveiro e prol\u00f3ngase cara ao sur uns 142 km ata acabar na serra do Courel.\nAlg\u00fans autores consider\u00e1rona un acabalgamento polas diferenzas litoestratigr\u00e1ficas tan grandes das d\u00faas zonas que separa, pero a opini\u00f3n m\u00e1is com\u00fan \u00e9 que se trata dunha falla normal con certo desgarre. Separa dous dominios tectoestratigr\u00e1ficos diferentes e d\u00faas zonas metam\u00f3rficas distintas, ambas as d\u00faas de alto grao de metamorfismo, como son o domo de Lugo (ao leste con materiais prec\u00e1mbricos e c\u00e1mbricos) e o antiforme do Barqueiro (oeste co gneis ollo de sapo, Ordov\u00edcico, Sil\u00farico). Entre ambos os domos hai un sinclinal de material sil\u00farico en cuxo flanco oriental se desenvolveu a falla de Viveiro.\nO dominio do manto de Mondo\u00f1edo \u00e9 o bloque levantado da falla, formado por materiais prec\u00e1mbrico e c\u00e1mbricos e o granito de San Cibr\u00e1n, mentres que a parte occidental \u00e9 a afundida. Nos arredores de Gunt\u00edn a falla presena unha zona de cizallamento de 2 km de anchura cun movemento do bloque teito cara ao oeste. O salto vertical m\u00ednimo estimado da falla \u00e9 de 5,5 km. Os datos xeocronol\u00f3xicos indican que a falla estivo activa entre os 298\u00b15 e os 289,5\u00b11,5 Ma, pero a s\u00faa actividade global limitouse entre os 314\u00b12 Ma, como l\u00edmite m\u00e1is vello posible para o comezo da s\u00faa actividade e o per\u00edodo comprendido entre os 289,5\u00b11,5 e c. 269 Ma para o cesamento da s\u00faa actividade.\nA falla de Viveiro e o acabalgamento do manto de Mondo\u00f1edo te\u00f1en orixe distinta. Mentres que o acabalgamento se produciu cando o manto se desprazou ao leste (con compresi\u00f3n oeste-leste), a falla prod\u00facese por un colapso cara ao oeste e corta o acabalgamento. O sinforme situado entre o domo de Lugo e o antiforme do Barqueiro foi comprimido lateralmente polos esforzos hercinianos (F3), en consecuencia queda esmagado e cos flancos estirados e finalmente a charneira do sinforme af\u00fandese, form\u00e1ndose a falla. Ao mesmo tempo, o bloque sofre un escape lateral ao NNE favorecido polas fallas de Viveiro e de Valdovi\u00f1o, que act\u00faan como fallas de desgarre. O sinforme intermedio quedou pinzado entre a falla de Viveiro e o antiforme do ollo de sapo."}
{"id": "593632", "revid": "1131", "url": "https://gl.wikipedia.org/wiki?curid=593632", "title": "Leo Jim\u00e9nez", "text": "Juan Daniel Jim\u00e9nez Gonz\u00e1lez, nado en Fuenlabrada (Madrid) o 17 de agosto de 1979, de nome art\u00edstico Leo Jim\u00e9nez, \u00e9 un cantante, compositor, guitarrista, actor e produtor espa\u00f1ol. Deuse a co\u00f1ecer por ser o vocalista de Saratoga de 1999 a 2006. \nFoi vocalista de Krysalida (1994-1997), Al Borde (1998), Saratoga (1999-2006), Stravaganzza (2004-2010 e 2017-presente) e Supra (2012). Desde 2009 compaxina Stravaganzza e Supra coa s\u00faa carreira en solitario ou con outros m\u00fasicos, segundo gravaci\u00f3n de disco ou xira, e co seu nome (Leo Jim\u00e9nez) ou cun nome art\u00edstico para a s\u00faa banda (LEO:037).\nFoi vocalista de Saratoga e cantante e guitarrista de Stravaganzza. Tam\u00e9n foi l\u00edder, cantante e guitarrista de LEO:037 at\u00e9 a s\u00faa marcha en 2012, cando o grupo pasou a chamarse Zero3iete.\nParticipou na \u00f3pera rock Xesucristo Superstar desde 2010, en que interpretou o personaxe de Xesucristo. En 2017 fixo d\u00faas novas actuaci\u00f3ns cunha orquestra sinf\u00f3nica dirixida por Pepe Herrero.\nO salto profesional: Saratoga.\nTras formar parte da banda Krysalida, Azabel ou Al Borde (coa que gravou o que foi o seu primeiro disco de estudo), Leo converteuse no vocalista de Saratoga. O novo ar que este \u2014xunto con Dani P\u00e9rez (bater\u00eda)\u2014 imprimiu \u00e1 formaci\u00f3n, levou a Saratoga e so propio Leo \u00e1 primeira li\u00f1a do heavy metal espa\u00f1ol. \nTras editaren \"Vientos de guerra\", Saratoga logrou quiz\u00e1 o seu m\u00e1ximo co \u00e1lbum \"Agotar\u00e1s\". Temas como \u00abLas puertas del cielo\u00bb, \u00abA morir\u00bb ou \u00abResurrecci\u00f3n\u00bb convert\u00e9ronse en cl\u00e1sicos da banda e puxeron de manifesto a forza da voz de Leo. Tras \"Agotar\u00e1s\" chegaron \"El clan de la lucha\", a versi\u00f3n inglesa deste (\"The Fighting Clan\") e \"Tierra de lobos\", amais de dous DVD (un deles \"DVD de ouro\": 1992-2004).\nEn outubro de 2006 publicouse na p\u00e1xina web de Saratoga o abandono de Leo. Aleg\u00e1base un \u00abcambio de ciclo\u00bb como motivo da s\u00faa decisi\u00f3n para dedicarse por completo a Stravaganzza.\nStravaganzza e LEO:037.\nO cambio de estilo de metal foi tam\u00e9n un cambio en relaci\u00f3n coa s\u00faa voz. O de Stravaganzza \u00e9 un estilo m\u00e1is intimista, escuro e rom\u00e1ntico, mais de menor proxecci\u00f3n c\u00f3 de Saratoga. Nesta banda, Leo optou mesmo por tons guturais. De feito, o rexistro da s\u00faa voz conv\u00e9rteo nun contratenor. Tam\u00e9n participa como guitarrista en Supra, unha banda de death metal, coa que editou un disco en 2009.\nEse mesmo ano, amais, sacou \"T\u00edtere con cabeza,\" o seu primeiro disco en solitario coa s\u00faa banda, LEO:037. Forman parte do proxecto IX Valeri (guitarrista de \u00c1ngeles del Infierno e Infernoise), Marcos Miranda e Carlos Exp\u00f3sito. Este novo disco significa unha chiscadela ao seu pasado con Saratoga. De feito, o seu ex compa\u00f1eiro de Saratoga Jero Ramiro colaborou neste traballo. Tam\u00e9n participan no proxecto Jorge Sal\u00e1n, Pepe Herrero e \u00d3scar \"Tanke\" Ruiz como compositor (letra e m\u00fasica) e colaboraci\u00f3n vocal na canci\u00f3n \u00abEl tiempo curar\u00e1\u00bb.\nLeo interpretou o papel de Jes\u00fas na \u00f3pera rock \"Jesucristo Superstar\" en 2010, con representaci\u00f3ns que tiveron lugar no Palau de la M\u00fasica de Valencia.\nEn 2011, ademais, publicou un novo disco con LEO:037, \"Los fuertes sobreviven\".\nO 10 de abril de 2012 anunciou que abandonaba LEO:037 para recuperar a s\u00faa idea dun grupo en solitario e utilizar o nome Leo Jim\u00e9nez nos seus futuros proxectos. A banda LEO:037 seguiu cun novo cantante co nome Zero3iete. O 13 de abril confirmouse que o novo cantante ser\u00eda Andr\u00e9s Mart\u00ednez, vocalista do grupo Headon.\nLeo Jim\u00e9nez (proxecto en solitario).\nO 17 de xullo de 2012 anunciou na s\u00faa nova web oficial unha rolda de prensa en que presentou os seus futuros proxectos e o seu novo videoclip, Tu destino. O 22 de outubro publicouse na web oficial que asinou con Warner Music para a gravaci\u00f3n do seu novo disco, \"Animal solitario\". Tras o \u00e9xito do primeiro v\u00eddeo, o 18 de novembro anunciouse a rodaxe do segundo v\u00eddeo na sala El Grito de Fuenlabrada, en que convidou o p\u00fablico a ser parte deste. O 18 de decembro publicouse o segundo v\u00eddeo, \u00abDesde ni\u00f1o\u00bb, e a data de sa\u00edda \u00e1 venda de \"Animal solitario,\" o 29 de xaneiro de 2013.\nEn 2016 asinou con Rock Estatal Records para presentar o disco \"La factor\u00eda del contraste\". O traballo re\u00fane os estilos polos que o artista pasou durante a s\u00faa carreira: o \"heavy metal\" de Saratoga e Stravaganzza, o \"death metal\" de Supra e o \"hard-rock\" de 037, amais de versi\u00f3ns vocais de artistas doutros x\u00e9neros e outros traballos paralelos, como Jesucristo Superstar."}
{"id": "593635", "revid": "55821", "url": "https://gl.wikipedia.org/wiki?curid=593635", "title": "R\u00faa da Oliva (Pontevedra)", "text": " \nA r\u00faa da Oliva \u00e9 unha r\u00faa de Pontevedra situada no centro da cidade, na beira do centro hist\u00f3rico. \u00c9 unha das principais r\u00faas pontevedresas e das m\u00e1is comerciais.\nOrixe do nome.\nA r\u00faa denom\u00ednase da Oliva pola presenza dunha oliveira no lugar nos orixes da r\u00faa.\nHistoria.\nDespois de ser designada capital provincial en 1833, a mediados do s\u00e9culo XIX mellor\u00e1ronse as conexi\u00f3ns xerais de Pontevedra con outras poboaci\u00f3ns de Galicia e entre 1847 e 1851 trazouse a r\u00faa da Oliva e a actual r\u00faa Rosal\u00eda de Castro cuxa prolongaci\u00f3n como estrada comunicaba a cidade con Mar\u00edn a trav\u00e9s de Mollavao.\nO proxecto de 1854 xa recoll\u00eda como tradicional o nome de r\u00faa da Oliva. Os comerciantes empezaron a instalarse pronto na r\u00faa e a Oliva converteuse en pouco tempo nunha r\u00faa comercial. Uns anos despois da s\u00faa apertura na r\u00faa Michelena en 1856 a co\u00f1ecida Xoier\u00eda-Reloxer\u00eda Su\u00e1rez trasladouse en 1861 \u00e1 esquina da r\u00faa da Oliva coa praza da Peregrina.\nO 25 de xullo de 1888 a r\u00faa da Oliva converteuse na primeira de toda Galicia (xunto coa veci\u00f1a r\u00faa Michelena) en ter alumamento p\u00fablico, grazas \u00e1 instalaci\u00f3n de arcos voltaicos e l\u00e1mpadas de incandescencia. Esta primeira rede el\u00e9ctrica galega foi obra do marqu\u00e9s de Riestra, que constru\u00edu na praza da Verdura a primeira f\u00e1brica de electricidade de todo o noroeste peninsular e que adquirira en 1887 unha patente sobre un procedemento de axuste de d\u00ednamos.\nEntre 1889 e 1890 a escritora Concepci\u00f3n Arenal viviu no primeiro piso do n\u00famero 27 da r\u00faa da Oliva, onde organizaba un faladoiro para intelectuais.\nEn 1895 a r\u00faa denominouse Elduayen e o trazado era desde a praza da Peregrina ata Mollavao. En 1901 a r\u00faa recuperou o seu tradicional nome da Oliva.\nNas primeiras d\u00e9cadas do s\u00e9culo XX estaban situadas na r\u00faa co\u00f1ecidas imprentas, librer\u00edas e tendas de xoguetes: a librer\u00eda Francisco Vi\u00f1as no n\u00famero 6, a librer\u00eda e imprenta Julio Ant\u00fanez contigua \u00e1 anterior ou o Bazar Melero no n\u00famero 13.\nEn 1915 empezouse a constru\u00edr na r\u00faa da Oliva o novo edificio central de Correos na cidade, que se terminou en 1929.\nEn 1927 cando os reis Afonso XIII e Vitoria Ux\u00eda visitaron Pontevedra, a r\u00faa da Oliva xa era unha arteria central da cidade. \nNa d\u00e9cada de 1940, a r\u00faa converteuse no principal lugar de paseo da mocidade pontevedresa. Na d\u00e9cada de 1950, a r\u00faa experimentou un importante desenvolvemento comercial e presentou unha imaxe urbana diferenciada.\nEn 1961 inaugurouse o primeiro tramo das Galer\u00edas comerciais da Oliva e en 1965 inaugurouse un segundo tramo das Galer\u00edas que permitiu a conexi\u00f3n da r\u00faa da Oliva coa r\u00faa Xeneral Guti\u00e9rrez Mellado. Estas galer\u00edas comerciais fix\u00e9ronse segundo o proxecto do arquitecto Enrique Barreiro para aglutinar a diversos comerciantes e modernizar e dinamizar o comercio e tiveron unha gran relevancia na \u00e9poca. \nEn 1981 a r\u00faa da Oliva sufriu a s\u00faa reforma m\u00e1is profunda e o 23 de decembro converteuse no seu primeiro tramo na primeira r\u00faa peonil do centro da cidade.\nEn 2001 o tramo peonil da r\u00faa reformouse de novo e en 2002 instalouse unha oliveira como a que deu nome \u00e1 r\u00faa diante do edificio central de Correos.\nEn 2018 coa inauguraci\u00f3n dun supermercado Gadis de 1700 metros cadrados no n\u00famero 27 da r\u00faa onde vivira Concepci\u00f3n Arenal recuperouse a fachada tradicional do edificio.\nDescrici\u00f3n.\n\u00c9 unha r\u00faa en pleno centro da cidade cun trazado de 175 metros en li\u00f1a recta e predominantemente chaira. Ten unha anchura media de 8 metros.\n\u00c9 unha r\u00faa c\u00e9ntrica no primeiro ensanche da cidade, peonil entre a praza da Peregrina na beira do centro hist\u00f3rico de Pontevedra e a r\u00faa Garc\u00eda Camba e cun carril de circulaci\u00f3n e d\u00faas beirarr\u00faas desde a r\u00faa Garc\u00eda Camba ata a praza de San Xos\u00e9.\nNo seu trazado confl\u00faen varias r\u00faas, de norte a sur: Galer\u00edas da Oliva, Garc\u00eda Camba e Marqu\u00e9s de Riestra. \u00c9 unha das r\u00faas principais do centro da cidade onde se atopan m\u00faltiples comercios.\nEdificios destacados.\nUn dos extremos da r\u00faa Oliva coincide coa praza de San Xos\u00e9 e na esquina entre a praza e a r\u00faa at\u00f3panse os restos do pazo barroco dos Gago de Mendoza e dos Montenegro que na actualidade consta de dous andares. Destacan na parte superior as s\u00faas ameas apuntadas adornadas no centro con estrelas de seis puntas inscritas nun c\u00edrculo. \nNa metade da r\u00faa da Oliva situ\u00e1se facendo esquina coa r\u00faa Garc\u00eda Camba o hist\u00f3rico edificio central de Correos na cidade, sede da xefatura provincial de Correos. O edificio pertence ao estilo modernista que imperaba nos primeiros anos do s\u00e9culo XX. A entrada principal pres\u00e9ntase no canto a xeito de chafr\u00e1n con arcos repousando en columnas cl\u00e1sicas e escaleiras de pedra que dan acceso a un \u00e1strago de entrada elevado. Consta de decoraci\u00f3n de figuras xeom\u00e9tricas de pedra na fachada especialmente no nivel do faio con lucarnas, e xanelas xeom\u00e9tricas en cada un dos niveis. Coroando o nivel superior por riba da entrada principal at\u00f3pase o escudo en pedra da cidade. No interior o edificio est\u00e1 artellado ao redor dun atrio central de operaci\u00f3ns sobre un vest\u00edbulo p\u00fablico, salientando o uso de materiais como o vidro, a madeira e a escaiola, as\u00ed como a b\u00f3veda acristalada en cores.\nNa r\u00faa hai varias casas de pedra de finais do s\u00e9culo XIX como a do n\u00famero 33, con planta baixa comercial e un ou dous andares para vivenda, o primeiro con balc\u00f3ns e o segundo con galer\u00edas, esquema que se repet\u00eda no s\u00e9culo XIX nas r\u00faas do primeiro ensanche da cidade. \nNo n\u00famero 30 da r\u00faa da Oliva na esquina coa r\u00faa Marqu\u00e9s de Riestra at\u00f3pase un edificio racionalista do arquitecto Emilio Salgado Urtiaga. "}
{"id": "593639", "revid": "1131", "url": "https://gl.wikipedia.org/wiki?curid=593639", "title": "Suaermida, Vizo\u00f1o, Abegondo", "text": ""}
{"id": "593641", "revid": "23204", "url": "https://gl.wikipedia.org/wiki?curid=593641", "title": "Lingua igala", "text": "A lingua igala \u00e9 unha lingua yoruboide falada polo pobo igala de Nixeria. En 1989, o n\u00famero de falantes de igala estimouse en 800\u00a0000, principalmente no Estado Kogi. Os seus dialectos principais son os dos lugares de Ibaji, Idah, Dekina, Ogugu, Ankpa e Ebu; o igala comparte algunhas semellanzas coa lingua yoruba e coa lingua itsekiri.\nOs igala, tam\u00e9n escrito igara, viven na marxe esquerda do r\u00edo N\u00edxer debaixo da s\u00faa uni\u00f3n co r\u00edo Benue. A s\u00faa lingua pertence \u00e1 rama benue-congo da familia n\u00edxer-congo. O seu gobernante, o Attah, tam\u00e9n gobernaba tradicionalmente outros dous grupos, o Bassa Nge e os Bass Nkome, que viven entre os igala e o r\u00edo Benue."}
{"id": "593643", "revid": "23204", "url": "https://gl.wikipedia.org/wiki?curid=593643", "title": "Zineb Hattab", "text": "Zineb Hattab, nada en Blanes, Xirona o 23 de xullo de 1989, tam\u00e9n co\u00f1ecida como Zizi Hattab, \u00e9 unha enxe\u00f1eira de software e chef catal\u00e1 de orixe marroqu\u00ed e propietaria do restaurante vegano KLE en Z\u00fcrich, Su\u00edza. Hattab foi escollida como \"descubrimento do ano\" por Gault Millau no ano de apertura do seu restaurante en 2020 e foi a primeira chef vegana en Su\u00edza en recibir unha estrela verde Michelin. A coci\u00f1a de Hattab salienta polos seus sabores intensos e pratos complexos e equilibrados nun ambiente informal.\nTraxectoria.\nZineb Hattab naceu o 23 de xullo de 1989 en Blanes, Xirona, filla de pais inmigrantes de Marrocos que chegaron de forma ilegal ao pa\u00eds para posteriormente fincarse na Costa Brava durante a d\u00e9cada de 1980. Medrou en Blanes, unha pequena vila a car\u00f3n do mar Mediterr\u00e1neo.\nEn 2007, Hattab mudouse a Barcelona para estudar enxe\u00f1ar\u00eda. Durante os seus estudos, viviu nun piso de estudantes onde comezou a coci\u00f1ar para os seus amigos e familiares.\nCarreira profesional.\nEn 2012, Zineb Hattab trasladouse a Su\u00edza onde traballou durante dous anos como desenvolvedora de software nunha empresa de enxe\u00f1ar\u00eda. En 2014, \u00e1 idade de 24 anos, decidiu deixar a s\u00faa vida empresarial e comezou unha nova carreira como coci\u00f1eira. Traballou en Osteria Francescana de Massimo Bottura, Nerua de Josean Alija e El Celler de Can Roca dos irm\u00e1ns Roca. Tam\u00e9n traballou para Andreas Caminada en Schloss Schauenstein.\nEn 2017, Hattab mudouse a Nova York, onde pasou un tempo en Blue Hill e traballou baixo a direcci\u00f3n do chef Enrique Olvera no restaurante Cosme. Despois de 2 anos traballando en Nova York, regresou a Su\u00edza para abrir o seu propio restaurante.\nEn xaneiro de 2020, Zineb Hattab abriu KLE, un pequeno restaurante en Z\u00fcrich Wiedikon con boa coci\u00f1a e un men\u00fa completamente vegano. S\u00f3 unhas semanas despois da s\u00faa apertura, Gault&amp;Millau premiouno con 14 puntos e nomeou a Hattab como \u201cChef do Mes\u201d. Durante 2021, KLE recibiu 15 puntos Gault Millau e converteuse no primeiro restaurante vegano su\u00edzo galardoado cunha estrela verde Michelin.\nEn outubro de 2021, Hattab abriu a s\u00faa segunda localizaci\u00f3n DAR cun restaurante e un bar de c\u00f3cteles."}
{"id": "593644", "revid": "23204", "url": "https://gl.wikipedia.org/wiki?curid=593644", "title": "Zizi Hattab", "text": ""}
{"id": "593647", "revid": "23204", "url": "https://gl.wikipedia.org/wiki?curid=593647", "title": "Mercedes Corominas", "text": "Mercedes Corominas, nada en Espa\u00f1a en 1886 e finada no Brasil en 1926, foi unha das primeiras mulleres aviadoras e aeronautas espa\u00f1olas, co\u00f1ecida polas s\u00faas exhibici\u00f3ns en Portugal.\nTraxectoria.\nMercedes Corominas naceu en Espa\u00f1a en 1886. Formouse como acr\u00f3bata de circo e, a comezos do s\u00e9culo, participou no Circo Calder\u00f3n en Espa\u00f1a. En 1904 realizou unha ascensi\u00f3n a\u00e9rea en solitario en Barcelona, convert\u00e9ndose na primeira muller espa\u00f1ola en realizar unha ascensi\u00f3n en globo en solitario. En 1906, comezou a realizar acrobacias a\u00e9reas, suspend\u00e9ndose nun trapecio colgado debaixo dun globo aerost\u00e1tico. A s\u00faa primeira serie de exposici\u00f3ns, titulada \"Aerostatic Ascensions\", tivo lugar en Portugal; estes foron un grande \u00e9xito e Corominas realizou acrobacias a\u00e9reas en varias cidades portuguesas. Continuar\u00eda realizando as s\u00faas acrobacias noutras partes de Europa. O 12 de setembro de 1909 realizou outra ascensi\u00f3n en solitario elev\u00e1ndose dende a Praza de Touros de Santander a bordo dun Globo Montgolfier bautizado co seu nome. Pouco despois levou a cabo outras ascensi\u00f3ns semellantes en poboaci\u00f3ns c\u00e1ntabras como Escobedo, Gajano e Mogro.\nCasou cun artista de circo portugu\u00e9s, Francisco Pedro Monteiro, en 1911. Ese mesmo ano, Corominas realizou acrobacias no Brasil. Mentres estaban no pa\u00eds, a parella decidiu estabelecerse e finalmente formou unha compa\u00f1\u00eda de circo."}
{"id": "593649", "revid": "98629", "url": "https://gl.wikipedia.org/wiki?curid=593649", "title": "Somos os Miller", "text": "Somos os Miller (en ) \u00e9 un filme estadounidense de 2013 dirixido por Rawson M. Thurber e protagonizado por Jason Sudeikis, Jennifer Aniston, Emma Roberts, Will Poulter, Nick Offerman, Kathryn Hahn, Molly Quinn e Ed Helms. O gui\u00f3n foi escrito por Bob Fisher, Steve Faber, Sean Anders e John Morris, e bas\u00e9ase nunha historia orixinal de Fisher e Faber. A trama segue a un pequeno traficante de marihuana (Sudeikis) que convence aos seus veci\u00f1os para que o axuden fac\u00e9ndose pasar pola s\u00faa familia e as\u00ed pasar drogas de M\u00e9xico aos Estados Unidos.\nEstreouse en galego o 17 de marzo de 2023 a trav\u00e9s da TVG."}
{"id": "593650", "revid": "23204", "url": "https://gl.wikipedia.org/wiki?curid=593650", "title": "We're the Millers", "text": ""}
{"id": "593659", "revid": "23204", "url": "https://gl.wikipedia.org/wiki?curid=593659", "title": "Wedding Season", "text": "Wedding Season \u00e9 un filme estadounidense de 2022 dirixido por Tom Dey a partir dun gui\u00f3n de Shiwani Srivastava. O filme est\u00e1 protagonizado por Suraj Sharma, Pallavi Sharda, Rizwan Manji, Veena Sood, Ari Afsar, Sean Kleier e Manoj Sood.\n\"Wedding Season\" estreouse o 4 de agosto de 2022 a trav\u00e9s de Netflix.\nSinopse.\nAsha \u00e9 unha economista que traballa en microfinanzas que recentemente rompeu o seu compromiso e deixou atr\u00e1s unha carreira bancaria en Wall Street para traballar para unha startup de microfinanzas en Nova Jersey. A nai de Asha, Suneeta, preocupada polo seu futuro e contra o consello do seu marido Vijay, establece un perfil de citas a trav\u00e9s do cal Asha co\u00f1ece a Ravi. A\u00ednda que a s\u00faa primeira cita vai mal, Asha finalmente convence a Ravi de finxir que est\u00e1n sa\u00edndo en varias vodas ao longo do ver\u00e1n para aliviar a presi\u00f3n para casar. Asha e Ravi lentamente se interesan un polo outro, e Asha descobre que Ravi \u00e9 en segredo un rico DJ chamado DJ Spellbound."}
{"id": "593662", "revid": "23204", "url": "https://gl.wikipedia.org/wiki?curid=593662", "title": "7 donne e un mistero", "text": "7 donne e un mistero \u00e9 un filme italiano de 2021 co-escrito e dirixido por Alessandro Genovesi. \u00c9 un remake do filme de 2002 \"8 femmes\" de Fran\u00e7ois Ozon, que \u00e1 s\u00faa vez est\u00e1 baseado na obra \"Huit femmes\" de Robert Thomas. Est\u00e1 protagonizado por Margherita Buy, Diana Del Bufalo, Sabrina Impacciatore, Benedetta Porcaroli, Micaela Ramazzotti, Luisa Ranieri e Ornella Vanoni.\nO filme estreouse en Italia o 25 de decembro de 2021 a trav\u00e9s de Warner Bros. Pictures, recadando 1.118,038 euros. Estreouse en Netflix o 28 de decembro de 2022."}
{"id": "593664", "revid": "23204", "url": "https://gl.wikipedia.org/wiki?curid=593664", "title": "Andi\u00f0 e\u00f0lilega", "text": "Andi\u00f0 e\u00f0lilega \u00e9 un filme island\u00e9s de 2018 dirixido por \u00cdsold Uggad\u00f3ttir. Estreouse na secci\u00f3n World Cinema Dramatic Competition do Festival de Cinema de Sundance, onde recibiu o premio World Cinema Dramatic Directing.\nSinopse.\nL\u00e1ra \u00e9 unha loitadora nai solteira. Xa non ten cartos nas tarxetas de cr\u00e9dito, perdeu o seu apartamento e vive no seu autom\u00f3bil co seu fillo de seis anos, Eldar. Acepta un traballo como aprendiz de seguridade fronteiriza na polic\u00eda do aeroporto de Reykjanesb\u00e6r, na rexi\u00f3n de Su\u00f0urnes. Adja, unha viaxeira de Guinea-Bissau cuxa moza foi asasinada por ser lesbiana, intenta escapar da persecuci\u00f3n dos homosexuais do seu pa\u00eds solicitando o asilo no Canad\u00e1. Despois de que L\u00e1ra sinala unha discrepancia no pasaporte de Adja, esta \u00e9 separada dos seus compa\u00f1eiros de viaxe (a s\u00faa filla e a s\u00faa irm\u00e1) e retida nun centro de refuxiados ata que se tome unha decisi\u00f3n sobre o seu estado migratorio. As vidas das d\u00faas mulleres cr\u00fazanse e forman un v\u00ednculo improbable."}
{"id": "593669", "revid": "98629", "url": "https://gl.wikipedia.org/wiki?curid=593669", "title": "Tinker Tailor Soldier Spy (filme)", "text": "Tinker Tailor Soldier Spy \u00e9 un filme de 2011 dirixido por Tomas Alfredson. O gui\u00f3n foi escrito por Bridget O'Connor e Peter Straughan, e bas\u00e9ase na novela hom\u00f3nima de 1974 escrita por John le Carr\u00e9. Est\u00e1 protagonizado por Gary Oldman como George Smiley, con Colin Firth, Tom Hardy, John Hurt, Toby Jones, Mark Strong, Benedict Cumberbatch, Ciar\u00e1n Hinds, David Dencik e Kathy Burke como parte do elenco. A acci\u00f3n est\u00e1 ambientada en Londres a comezos da d\u00e9cada de 1970 e conta a historia da caza dun axente dobre sovi\u00e9tico infiltrado na c\u00fapula do servizo secreto brit\u00e1nico.\nSinopse.\nSituada na d\u00e9cada de 1970, no contexto da guerra fr\u00eda, o fracaso dunha misi\u00f3n especial en Hungr\u00eda provoca unha remuda na c\u00fapula dos servizos secretos brit\u00e1nicos. Un dos defenestrados \u00e9 o axente George Smiley (Oldman). Por\u00e9n, cando xa se afixera \u00e1 idea de se retirar, enc\u00e1rganlle unha misi\u00f3n especial. Sosp\u00e9itase que hai un \u00abaxente encuberto\u00bb na c\u00fapula do servizo e s\u00f3 algu\u00e9n externo pode descubrir quen \u00e9. Coa axuda doutro axente desafiuzado e outro en actividade, Smiley ir\u00e1 recollendo informaci\u00f3n e encaixando as pezas para tentar descubrir o traidor."}
{"id": "593671", "revid": "1888", "url": "https://gl.wikipedia.org/wiki?curid=593671", "title": "Sol Aparicio", "text": "Sol Aparicio Rodr\u00edguez, nado en Louriz\u00e1n (Pontevedra) o 12 de decembro de 1899 e finado en Madrid o 9 de febreiro de 1982, foi un mec\u00e1nico, militar e pol\u00edtico galego.\nTraxectoria.\nFillo do maquinista do ferrocarril de v\u00eda estreita que un\u00eda Pontevedra con Mar\u00edn. Traballou como cobrador da Compa\u00f1\u00eda Ybarra e aprendiz nunha\nfundidora. Incorporouse como marino da Armada en Ferrol e ingresou no Corpo de Maquinistas da Armada. Fixo un curso para mec\u00e1nicos de aviaci\u00f3n e incorporouse ao aer\u00f3dromo de Cuatro Vientos de Madrid. Trasladouse \u00e1s escuadrillas de Marrocos como t\u00e9cnico de aviaci\u00f3n en 1921. Prisioneiro de Abd-el-Krim, sobreviviu e foi liberado en 1923. En 1927 ga\u00f1ou unha bolsa para perfeccionarse como mec\u00e1nico de aeron\u00e1utica en Par\u00eds, onde viviu varios meses. Despois volveu ingresar como t\u00e9cnico na aviaci\u00f3n militar. En 1930 foi nomeado sarxento xefe de mec\u00e1nicos do aer\u00f3dromo de Getafe. Ingresou no Partido Comunista de Espa\u00f1a en 1934.\nCo golpe de Estado do 18 de xullo de 1936 dirixiu o asalto ao cuartel de Artillaria de Getafe, onde se parapetearon os rebeldes, e foi ferido. Foi ascendido a tenente mec\u00e1nico. En outubro de 1937 foi trasladado \u00e1 escuadra de caza 11, no aer\u00f3dromo de Caspe. Coa derrota da Rep\u00fablica cruzou a fronteira francesa. Foi internado nos campos de concentraci\u00f3n de Le Boulou, Gours e Saint Cyprien. Recibiu un visado para Leningrado e embarcou no vapor sovi\u00e9tico Maria Ullanova no porto de Le Havre. Traballou como t\u00e9cnico especializado na f\u00e1brica de metalurxia de Kramatorsk, na rexi\u00f3n do Donbas. Coa invasi\u00f3n alem\u00e1 foron evacuados a Siberia. Foi guerrilleiro no Ex\u00e9rcito Vermello. Ao final da guerra instalouse en Moscova.\nTrasladouse da Uni\u00f3n Sovi\u00e9tica a M\u00e9xico arribando ao porto de Veracruz o 13 de marzo de 1947. Instalouse en Monterrey. Permaneceu en M\u00e9xico ata 1975, cando volveu a Espa\u00f1a. Foi membro da Asociaci\u00f3n de Aviadores da Rep\u00fablica. Finou en Madrid o 9 de febreiro de 1982.\nVida persoal.\nCasou en 1930 con Mar\u00eda Mart\u00edn, con que tivo tres fillos."}
{"id": "593672", "revid": "1888", "url": "https://gl.wikipedia.org/wiki?curid=593672", "title": "Sol Aparicio Rodr\u00edguez", "text": ""}
{"id": "593673", "revid": "23204", "url": "https://gl.wikipedia.org/wiki?curid=593673", "title": "Sophie's Choice (filme)", "text": "Sophie's Choice \u00e9 un filme brit\u00e1nico-estadounidense de 1982 dirixido e escrito por Alan J. Pakula. \u00c9 unha adaptaci\u00f3n da novela de 1979 \"Sophie's Choice\" escrita por William Styron. Est\u00e1 protagonizado por Meryl Streep como Zofia \"Sophie\" Zawistowski, unha inmigrante polaca nos Estados Unidos cun escuro segredo do pasado que comparte casa en Brooklyn co seu treboento amante Nathan (Kevin Kline no seu primeiro papel), e co escritor Stingo (Peter MacNicol). Rita Karin, Stephen D. Newman e Josh Mostel tam\u00e9n forman parte do elenco.\n\"Sophie's Choice\" estreouse nos \u00c1nxeles o 8 de decembro de 1982 e nos cinemas dos Estados Unidos o 10 de decembro por Universal Pictures. Recibiu valoraci\u00f3ns xeralmente positivas da cr\u00edtica e recadou 30 mill\u00f3ns de d\u00f3lares. A actuaci\u00f3n de Streep foi eloxiada case por unanimidade. O filme recibiu cinco nomeamentos na 55\u00aa edici\u00f3n dos \u00d3scar, ao mellor gui\u00f3n adaptado, mellor fotograf\u00eda, mellor dese\u00f1o de vestiario e mellor banda sonora orixinal, con Streep ga\u00f1ando o premio \u00e1 mellor actriz."}
{"id": "593676", "revid": "98629", "url": "https://gl.wikipedia.org/wiki?curid=593676", "title": "Water for Elephants (filme)", "text": "Water for Elephants \u00e9 un filme estadounidense de 2011 dirixido por Francis Lawrence e escrito por Richard LaGravenese. Bas\u00e9ase na novela hom\u00f3nima de 2006 de Sara Gruen. Est\u00e1 protagonizado por Reese Witherspoon, Robert Pattinson e Christoph Waltz.\nEstreouse nos cinemas dos Estados Unidos o 22 de abril de 2011. Recibiu valoraci\u00f3ns dispares por parte da cr\u00edtica e recadou 117\u00a0mill\u00f3ns de d\u00f3lares en todo o mundo sobre un orzamento de 38\u00a0mill\u00f3ns."}
{"id": "593678", "revid": "23204", "url": "https://gl.wikipedia.org/wiki?curid=593678", "title": "The Elephant Whisperers", "text": "The Elephant Whisperers (en ) \u00e9 un filme indo-estadounidense de 2022 dirixido por Kartiki Gonsalves no seu debut como directora. O documental trata sobre o v\u00ednculo que se desenvolve entre unha parella e unha cr\u00eda de elefante orfo, Raghu, que foi confiada ao seu coidado. Producido por Sikhya Entertainment, o filme estreouse internacionalmente o 9 de novembro de 2022 no Festival de Cinema Doc NYC, un festival de cinema de documentais nos Estados Unidos. \nO filme estreouse a trav\u00e9s de Netflix o 8 de decembro de 2022. Ga\u00f1ou o \u00d3scar \u00e1 mellor curtametraxe documental na 95\u00aa edici\u00f3n dos \u00d3scar, convert\u00e9ndose no primeiro filme indio en ga\u00f1ar un premio da Academia nesa categor\u00eda."}
{"id": "593680", "revid": "27155", "url": "https://gl.wikipedia.org/wiki?curid=593680", "title": "Plataforma de abrasi\u00f3n", "text": "Unha plataforma de abrasi\u00f3n, rasa mareal ou rasa litoral \u00e9 unha plataforma rochosa costeira, ao nivel da marea baixa, que aparece por diante dun cantil rochoso. Tr\u00e1tase dunha formaci\u00f3n debida \u00e1 erosi\u00f3n do mar sobre o cantil, que s\u00f3 se produce cando se dan unha serie de factores como son os tipos de rochas axeitados e a disposici\u00f3n en capas das rochas e unha diferenza intermareal significativa (altura entre a marea alta e a baixa). \nA rasa est\u00e1, por tanto, lixeiramente por debaixo do nivel mari\u00f1o e \u00e9 visible na marea baixa e ante a retirada da ondada. Por veces, o lado de terra da plataforma est\u00e1 cuberto de area, formando unha praia e a plataforma s\u00f3 pode ser identificada nas mareas baixas ou cando as tormentas desprazan a area.\nDebido aos cambios relativos do nivel do mar e da costa, poden aparecer rasas costeiras en posici\u00f3n elevada a onde xa non chegan as ondas, que foron antigas plataformas de abrasi\u00f3n xeradas cando o nivel do mar estaba m\u00e1is alto e o mar bat\u00eda a esa altura.\n\u00c9 salientable a plataforma de abrasi\u00f3n do mar Cant\u00e1brico (rasa cant\u00e1brica), que en Galicia se observa claramente nas costas da Mari\u00f1a de Lugo, con cant\u00eds en retroceso, grandes plataformas de abrasi\u00f3n e rasas costeiras elevadas.\nFormaci\u00f3n.\nA ondada vai socavando a base do cantil, o que provoca posteriormente o derrubamento da parte superior, nun proceso continuo que fai recuar a parede rochosa, mais sen afectar a zona por debaixo do nivel da marea baixa. Normalmente a rocha submerxida reduce a forza das ondas, polo que a s\u00faa erosi\u00f3n sobre o acantilado dimin\u00fae e o proceso de retroceso detense aos poucos metros. Por\u00e9n, en zonas onde a diferenza intermareal \u00e9 grande, a ondada \u00e9 moi intensa e o tipo e disposici\u00f3n das rochas \u00e9 o axeitado, o proceso de retroceso contin\u00faa ata decenas ou centenares de metros, dando lugar a unha plataforma de rocha no nivel da marea baixa que \u00e9 a \"rasa mareal\" ou plataforma de abrasi\u00f3n mari\u00f1a.\nF\u00f3rmase despois de que as vagas mari\u00f1as destrutivas impactan contra a parede dun cantil, causando un corte entre as marcas das mareas alta e baixa, principalmente como resultado de corrasi\u00f3n e a enerx\u00eda hidr\u00e1ulica, creando unha amosega na parede do cantil cortada polas ondas. Esta amosega ou socavamento esp\u00e1ndese paulatinamente para crear unha cova ou un beiril. As ondas socavan esta parte ata que o teito da cova ou do beiril xa non se pode soster pola presi\u00f3n e erosi\u00f3n que est\u00e1n a actuar sobre el, e colapsa, o que ten como resultado a retirada do cantil cara a terra firme. A base forma a plataforma mentres que a erosi\u00f3n das ondas desfai o material derrubado formando cachos m\u00e1is pequenos, \u00e1 vez que pode ocorrer que partes do cantil sexan lavadas polo mar. Se isto acontece no extremo da plataforma, f\u00f3rmase unha terraza.\nO retroceso da parede do cantil fai que algunhas partes ou rochas resistentes queden illadas fronte \u00e1 costa formando promontorios, arcos ou farall\u00f3ns, como se observa en Galicia na praia das Catedrais.\nDebido \u00e1 continua acci\u00f3n das vagas, unha plataforma de abrasi\u00f3n \u00e9 un ambiente extremadamente hostil e s\u00f3 os organismos m\u00e1is resistentes e adaptados poden utilizala como nicho ecol\u00f3xico. \n \nO flysch.\nUn factor habitual que c\u00f3mpre para que se produza unha \"rasa mareal\" \u00e9 que o cantil se compo\u00f1a de rochas facilmente erosionables, como \u00e9 o caso do \"flysch\", formado por capas delgadas de rochas duras (calcaria, lousa, etc.) intercaladas con outras m\u00e1is moles (arenito, arxila, etc.) e que estas capas estean en posici\u00f3n inclinada ou vertical (por pregamentos tect\u00f3nicos). Esta disposici\u00f3n favorece o retroceso, xa que a erosi\u00f3n sobre as capas brandas deixa illadas e debilitadas as capas duras, que as\u00ed son erosionadas m\u00e1is doadamente, pero \u00e1 vez a existencia das rochas duras protexe as brandas por debaixo do nivel da marea, xa que doutro xeito non se orixinar\u00eda a \"rasa\". Esta protecci\u00f3n no nivel de marea baixa non \u00e9 total, produc\u00edndose un desgaste algo maior nas rochas brandas, o que produce os caracter\u00edsticos sucos, como se a rocha fose \"arada\" polo mar. Esta rasa co tempo fai que a parte de abaixo da parede se vaia erosionando, o que ao final produce un derrubamento de pedras.\nDebido a que a \"rasa mareal\" queda ao descuberto durante a marea baixa, x\u00e9rase unha importante riqueza biol\u00f3xica onde abundan os crust\u00e1ceos, algas, etc.\nA rasa mareal da costa vasca, en especial o tramo guipuscoano entre as localidades de Zumaia e Deba, \u00e9 un dos mellores flysch mundiais, onde se poden apreciar todas as secci\u00f3ns do Paleoceno do planeta, desde a primeira capa ata a \u00faltima, cunha excelente conservaci\u00f3n do rexistro f\u00f3sil.\nAntigas plataformas.\nAs antigas plataformas de abrasi\u00f3n achegan probas de cales eran os niveis dos mares e dos lagos no pasado. As plataformas elevadas e abandonadas, \u00e1s veces atopadas detr\u00e1s de praias modernas, son evidencia de que no pasado o mar estivo a niveis m\u00e1is altos que o actual e foron utilizadas para identificar \u00e1reas de axuste isost\u00e1tico. Usando m\u00e9todos cient\u00edficos de dataci\u00f3n ou examinando f\u00f3siles mari\u00f1os que se atopan nas plataformas, \u00e9 posible determinar cando se formou a plataforma, o que d\u00e1 a xe\u00f3grafos e xe\u00f3logos informaci\u00f3n sobre os niveis do mar en tempos pasados. Este m\u00e9todo foi utilizado en Reino Unido, Escandinavia e outras \u00e1reas previamente cubertas por glaciares para calcular a velocidade \u00e1 que se eleva o terreo agora que xa non est\u00e1 cuberto de xeo e hai un rebote isost\u00e1tico.\nPlataforma conformada polas ondas.\nAs plataformas de abrasi\u00f3n tam\u00e9n se chaman plataformas conformadas polas ondas ou cortadas polas ondas (en ingl\u00e9s \"wave-cut platforms\"). Pero o uso deste termo foi criticado. De acordo con Trenhaile e Sunamura, \"o termo 'plataforma conformada polas ondas' deber\u00eda deixar de utilizarse, porque sup\u00f3n que as plataformas da costa son necesariamente o resultado da acci\u00f3n das ondas, o cal non sempre \u00e9 certo. As plataformas costeiras, igual que outras comparables en lagos e r\u00edos, son estruturas erosivas que se desenvolven cando se retiran a saprolita e outros cascallos pola acci\u00f3n das ondas e correntes e deixan s\u00f3 a superficie de rocha que hai baixo o nivel da auga."}
{"id": "593681", "revid": "139534", "url": "https://gl.wikipedia.org/wiki?curid=593681", "title": "Narvik (filme)", "text": "Narvik \u00e9 un filme noruegu\u00e9s de 2022 dirixido por Erik Skjoldbjaerg. \u00c9 un filme hist\u00f3rico que narra a batalla de Narvik ocorrida entre o 9 de abril e o 8 de xu\u00f1o de 1940. Producido por Nordisk Film, est\u00e1 protagonizado por Kristine Hartgen, Carl Martin Eggsb\u00f8, Cristoph Gelfert Mathiesen e Henrik Mestad. Estreouse nos cinemas de Noruega en decembro de 2022 e estreouse internacionalmente (ag\u00e1s en Noruega) en Netflix en xaneiro de 2023.\nSinopse.\nEn abril de 1940, Narvik, unha pequena cidade do norte de Noruega, transportaba habitualmente dende o seu porto o 85% do mineral de ferro utilizado pola maquinaria de guerra da Alema\u00f1a nazi. Os intentos de interromper este proceso durante dous meses de feroz guerra de inverno fan que Hitler te\u00f1a a s\u00faa primeira gran derrota."}
{"id": "593683", "revid": "65337", "url": "https://gl.wikipedia.org/wiki?curid=593683", "title": "Ua Mau ke Ea o ka \u02bb\u0100ina i ka Pono", "text": "Ua Mau ke Ea o ka \u02bb\u0100ina i ka Pono \u00e9 unha expresi\u00f3n hawaiana pronunciada por primeira vez polo rei de Hawai Kamehameha III e adoptada en 1959 como lema do estado.\nA traduci\u00f3n m\u00e1is comunmente adoptada \u00e9 \"a vida da terra perpet\u00faase na rectitude\", mais unha traduci\u00f3n alternativa, que se amosa en Thomas Square ao p\u00e9 dunha estatua de Kamehameha III, \u00e9 \"A soberan\u00eda do reino contin\u00faa porque somos rectos\".\nHistoria.\nEsta secuencia foi pronunciada por primeira vez por Kamehameha III, o rei de Hawai, o 31 de xullo de 1843, en Thomas Square, Honolulu, cando os brit\u00e1nicos devolveron a soberan\u00eda do Reino de Hawai grazas \u00e1s acci\u00f3ns restauradoras do almirante Richard Darton Thomas, logo da breve toma do poder polo oficial da \"Royal Navy\" George Paulet.\nEn \u00e9poca moderna, a expresi\u00f3n foi moi utilizada tanto oficialmente polo Estado de Hawai \u2014que a adoptou en 1959 como lema\u2014, como con \u00e1nimo reivindicativo polos activistas a favor da soberan\u00eda hawaiana.\nSignificado.\nAlgunhas das palabras que a constit\u00faen te\u00f1en acepci\u00f3ns ou interpretaci\u00f3ns diversas. En concreto, \"Ea\" non s\u00f3 significa \"vida\" ou \"alento\", sen\u00f3n tam\u00e9n \"soberan\u00eda\". Os activistas hawaianos soste\u00f1en que \"Ea\" se refire especificamente \u00e1 soberan\u00eda debido \u00e1s circunstancias en que se produciu o discurso de Kamehameha III, polo que unha traduci\u00f3n plausible ser\u00eda \"A soberan\u00eda da terra perpet\u00faase na rectitude\".\n\"Pono\", traducido comunmente como \"rectitude\", tam\u00e9n pode ter connotaci\u00f3ns de bondade, xustiza, orde ou completude.\n\"\u02bb\u0100ina\", traducido adoito no lema como \"terra\", tam\u00e9n ten un significado m\u00e1is salientable no idioma hawaiano. Unha traduci\u00f3n m\u00e1is aca\u00edda de \"\u02bb\u0100ina\" ser\u00eda \"o que alimenta\" e pode describir unha relaci\u00f3n entre os nativos hawaianos e as illas."}
{"id": "593686", "revid": "27155", "url": "https://gl.wikipedia.org/wiki?curid=593686", "title": "Rasa mareal", "text": ""}
{"id": "593688", "revid": "27155", "url": "https://gl.wikipedia.org/wiki?curid=593688", "title": "Rasa litoral", "text": ""}
{"id": "593689", "revid": "65337", "url": "https://gl.wikipedia.org/wiki?curid=593689", "title": "B. Max Mehl", "text": "Benjamin Maximillian Mehl (co\u00f1ecido habitualmente como B. Max Mehl), nado en \u0141\u00f3d\u017a, Polonia, o 5 de novembro de 1884 e finado en Fort Worth, Texas, o 28 de setembro de 1957, foi o comerciante de moedas estadounidense m\u00e1is activo nese pa\u00eds durante gran parte da primeira metade do s\u00e9culo XX.\nNas s\u00faas poxas vend\u00e9ronse varias das moedas m\u00e1is escasas e m\u00edticas da historia numism\u00e1tica estadounidense. Ao mesmo tempo, a Mehl atrib\u00faeselle o m\u00e9rito de ter contribu\u00eddo a que o coleccionismo numism\u00e1tico deixase de ser un pasatempo para ricos e se convertese nunha afecci\u00f3n para todos os p\u00fablicos.\nPrimeiros anos e formaci\u00f3n.\nBenjamin Maximillian Mehl naceu o 5 de novembro de 1884 en \u0141\u00f3d\u017a, no que daquela era a Polonia do Congreso, dentro do Imperio Ruso. Os seus pais, Rachel Goldstick e Solomon Isaac Mehl, viv\u00edan no barrio xudeu da cidade, co\u00f1ecido como Altstadt.\nEn 1885, a familia trasladouse a Vilkomu, na provincia de Kovno \u2014actual Kaunas, Lituania\u2014. Al\u00ed hab\u00eda unha comunidade xud\u00eda en expansi\u00f3n, e Benjamin recibiu a s\u00faa primeira educaci\u00f3n na s\u00faa escola. Segundo un esbozo biogr\u00e1fico de 1906, coleccionaba moedas desde a s\u00faa infancia, e era incapaz de lembrar un momento no que se esquecese delas.\nNa procura de maiores oportunidades, en abril de 1895 a familia emigrou aos Estados Unidos, cando el ti\u00f1a dez anos. Inicialmente viviron en Nova York, e logo establec\u00e9ronse durante un tempo en Denton, Texas, antes de se trasladar a Fort Worth, probablemente porque a s\u00faa nai ti\u00f1a familia al\u00ed. Benjamin continuou a s\u00faa educaci\u00f3n nas escolas p\u00fablicas de Fort Worth. En 1895 constru\u00eduse unha sinagoga en Fort Worth, \u00e1 que se uniu a familia, e arredor de 1897 Benjamin foi chamado \u00e1 Tor\u00e1 como bar mitzvah. Ao mesmo tempo que acud\u00eda \u00e1 escola, Benjamin e os seus tres irm\u00e1ns m\u00e1is vellos e unha irm\u00e1 m\u00e1is vella traballaban na tenda de roupa que Solomon Mehl abrira en Fort Worth. Deixou a escola aos 16 anos e empregouse a tempo completo como dependente na tenda familiar.\nDesde os 10 anos, Benjamin coleccionaba bitolas de puros, logo selos e despois moedas. Os seus comezos como vendedor sit\u00faanse en 1900, probablemente con moedas pouco habituais sacadas da caixa rexistradora coa aprobaci\u00f3n do seu pai, como parte da s\u00faa paga. En xu\u00f1o de 1903 solicitou ser membro da \"American Numismatic Society\" (ANA), utilizando xa o nome \"B. Max Mehl\" \u2014non se co\u00f1ece que utilizase nunca o seu nome de p\u00eda en letra impresa\u2014. O secretario da ANA, George F. Heath, sinalou na revista da asociaci\u00f3n, \"The Numismatist\", que os trece solicitantes dese mes ti\u00f1an idades abranguidas entre os 18 anos \u2014os que ti\u00f1a Mehl\u2014 e os 65 anos. Ao enumerar os intereses como coleccionistas dos solicitantes, Heath afirmou que Mehl \"colecciona unicamente ouro e papel moeda colonial e territorial dos EEUU\". Cada solicitude estaba suxeita a que non se presentase ningunha obxecci\u00f3n contra o posible membro, e Mehl foi aprobado, convert\u00e9ndose no membro n\u00famero 522 da ANA o 1 de xullo de 1903.\nTraxectoria profesional.\nPrimeira etapa (1903-1920).\nA primeira publicaci\u00f3n de Mehl en \"The Numismatist\" pareceu en agosto de 1903. No mesmo ano afiliouse tam\u00e9n \u00e1 \"British Numismatic Society\".\nO seu primeiro anuncio de venda por correo apareceu no n\u00famero de decembro de 1903 de \"The Numismatist\", e anunciaba a venda de 33 moedas estadounidenses ao mellor ofertante. Q. David Bowers, nun artigo sobre Mehl publicado en 1999, considera l\u00f3xico que Mehl se centrase no negocio da venda por correo, dado o afastamento de Fort Worth con respecto aos centros numism\u00e1ticos como Nova York e Filadelfia, xa que haber\u00eda poucos coleccionistas locais que frecuentasen unha tenda de moedas en Fort Worth. \u00c9 probable que a venda non fose un \u00e9xito, xa que a maior\u00eda das moedas segu\u00edan a figurar nunha circular que Mehl enviou por correo en xaneiro de 1904, mais ao mes seguinte publicou o seu primeiro anuncio a toda p\u00e1xina en \"The Numismatist\". Segundo o autor numism\u00e1tico John N. Lupia III, \"ao parecer, acadou un grande \u00e9xito a partir de 1904\". Mehl contou coa axuda de C. W. Cowell, de Colorado, que estaba a vender a s\u00faa colecci\u00f3n numism\u00e1tica e que lle enviou moitas pezas raras en dep\u00f3sito, o que lle permitiu ofrecer rarezas que, doutro xeito, estar\u00edan f\u00f3ra do seu alcance.\nO anuncio de febreiro de 1904 ofrec\u00eda \u00e1 venda \"The Hub Coin Book\" por 24 centavos de d\u00f3lar, un libro con moita difusi\u00f3n no \u00e1mbito numism\u00e1tico, publicado por \"Alexander &amp; Co\"., de Boston, do que os comerciantes de moedas pod\u00edan encargar copias co seu nome e enderezo impresos para posteriormente distribu\u00edlas a un prezo moi popular. Iso \u00e9 o que fixo Mehl, e enviou copias con publicidade propia, co \u00e1nimo de facer promoci\u00f3n do seu negocio. En 1906 publicou a primeira edici\u00f3n de \"The Star Coin Book. An Encyclopedia of Rare American and Foreign Coins\", que se vend\u00eda por 10 centavos e copiaba en gran medida o \"The Hub Coin Book\". O secretario da ANA, George Heath, describiu \"The Star Coin Book\" como un \"folleto ben ilustrado de sesenta e catro p\u00e1xinas no que se dan os prezos que el paga polas moedas, en particular polas series estadounidenses, e outra moita informaci\u00f3n valiosa\". A partir de 1908, Mehl publicou a \"Star Rare Coin Encyclopedia\", m\u00e1is completa, que en 1924 ti\u00f1a unha tiraxe de 70.000 exemplares ao ano, vendidos inicialmente ao prezo dun d\u00f3lar, co mesmo prop\u00f3sito principal de anunciar as moedas que a Mehl lle interesaba comprar.\nMehl non se limitou a publicar anuncios na prensa numism\u00e1tica. A partir de 1904, publicou tam\u00e9n anuncios clasificados no \"Fort Worth Telegram\" e en 1906 converteuse no primeiro comerciante de moedas en anunciarse na prensa nacional non numism\u00e1tica, con cinco li\u00f1as na revista \"Collier's\", cun custo de 12,50 d\u00f3lares. Esta estratexia publicitaria tivo \u00e9xito e axudou a transformar o coleccionismo de moedas, que antes era unha afecci\u00f3n exclusiva dos ricos e dos estudantes de arte e de arqueolox\u00eda, nun entretemento para un p\u00fablico m\u00e1is amplo.\nEn 1906, Mehl acudiu por primeira vez ao Leste. Visitou Nova York e al\u00ed o negocio de moedas de Lyman H. Low, onde participou moi activamente na s\u00faa primeira poxa de moedas. O numism\u00e1tico Farran Zerbe fixo comentarios acerca da xuventude de Mehl, que naquel momento ti\u00f1a s\u00f3 22 anos. Posteriormente viaxou tam\u00e9n a Boston e a Filadelfia. En xullo dese mesmo ano, escribiu aos seus clientes para os informar de que pasaba a dedicarse exclusivamente ao comercio numism\u00e1tico, algo que probablemente sorprendese a moitos deles, que supu\u00f1an que xa o era desde hab\u00eda tempo. Segundo Bowers, \"en 1910, a s\u00faa publicidade anovadora e a s\u00faa colorida personalidade proxect\u00e1rono \u00e1 primeira li\u00f1a dos comerciantes\".\nEn 1907, Mehl abriu a s\u00faa propia oficina en Main Street, en Fort Worth. En xaneiro de 1908, comezou a publicar \"Mehl's Numismatic Monthly\", con colaboradores invitados, entre os que se achaban alg\u00fans dos principais numism\u00e1ticos do momento. Publicada ata 1919, cunha par\u00e9ntese en 1911-1912, segundo Bowers \"f\u00edxolle a competencia a \"The Numismatist\" e, en moitos aspectos, a s\u00faa edici\u00f3n era m\u00e1is interesante\". Cando Heath, que tam\u00e9n era o editor de \"The Numismatist\", morreu inesperadamente en 1908, Mehl ofreceu a s\u00faa \"Numismatic Monthly\" como revista substituta da \"American Numismatic Association\", pero Zerbe f\u00edxose cargo de \"The Numismatist\" e esta revista continuou.\nEn 1912, Mehl trasladouse a Nova York para se asociar co seu colega Wayte Raymond. Mehl estaba preocupado polo seu relativo illamento en Texas do resto do mundo numism\u00e1tico. No entanto, despois de s\u00f3 unhas semanas, regresou a Fort Worth e explicou en \"The Numismatist\" que unha grave doenza na s\u00faa familia fixera necesario o seu regreso e que asuntos persoais o obrigaran a ficar al\u00ed.\nEn 1916 contratou o arquitecto local Wiley G. Clarkson para dese\u00f1ar un edificio de oficinas de tres plantas e case 1.500 metros cadrados, de ladrillo e ornamentado con baixorrelevos de moedas antigas en pedra. Situado na avenida W. Magnolia, o edificio foi o lugar de traballo de Mehl e dos seus 40 empregados \u2014un grande aumento con respecto aos 10 de 1912\u2014, que se ocupaban da correspondencia e dos pedidos dunha lista de subscrici\u00f3n de 70.000 clientes. Nos anos seguintes, entre eles estar\u00edan Franklin D. Roosevelt, Winston Churchill e o rei Faruk de Exipto.\nMehl converteuse nun dos maiores comerciantes das primeiras moedas conmemorativas emitidas pola Casa da Moeda dos Estados Unidos, entre elas o medio d\u00f3lar colombino, e foi o \u00fanico que fixo delas unha parte importante do seu negocio na etapa de 1916 a 1920. Cando os promotores do d\u00f3lar de ouro conmemorativo do lugar de nacemento de McKinley (1916-1917), non conseguiron vender moitas moedas ao p\u00fablico ao prezo orixinal de emisi\u00f3n de 3 d\u00f3lares, Mehl adquiriu uns 10.000 exemplares \u2014a metade da tiraxe existente\u2014 a pouco m\u00e1is do seu valor nominal, para logo llas vender aos seus clientes a un prezo inferior ao oficial da emisi\u00f3n, ata ben entrada a d\u00e9cada de 1920. Do mesmo xeito, Mehl comproulle a Zerbe \u2014o promotor da moeda\u2014 milleiros de exemplares do d\u00f3lar de ouro da Exposici\u00f3n da Compra de Luisiana, e logo vendeullos aos seus clientes. A finais de 1919, Mehl declarou que ti\u00f1a un orzamento para publicidade de 5.000 d\u00f3lares ao ano, e continuou anunci\u00e1ndose en publicaci\u00f3ns non numism\u00e1ticas, gastando ata 200 d\u00f3lares da \u00e9poca nunha soa inserci\u00f3n dun anuncio en \"The American Boy\".\nSegunda etapa.\nEn 1921, Mehl vendeu o seu primeiro esp\u00e9cime do d\u00f3lar de 1804, unha das grandes rarezas da numism\u00e1tica estadounidense. Deu boa conta da venda na s\u00faa publicidade, sinalando que pagara m\u00e1is de 2.000 d\u00f3lares por un antigo d\u00f3lar de prata e pregunt\u00e1ndose que rarezas poder\u00eda ter o lector por descubrir na s\u00faa posesi\u00f3n. O Departamento Postal dos Estados Unidos considerouno enganoso. A partir de ent\u00f3n, Mehl cambiou de campa\u00f1a, ofrecendo comprar calquera d\u00f3lar Barber de 1894-S \u2014tam\u00e9n extremadamente escaso\u2014 que o lector puidese ter, nunha \u00e9poca en que os d\u00f3lares Barber de data com\u00fan eran unha moeda moi coti\u00e1. Durante a s\u00faa carreira, Mehl vendeu seis exemplares do d\u00f3lar de 1804, dous deles en d\u00faas ocasi\u00f3ns. As\u00ed mesmo, xactouse de ter gastado en balde un mill\u00f3n de d\u00f3lares en publicidade para mercar unha moeda cinco centavos Cabeza da Liberdade de 1913, sabedor de que ningunha destas moedas extremadamente raras se achaba en circulaci\u00f3n. A\u00ednda que comprou moitas outras moedas, o seu obxectivo principal era promover a venda do seu cat\u00e1logo, e coment\u00e1base que a s\u00faa campa\u00f1a chegara a provocar atrasos no tr\u00e1nsito nalgunhas cidades, xa que os condutores de tranv\u00edas paraban a revisar o seu cambio. Tam\u00e9n se publicitou a compra dun raro centavo por 200 d\u00f3lares.\nNos seus anuncios, Mehl instaba os coleccionistas a inscrib\u00edrense na s\u00faa \"Mehl-ing list\"\" (\"Listaxe de Mehl\"). Segundo un artigo de 1929 sobre Mehl, estaba entre os cinco principais receptores de correo de Fort Worth e, durante a \u00e9poca de maior actividade do ano, ocupaba o segundo ou o terceiro lugar, a\u00ednda que outra fonte afirma que representaba m\u00e1is da metade do correo entrante na cidade, o que levou a oficina de correos a p\u00f3r cami\u00f3ns adicionais na ruta da avenida Magnolia. Malia os seus extensos negocios con moedas, o artigo de 1929 revelaba que el mesmo non as coleccionaba, xa que consideraba que non pod\u00eda coleccionalas e comerciar con elas a un tempo; no canto diso, coleccionaba aut\u00f3grafos. Tanto as s\u00faas poxas como as s\u00faas vendas de moedas a prezo fixo realiz\u00e1banse unicamente por correo; se un posible comprador se presentaba en Fort Worth, Mehl falaba con el sobre a compra e mesmo o invitaba a cear, pero insist\u00eda en que volvese \u00e1 s\u00faa casa e lle escribise para completar a compra, xa que non quer\u00eda que ningu\u00e9n se sentise con presi\u00f3n para comprar.\nDe 1924 a 1926, Mehl formou parte da xunta directiva da ANA.\nA principios da d\u00e9cada de 1930, en medio da Gran Depresi\u00f3n, prosperaron as afecci\u00f3ns e, entre elas, o coleccionismo de moedas. Mehl ampliou enormemente a s\u00faa campa\u00f1a de venda de libros de moedas ao p\u00fablico estadounidense, que se amosou receptivo, xa que lle gustaba a idea de achar unha moeda rara naqueles tempos dif\u00edciles que puidese resolver as propias preocupaci\u00f3ns econ\u00f3micas. Mehl encargou anuncios a toda p\u00e1xina nos xornais dominicais e ti\u00f1a o seu propio programa de radio de \u00e1mbito nacional, e declarou en 1933 que gastara m\u00e1is de 50.000 d\u00f3lares para se anunciar en m\u00e1is de 50 emisoras de radio. Un anuncio de 1931 en \"The American Weekly\", o suplemento dominical dun xornal, custoulle 18.500 d\u00f3lares, en tanto que un anuncio de 2.000 d\u00f3lares en \"The Saturday Evening Post\" conseguiu 9.800 pedidos de libros durante a primeira semana. Mehl, que se dirix\u00eda tanto a coleccionistas principiantes como aos avanzados, traballou durante anos para conseguir que o famoso numism\u00e1tico E. H. R. Green, que realizaba grandes compras de moedas, fose o seu cliente; finalmente conseguiuno, e vendeulle moedas por un valor estimado de 500.000 d\u00f3lares. O seu correo alcanzou un m\u00e1ximo de 1,25 mill\u00f3ns de cartas entrantes en 1935. Mehl proclamou, en 1938, que ti\u00f1a 250.000 d\u00f3lares de capital, 500.000 d\u00f3lares de recursos e \"o maior establecemento numism\u00e1tico dos Estados Unidos\". En 1939, empregaba 50 persoas e presum\u00eda de ter m\u00e1is xente en n\u00f3mina que todos os demais comerciantes de moedas dos Estados Unidos xuntos.\nDurante o auxe das moedas conmemorativas na d\u00e9cada de 1930, Mehl continuou coa s\u00faa promoci\u00f3n, e sinalou que subiran de valor durante os anos da Depresi\u00f3n, mesmo cando as acci\u00f3ns se fundiran. Cando os representantes da Comisi\u00f3n do Centenario de Arcansas acudiron a el a finais de 1935 despois de ter esgotado a edici\u00f3n anual do medio d\u00f3lar do Centenario de Arkansas, Mehl aconselloulles que conseguisen que a Casa da Moeda aceptase acu\u00f1ar variantes de edici\u00f3n limitada da moeda que puidesen revenderse ao p\u00fablico a prezos elevados. A Casa da Moeda negouse, mais accedeu a cu\u00f1ar m\u00e1is moedas do orixinal, das que poucas se puxeron ao dispor do p\u00fablico, pero que Mehl vendeu cunha prima superior ao prezo de emisi\u00f3n. En xaneiro de 1936, cando os prezos das moedas conmemorativas segu\u00edan a subir \u2014a burbulla estoupou a finais de ano\u2014, Mehl publicou un anuncio no que instaba os coleccionistas a \"comprar agora: moedas de 10 e 20 d\u00f3lares por unha fracci\u00f3n do seu valor futuro\". En 1937, Mehl publicou un folleto sobre moedas conmemorativas.\nDerradeiros anos.\nSegundo Bowers, \"na d\u00e9cada dos 40, Mehl acadou a s\u00faa gloria\". Realizou 116 vendas en poxa, todas elas por correo, entre 1903 e 1955. Entre as posteriores a 1940 ach\u00e1banse algunhas que Bowers describiu como \"asombrosas e incribles\". Mehl, que nunca foi un investigador, comet\u00eda esaxeraci\u00f3ns e erros nos seus cat\u00e1logos que provocaron algunhas cr\u00edticas cara a el na comunidade numism\u00e1tica.\nEntre as vendas posteriores a 1940 estaban as das colecci\u00f3ns de William Forrester Dunham (1941) e de Fred E. Olsen (1944) \u2014esta \u00faltima conti\u00f1a o primeiro exemplar de moeda de 5 centavos Cabeza da Liberdade de 1913 que Mehl tivera nas s\u00faas mans, malia os seus anuncios\u2014, as\u00ed como os duplicados da colecci\u00f3n do rei Faruk (1947). A colecci\u00f3n Dunham inclu\u00eda un d\u00f3lar de 1804 e outra gran rareza, unha moeda de 5 d\u00f3lares de ouro de 1822, e Mehl vendeu outro d\u00f3lar de 1804 na venda de William Cutler Atwater de 1946, por un prezo r\u00e9cord de 10.500 d\u00f3lares. Mehl bautizou a venda das moedas do rei Faruk como a \"venda real\", a\u00ednda que s\u00f3 arredor do seis por cento dos lotes da venda foran propiedade de Faruk. Ao non obter permiso para ilustrar a portada do cat\u00e1logo da poxa cun retrato de Faruk, Mehl utilizou no seu lugar unha moeda exipcia na que aparec\u00eda Faruk, e cuxa exhibici\u00f3n non requir\u00eda permiso. Mehl tam\u00e9n se encargou da poxa da colecci\u00f3n de moedas do compositor Jerome Kern (1950). Na necrol\u00f3xica de Mehl publicada en 1957 nas p\u00e1xinas de \"The Numismatist\", o comerciante de moedas Abe Kosoff escribiu: \"Max era un mestre da delicadeza da catalogaci\u00f3n\".\nDurante a segunda guerra mundial, Mehl foi presidente da Xunta de Recrutamento n\u00famero 2 de Fort Worth. Outras das s\u00faas actividades civ\u00eds foron a presidencia do \"Rotary Club\" e do \"Exchange Club\". Foi potentado do \"Moslah Shrine Temple\" e formou parte do consello da C\u00e1mara de Comercio de Fort Worth. Tam\u00e9n pertenceu ao \"Fort Worth Club\", ao \"Colonial Country Club\" e ao templo \"Beth-El\". En 1956 recibiu un premio humanitario da Conferencia Nacional de Cristi\u00e1ns e Xudeus, na secci\u00f3n de Fort Worth.\nNa d\u00e9cada de 1950, as actividades numism\u00e1ticas de Mehl foron diminu\u00edndo. Despois da colecci\u00f3n Kern de 1950, s\u00f3 realizou tres poxas m\u00e1is, a derradeira o 25 de outubro de 1955. B. Max Mehl faleceu o 28 de setembro de 1957, logo de sufrir unha grave afecci\u00f3n card\u00edaca durante alg\u00fan tempo, e foi soterrado dous d\u00edas despois, con Abe Kosoff como un dos portadores do seu cadaleito, no cemiterio Greenwood de Fort Worth.\nVida persoal.\nO 18 de agosto de 1907, Mehl e Ethel Rosen casaron no sal\u00f3n do t\u00edo de Ethel, Sam Rosen, promotor inmobiliario de Northside Fort Worth. A familia de Ethel Mehl tam\u00e9n ti\u00f1a ra\u00edces lituanas. Tiveron d\u00faas fillas: Lorraine e Danna.\nRelevancia da s\u00faa figura.\nLogo do pasamento de Mehl, a s\u00faa secretaria executiva durante m\u00e1is de 40 anos, Mary Ellen Ferguson, mantivo a empresa ata a s\u00faa propia morte en 1961. A partir de ent\u00f3n, Kosoff, que xestionaba o patrimonio numism\u00e1tico de Mehl, puxo \u00e1 venda o nome comercial por 25.000 d\u00f3lares. O comprador da marca foi Kenneth Nichols, de Costa Mesa, California, quen logo fundou a B. Max Mehl Co. e m\u00e1is tarde vendeulla a George Nichols, de Beverly Hills. Nichols seguiu publicando anuncios en \"The Numismatist\" ata xullo de 1966, data a partir da cal a marca deixou de estar activa.\nBowers describiu a Mehl como \"o comerciante de moedas raras m\u00e1is famoso dos Estados Unidos da primeira metade do s\u00e9culo XX [...] Foi promotor das moedas e \u00e9 probable que fixese m\u00e1is polo avance da afecci\u00f3n que calquera outra persoa da s\u00faa \u00e9poca. Segundo o numism\u00e1tico Pete Smith, \"l\u00e9mbrase a Mehl como un dos grandes comerciantes e promotores da afecci\u00f3n\". Daniel C. Parker referiuse a el como \"o pai da numism\u00e1tica moderna [...] popularizou a nosa afecci\u00f3n m\u00e1is que ningu\u00e9n antes e despois. Sacouna do dominio do home podente e converteuna nunha afecci\u00f3n para todas as idades e estratos econ\u00f3micos\".\nMoitos dos seus contempor\u00e1neos alcumaron a Mehl \"o P. T. Barnum da numism\u00e1tica\". Tom LaMarre escribiu: \"Mehl vend\u00eda m\u00e1is que moedas, vend\u00eda unha imaxe. Os anuncios amosaban o edificio de Mehl, a Mehl de p\u00e9 diante da s\u00faa luxosa casa ou outras escenas que pretend\u00edan presentar o comerciante como un magnate da numism\u00e1tica\". Charles D. Horning escribiu en 1995: \"realmente, Mehl era autopromocionador fenomenal\". Parker afirmou: \"Mehl ti\u00f1a un fant\u00e1stico co\u00f1ecemento da natureza humana. Se aparecese 40 ou 50 anos m\u00e1is tarde, far\u00eda unha fortuna na avenida Madison\". Jay Guren, nun artigo de 1979 en \"Coin World\", coincid\u00eda: \"Mehl era un numism\u00e1tico e moito m\u00e1is; era un superpromotor e comprend\u00eda \u00e1 perfecci\u00f3n a psicolox\u00eda humana\". Pola s\u00faa banda, Kosoff lembraba: \"todo o que fac\u00eda, fac\u00edao con estilo e un toque de clase. Sempre era o m\u00e1is grande e o mellor, ou alg\u00fan outro superlativo\".\nWalt Southward, membro vitalicio da ANA, escribiu nun artigo de 2004 sobre Mehl que o comerciante \"alcanzou o status de icona da afecci\u00f3n durante as d\u00e9cadas de 1920 e 1930; recibiu numerosos eloxios, da ANA e outros, xa que gastou moitos milleiros de d\u00f3lares na promoci\u00f3n da afecci\u00f3n. Atribu\u00edaselle o m\u00e9rito de ter sido un gran defensor da numism\u00e1tica, utilizando anuncios en xornais e revistas, e en programas de radio, para a difundir\".\nA figura de Mehl foi inclu\u00edda no Sal\u00f3n da Fama Numism\u00e1tica da ANA en 1974 e, en 2010, formou parte do grupo inaugural de seis membros do Sal\u00f3n da Fama dos Numism\u00e1ticos \"CoinFacts\", creado polo \"Professional Coin Grading Service\"."}
{"id": "593690", "revid": "27155", "url": "https://gl.wikipedia.org/wiki?curid=593690", "title": "Rasa costeira", "text": ""}
{"id": "593691", "revid": "27155", "url": "https://gl.wikipedia.org/wiki?curid=593691", "title": "Plataforma conformada polas ondas", "text": ""}
{"id": "593692", "revid": "65337", "url": "https://gl.wikipedia.org/wiki?curid=593692", "title": "Benjamin Maximilian Mehl", "text": ""}
{"id": "593693", "revid": "27155", "url": "https://gl.wikipedia.org/wiki?curid=593693", "title": "Rasa", "text": ""}
{"id": "593705", "revid": "5863", "url": "https://gl.wikipedia.org/wiki?curid=593705", "title": "Oler\u00f3n", "text": ""}
{"id": "593706", "revid": "27155", "url": "https://gl.wikipedia.org/wiki?curid=593706", "title": "Cimex", "text": "Cimex \u00e9 un x\u00e9nero de insectos da familia Cimicidae. As especies de \"Cimex\" son ectoparasitos que se alimentan de sangue de aves e mam\u00edferos. D\u00faas especies, \"Cimex lectularius\" e \"Cimex hemipterus\", alim\u00e9ntanse frecuentemente dos humanos e son as chinches das camas, a\u00ednda que hai outras especies que poden parasitar a seres humanos de forma oportunista. As especies que parasitan primariamente morcegos son as chinches dos morcegos.\nEstes insectos son de 3 a 9 mm de longo e te\u00f1en corpos marr\u00f3ns avermellados aplanados con pequenas \u00e1s non funcionais.\nDescrici\u00f3n.\nOs \"Cimex\" adultos son de cor marr\u00f3n clara ou marr\u00f3n avermellada, planos e ovais. As pezas bucais forman como un peteiro e est\u00e1n adaptadas a perforar e chuchar. Despois de que comen sangue o abdome est\u00e1 m\u00e1is inchado e de cor m\u00e1is escura. As \u00e1s anteriores son vestixiais e est\u00e1n reducidas a estruturas similares a almofadi\u00f1as e carecen de \u00e1s posteriores. Os \"Cimex\" te\u00f1en abdomes segmentados con pelos microsc\u00f3picos que lles dan unha aparencia bandeada. Os adultos crecen ata os 3 a 9 mm de longo. As diferentes especies son moi similares en morfolox\u00eda e s\u00f3 se poden distinguir por medio dun exame microsc\u00f3pico. Hai dimorfismo sexual en \"C. lectularius\", especie na que as femias son de maior tama\u00f1o que os machos como media. Os abdomes de ambos os sexos difer\u00e9ncianse en que os machos parecen ter un abdome bicudo, o que en realidade se debe aos seus \u00f3rganos copulatorios, mentres que as femias te\u00f1en abdomes m\u00e1is redondeados.\nA ninfas recentemente sa\u00eddas do ovo son transl\u00facidas, ao principio de cores claras, fac\u00e9ndose m\u00e1is marr\u00f3ns a medida que mudan e se aproximan \u00e1 madureza sexual. Unha ninfa de \"Cimex\" de calquera idade que acaba de alimentarse de sangue ten unha cor vermella intensa, abdome translucido, cambiando pouco a pouco a marr\u00f3n nas horas seguintes, e a negro opaco aos dous d\u00edas a medida que o insecto dixire a comida. Os \"Cimex\" poden confundirse con outros insectos, como psoc\u00f3pteros, pequenas cascudas ou derm\u00e9stidos; por\u00e9n, cando est\u00e1n quentes e activos os seus movementos son m\u00e1is semellantes aos dunha formiga e, igual que a maior\u00eda dos demais hem\u00edpteros, emiten un cheiro desagradable caracter\u00edstico cando os esmagan.\nOs \"Cimex\" usan feromonas e cairomonas para comunicar os seus lugares de nidaci\u00f3n, alimentaci\u00f3n e reproduci\u00f3n.\nA duraci\u00f3n da vida dos \"Cimex\" var\u00eda coa especie e tam\u00e9n depende da s\u00faa alimentaci\u00f3n."}
{"id": "593709", "revid": "1131", "url": "https://gl.wikipedia.org/wiki?curid=593709", "title": "Club de Rugby Majadahonda", "text": "O Club de Rugby Majadahonda \u00e9 unha entidade deportiva da localidade madrile\u00f1a de Majadahonda adicada \u00f3 rugby. O club fundouse en 1991 e xoga como local no campo de rugby Valle del Arcipreste.\nO equipo masculino compite na segunda divisi\u00f3n espa\u00f1ola, denominada Divisi\u00f3n de Honra B, e o equipo feminino xoga na Divisi\u00f3n de Honra Feminina de Rugby, sa\u00edndo campi\u00f3n de Espa\u00f1a en 1993 e 1994, e subcampi\u00f3n en 1995, 1998, 2000, 2016, 2018, 2020, 2021 e 2022. Varios xogadores do club acadaron un nivel internacional, salientando os casos de Pablo Fontes, Marina Bravo e Mar\u00eda Casado que participaron nos Xogos Ol\u00edmpicos de 2016 coa selecci\u00f3n de rugby de Espa\u00f1a, e o caso de Lucas Paulos, xogador da selecci\u00f3n de rugby da Arxentina."}
{"id": "593710", "revid": "27155", "url": "https://gl.wikipedia.org/wiki?curid=593710", "title": "Cimex hemipterus", "text": "Cimex hemipterus, a chinche das camas tropical, \u00e9 unha especie de chinche da familia \"Cimicidae\" que principalmente comprende especies de climas tropicais. Por\u00e9n, informouse que esta especie pode vivir tam\u00e9n en climas m\u00e1is temperados xunto coa outra especie moi relacionada \"C. lectularius\", a chinche das camas com\u00fan. \"C. hemipterus\" \u00e9 un hemat\u00f3fago, parasito obrigado dos humanos e aves de curral. Isto significa que necesita alimentarse de sangue dos seus h\u00f3spedes humanos ou aves para sobrevivir.\u00a0Cando as persoas sofren a s\u00faa picada, experimentan pro\u00eddo, broullas e lesi\u00f3ns arredor das \u00e1reas afectadas da pel. Esta especie vive normalmente nas casas humanas en gretas, f\u00edrgoas e colch\u00f3ns e son m\u00e1is frecuentes nos pa\u00edses en desenvolvemento econ\u00f3mico. Como outras chinches das camas, \"C. hemipterus\" est\u00e1 activo principalmente durante a noite.\nMorfolox\u00eda.\nComo media \"C. hemipterus\" ten unha lonxitude de 5,5 mm e unha anchura de 2,5 mm. Ten un corpo ovoide e aplanado. A cabeza \u00e9 curta, ancha e apuntada cara ao extremo. Os ollos compostos son redondeados e de cor negra ou vermella e est\u00e1n situados lateralmente a ambos os lados da cabeza e poden observarse nas vistas superior e lateral. Un par de antenas de catro segmentos est\u00e1n situadas diante dos ollos. As pezas bucais de \"C. hemipterus\" est\u00e1n feitas para perforar a pel e zugar sangue do h\u00f3spede. De acordo con isto, o labio de tres segmentos \u00e9 longo e como unha palla e as maxilas e mand\u00edbulas son ambas como coitelas. O t\u00f3rax de \"C. hemipterus\" consta de tres segmentos, o prot\u00f3rax, mesot\u00f3rax e metat\u00f3rax. O prot\u00f3rax \u00e9 unhas d\u00faas veces m\u00e1is ancho que longo e \u00e9 moito maior e prominente que a cabeza (que se sit\u00faa no medio del), e tam\u00e9n que o meso- ou metat\u00f3rax. Comparado con \"C. lectularius, C. hempiterus\" ten un prot\u00f3rax lixeiramente m\u00e1is estreito. Esta especie ten un abdome de oito segmentos que \u00e9 redondeado e ten un extremo acabado en punta, que cont\u00e9n curtos penachos de pelos que sobresaen. A cor var\u00eda nesta especie dependendo de se o animal se alimentou recentemente de sangue ou non. Se non se alimentou, presenta unha cor marr\u00f3n clara. Se se alimentou recentemente, presenta unha cor avermellada. Existen pequenas diferenzas entre os sexos. As femias son m\u00e1is grandes que os machos e o extremo do seu abdome \u00e9 m\u00e1is redondeado, a diferenza do que se observa nos machos.\nCiclo vital.\n\"Cimex hemipterus\" ten un ciclo de vida hemimet\u00e1bolo, o que significa que o insecto pasa por cinco estadios ninfais, nas que a formma do seu corpo e comportamento de alimentaci\u00f3n lembra moito o do estadio adulto, aliment\u00e1ndose de sangue en todos os estadios. Os ovos de \"C. hemipterus\" fan eclosi\u00f3n entre 4 e 12 d\u00edas despois de postos. Os primeiros catro estadios ninfais duran cada un uns 3 ou 4 d\u00edas, mentres que o quinto estadio ninfal desenv\u00f3lvese en 4 ou 5 d\u00edas. Comparado con \"C. lectularius\", \"C. hemipterus\" ten unhas fases de desenvolvemento lixeiramente m\u00e1is longas. Os adultos poden vivir entre 6 e 12 meses, e as femias viven algo m\u00e1is que os machos.\nResistencia a insecticidas.\nDespois do profuso uso do insecticida DDT no s\u00e9culo XX, informouse da aparici\u00f3n de resistencia ao DDT entre as pobaoci\u00f3ns de \"C. hemipterus\" en rexi\u00f3ns tropicais e subtropicais. Isto causou unha reaparici\u00f3n de infestaci\u00f3ns estendidas por \"C. hemipterus\" en pa\u00edses do hemisferio sur, como Australia e Sri Lanka. Tam\u00e9n se detectou a resistencia aos piretroides.\nImportancia m\u00e9dica.\nA principal preocupaci\u00f3n m\u00e9dica asociada con \"C. hemipterus\" afecta \u00e1 pel. Cando pican ao seu h\u00f3spede, inxetan saliva que cont\u00e9n unha variedade de compo\u00f1entes. Estes compo\u00f1entes incl\u00faen anest\u00e9sicos, compo\u00f1entes vasodilatadores e anticoagulantes. Estes factores act\u00faan facilitando un fluxo continuo de sangue na zona da picada e aseguran que o h\u00f3spede non notar\u00e1 a picada. Estas picadas orixinan lesi\u00f3ns na pel e proido, o cal \u00e9 unha molestia. A\u00ednda que non se co\u00f1ecen casos nos que as chinches das camas fosen vectores biol\u00f3xicos de enfermidades, hai probas que suxiren que talvez poder\u00edan ser vectores do \"Trypanosoma cruzi,\" un protista que causa a enfermidade de Chagas nos seres humanos."}
{"id": "593715", "revid": "15490", "url": "https://gl.wikipedia.org/wiki?curid=593715", "title": "AMHE", "text": ""}
{"id": "593716", "revid": "15490", "url": "https://gl.wikipedia.org/wiki?curid=593716", "title": "Rema (cantante)", "text": "Divine Ikubor, nado en Benin City o 1 de maio de 2000, m\u00e1is co\u00f1ecido como Rema, \u00e9 un cantante, compositor e rapeiro nixeriano. Acadou a fama logo do lanzamento da canci\u00f3n \"Dumebi\". En 2019, asinou co selo discrogr\u00e1fico Jonzing World, unha subsidiaria de Mavin Records.\nTraxectoria.\nDivine Ikubor naceu no seo dunha familia cristi\u00e1 en Benin City. Creceu cantando e rapeando mentres estaba na escola secundaria. Asistiu \u00e1 s\u00faa educaci\u00f3n primaria e secundaria no Ighile Group of Schools, no Estado de Edo. O seu pai e o seu irm\u00e1n m\u00e1is vello faleceron, e Rema quedou para coidar da s\u00faa nai."}
{"id": "593718", "revid": "23204", "url": "https://gl.wikipedia.org/wiki?curid=593718", "title": "Divine Ikubor", "text": ""}
{"id": "593720", "revid": "1131", "url": "https://gl.wikipedia.org/wiki?curid=593720", "title": "Castro A Croa de Carracedo", "text": ""}
{"id": "593721", "revid": "89787", "url": "https://gl.wikipedia.org/wiki?curid=593721", "title": "Clara Mart\u00ednez Alberola", "text": "Clara Mart\u00ednez Alberola, nada en Valencia en 1963, \u00e9 unha avogada espa\u00f1ola e funcionaria europea. Dende marzo de 2018 at\u00e9 novembro de 2019, ocupou o cargo de Xefa de Gabinete do Presidente da Comisi\u00f3n Europea, Jean-Claude Juncker.\nTraxectoria.\nEstudou Dereito na Universidade de Valencia, anteriormente estudara no Colexio de Europa. Fala ingl\u00e9s, franc\u00e9s, italiano e algo de portugu\u00e9s.\nCarreira profesional.\nMart\u00ednez Alberola foi unha das primeiras espa\u00f1olas en incorporarse \u00e1 Funci\u00f3n P\u00fablica Europea en 1991, poucos anos despois da adhesi\u00f3n de Espa\u00f1a \u00e1 Uni\u00f3n Europea. Na Comisi\u00f3n Europea, traballou como experta en asuntos de mercado interior, ampliaci\u00f3n e cuesti\u00f3ns farmac\u00e9uticas na Direcci\u00f3n Xeral de Mercado Interior, Industria, Emprendemento e Pemes antes de converterse en asesora do presidente da Comisi\u00f3n Europea, Jos\u00e9 Manuel Barroso, en 2005.\nPosteriormente, ocupou o cargo de xefa de gabinete adxunto do presidente da Comisi\u00f3n Europea, Jean-Claude Juncker, antes de ser nomeado xefe tras o ascenso de Martin Selmayr a secretario xeral. Nese momento, foi a primeira muller en ocupar o cargo de xefa de gabinete.\nO 6 de xaneiro de 2020, foi nomeada Adxunta ao Xefe Adxunto do Grupo de Traballo do Reino Unido, Michel Barnier, para as negociaci\u00f3ns comerciais posteriores ao Brexit.\nVida persoal.\nEst\u00e1 casada cun avogado italiano. A parella vive en Bruxelas."}
{"id": "593723", "revid": "98629", "url": "https://gl.wikipedia.org/wiki?curid=593723", "title": "Tokyo Vice (serie de televisi\u00f3n)", "text": "Tokyo Vice \u00e9 unha serie de televisi\u00f3n estadounidense creada por J.T. Rogers e baseada na novela hom\u00f3nima de. 2009 escrita por Jake Adelstein. Estreouse o 7 de abril\u00a0de 2022 a trav\u00e9s de HBO Max. Est\u00e1 protagonizado por Ansel Elgort e Ken Watanabe. En xu\u00f1o de 2022, a serie foi renovada para unha segunda tempada.\nSinopse.\nEn 1999, o xornalista estadounidense Jake Adelstein trasladouse a Toquio e debe aprobar un exame escrito de xapon\u00e9s para ter a oportunidade de incorporarse ao persoal dun importante xornal do pa\u00eds. Logra converterse no seu primeiro xornalista nado no estranxeiro e comeza dende abaixo. Levado baixo a protecci\u00f3n dun detective veterano, comeza a explorar o mundo escuro e perigoso da yakuza xaponesa mentres a li\u00f1a oficial da cidade \u00e9 que \"o asasinato non ocorre en Toquio\".\nAcollida.\nA p\u00e1xina web de cr\u00edticas Rotten Tomatoes informou dun \u00edndice de aprobaci\u00f3n do 85%, cunha valoraci\u00f3n media de 7,6/10 baseada en 60 cr\u00edticas. O consenso dos cr\u00edticos do sitio web di: \"O protagonista de Tokyo Vice \u00e9 o seu elemento menos interesante, mais a intriga do inframundo do Xap\u00f3n e a verosimilitude da s\u00faa ambientaci\u00f3n fan unha parte sedutora de neo-noir\". Metacritic, que utiliza unha media ponderada, asignou unha puntuaci\u00f3n de 75 sobre 100 en base a 27 cr\u00edticos, indicando \"cr\u00edticas xeralmente favorables\"."}
{"id": "593726", "revid": "102241", "url": "https://gl.wikipedia.org/wiki?curid=593726", "title": "Lingua makhuwa", "text": "A lingua makhuwa ou emakhuwa, tam\u00e9n soletreado makua ou macua, \u00e9 a principal lingua bant\u00fa do norte de Mozambique. O makhuwa central (a variedade base da lingua est\u00e1ndar) \u00e9 falada por 4 mill\u00f3ns de persoas do pobo makua, que vive ao norte do r\u00edo Zambeze, particularmente na provincia de Nampula, cuxa poboaci\u00f3n est\u00e1 composta case por completo por makua. \u00c9 a lingua ind\u00edxena m\u00e1is falada de Mozambique.\nVariedades.\nMaho (2009) considerou os seguintes dialectos (os datos son de The Joshua Project):\nOs nomes dos dialectos var\u00edan segundo as fontes. A variante distintiva ou shibboleth nos dialectos \u00e9 o tratmento da \"s\":\nA intelixibilidade mutua entre os dialectos \u00e9 limitada. O makhuwa central (\"Makhuwa-Makhuwana\") \u00e9 a base da lingua est\u00e1ndar. \"Ethnologue\" nomea o makhuwa central, o meetto\u2013ruvuma, marrevone\u2013enahara e esaka como linguas separadas, e xunto co chirima como seis linguas."}
{"id": "593728", "revid": "23204", "url": "https://gl.wikipedia.org/wiki?curid=593728", "title": "Lingua emakhuwa", "text": ""}
{"id": "593729", "revid": "127505", "url": "https://gl.wikipedia.org/wiki?curid=593729", "title": "Ordo\u00f1o Verm\u00fadez", "text": "Ordo\u00f1o Verm\u00fadez (fl. 1001\u20131042) foi un dos fillos que tivo f\u00f3ra do matrimonio o rei Vermudo II. A\u00ednda que non se co\u00f1ece o nome da s\u00faa nai, probablemente foi membro da nobreza galega como suxire un documento do mosteiro de Samos, onde os seus descendentes e os da familia Vela-Ov\u00e9quiz compart\u00edan unha herdanza com\u00fan baseada nunha li\u00f1a \"consaguinitatis\" (li\u00f1axe).\nTraxectoria.\nMembro relevante da \"curia regis\" ata polo menos 1032, Ordo\u00f1o aparece por primeira vez na documentaci\u00f3n medieval en 1001 cando actuou como testemu\u00f1a nun litixio xudicial entre os condes Rodrigo Rom\u00e1niz e Ximena Xim\u00e9nez. Comezou a confirmar cartas reais en 1024 como mordomo maior do seu irm\u00e1n, o rei Afonso V. Trala morte do rei en Viseu en 1028, Ordo\u00f1o aparece en 1029 exercendo a mesma funci\u00f3n na corte do seu sobri\u00f1o, o rei Vermudo III.\nMatrimonio e descendencia.\nOrdo\u00f1o casou con Fronilde P\u00e1ez, filla do conde rebelde Paio Rodr\u00edguez e con Gotina Fern\u00e1ndez de Cea, filla de Fernando Verm\u00fadez de Cea. Este matrimonio deu lugar \u00e1 estirpe dos Ord\u00f3\u00f1ez, unha das m\u00e1is importantes da Galiza medieval. No ano 1042, Ordo\u00f1o e Fronilde fixeron unha doaz\u00f3n ao mosteiro de Santa Mar\u00eda Virxe en Le\u00f3n, acompa\u00f1ados dos nenos que a\u00ednda viv\u00edan nesa data que confirmaron a carta como: \"Ueremundo Ordoniz, Sanctio Ordoniz et Fredenando Ordoniz et Xemena Ordoniz\". Os sete fillos que naceron deste matrimonio foron:"}
{"id": "593730", "revid": "23204", "url": "https://gl.wikipedia.org/wiki?curid=593730", "title": "Silent Hill (videoxogo)", "text": " \u00e9 un videoxogo de terror e supervivencia de 1999 desenvolvido por Team Silent e publicado por Konami. \u00c9 o primeiro t\u00edtulo da serie de videoxogos \"Silent Hill\", e foi lanzado orixinalmente para PlayStation de febreiro a xullo. \"Silent Hill\" usa a perspectiva en terceira persoa, con gr\u00e1ficos en tempo real de escenarios 3D. Para mitigar as limitaci\u00f3ns do hardware da consola, os desenvolvedores usaron xenerosamente a n\u00e9boa e a escuridade para confundir os gr\u00e1ficos. En contraste cos xogos de terror de supervivencia anteriores que se centraban en protagonistas con adestramento de combate, o personaxe xogador de \"Silent Hill\" \u00e9 un \"home ordinario\".\nO xogo segue a Harry Mason mentres busca a s\u00faa filla adoptiva desaparecida na cidade ficticia estadounidense de Silent Hill; al\u00ed tropeza cun culto que leva a cabo un ritual para revivir unha divindade \u00e1 que adora, e descobre a s\u00faa verdadeira orixe. Existen cinco posibles finais do xogo, dependendo das acci\u00f3ns realizadas polo xogador, inclu\u00edndo un final de brincadeira.\n\"Silent Hill\" recibiu valoraci\u00f3ns positivas da cr\u00edtica no momento do seu lanzamento e tivo un grande \u00e9xito comercial. \u00c9 considerado por moitos como un dos mellores videoxogos xamais feitos, as\u00ed como un t\u00edtulo definitorio no x\u00e9nero de terror de supervivencia, xa que se afastou dos elementos de cinema B cara a un estilo m\u00e1is de terror psicol\u00f3xico, con \u00e9nfase na atmosfera. Lanz\u00e1ronse varias adaptaci\u00f3ns de \"Silent Hill\", inclu\u00edndo unha novela gr\u00e1fica de 2001, a longametraxe de 2006 \"Silent Hill\", e unha reimaxinaci\u00f3n do xogo en 2009, titulada \"\". O xogo tivo d\u00faas continuaci\u00f3ns, \"Silent Hill 2\" en 2001, e unha secuela directa, \"Silent Hill 3\" en 2003.\nModo de xogo.\nO obxectivo do xogador \u00e9 guiar o protagonista principal Harry Mason a trav\u00e9s dunha cidade chea de monstros mentres busca a s\u00faa filla perdida, Cheryl. O xogo de \"Silent Hill\" consiste en combate, exploraci\u00f3n e resoluci\u00f3n de crebacabezas. O xogo usa a perspectiva en terceira persoa, con gr\u00e1ficos en tempo real de escenarios 3D, e a c\u00e1mara cambia ocasionalmente a outros \u00e1ngulos, en \u00e1reas previamente programadas, para obter un efecto dram\u00e1tico. Isto foi un cambio con respecto aos xogos de terror de supervivencia m\u00e1is antigos, que cambiaban constantemente a trav\u00e9s dunha variedade de \u00e1ngulos de c\u00e1mara. Xa que \"Silent Hill\" non ten barra de estado, o xogador debe consultar un men\u00fa separado para comprobar a \"sa\u00fade\" de Harry. Se se usa un controlador DualShock, p\u00f3dese sentir un ritmo card\u00edaco que indica que o xogador ten pouca sa\u00fade.\nHarry enfr\u00f3ntase aos monstros de cada \u00e1rea con armas corpo a corpo e armas de fogo. Ao ser un \"home com\u00fan\", Harry non pode soportar moitos golpes dos inimigos, e queda sen folgos despois de correr. A s\u00faa inexperiencia no manexo de armas de fogo fai que a s\u00faa punter\u00eda e, polo tanto, o obxectivo do xogador contra os inimigos, adoite ser inestable. Unha radio port\u00e1til recollida no inicio do xogo avisa a Harry da presenza de criaturas pr\u00f3ximas con explosi\u00f3ns de est\u00e1tica.\nO xogador pode localizar e recoller mapas de cada zona, estilisticamente semellantes aos mapas tur\u00edsticos. Os mapas p\u00f3dense consultar dende o men\u00fa e son lexibles s\u00f3 cando hai luz abonda. Cada mapa est\u00e1 marcado con lugares de interese. A visibilidade \u00e9 baixa debido principalmente \u00e1 n\u00e9boa e \u00e1 escuridade; esta \u00faltima prevalece no \"Outro mundo\" (Otherworld). O xogador localiza unha lanterna de peto no inicio do xogo, mais o feixe de luz ilumina s\u00f3 uns metros. Avanzar por Silent Hill require que o xogador atope as claves e resolva crebacabezas.\nSinopse.\nA historia comeza coa viaxe de vacaci\u00f3ns de Harry Mason \u00e1 cidade de Silent Hill coa s\u00faa filla adoptiva Cheryl. No l\u00edmite da cidade, desv\u00edase da estrada para evitar bater contra unha nena e, como resultado, choca e perde o co\u00f1ecemento. Ao espertar na cidade, dec\u00e1tase de que Cheryl desapareceu e ponse a buscala. A cidade est\u00e1 deserta, presenta unha mesta n\u00e9boa e cae neve f\u00f3ra de tempada. Harry comeza a experimentar ataques de inconsciencia e encontros con criaturas host\u00eds. Durante a s\u00faa exploraci\u00f3n da cidade, co\u00f1ece a Cybil Bennett, unha polic\u00eda da cidade veci\u00f1a que est\u00e1 a investigar os misteriosos sucesos. Dahlia Gillespie, unha ocultista, obs\u00e9quialle o Flauros, un amuleto que, segundo ela, pode contrarrestar a escuridade que se estende pola cidade. No hospital da cidade, at\u00f3pase co seu director, o doutor Michael Kaufmann, desconcertado polos cambios repentinos da cidade, e descobre unha enfermeira asustada e amn\u00e9sica, Lisa Garland, agochada nun dos cuartos.\nM\u00e1is tarde, Harry ten a oportunidade de rescatar a Kaufmann dun monstro, descubrir probas do papel de Kaufmann no narcotr\u00e1fico local e tropezar coa botella oculta de Kaufmann de \"Aglaophotis\", un l\u00edquido sobrenatural que pode exorcizar demos. Harry comeza a crer que a escuridade est\u00e1 a transformar a cidade no pesadelo de algu\u00e9n, motivo polo que os habitantes desapareceron na s\u00faa maior\u00eda. Dahlia p\u00eddelle que dete\u00f1a \"o demo\" responsable diso, a nena do cami\u00f1o que se lle aparece espor\u00e1dicamente, ou Cheryl morrer\u00e1. Continuando a s\u00faa busca, Harry vese envolto nunha pelexa con Cybil, quen se converteu na anfitrioa dun parasito sobrenatural; o xogador pode escoller salvala. A pr\u00f3xima vez que Harry ve a nena, o Flauros act\u00edvase e neutraliza os seus poderes telecin\u00e9ticos. Dahlia aparece ent\u00f3n e revela que manipulou a Harry para que atrapase a nena, que \u00e9 en realidade unha aparici\u00f3n da s\u00faa propia filla, Alessa.\nHarry esperta de novo no hospital a car\u00f3n de Lisa. Lisa expl\u00edcalle que experimentou unha sensaci\u00f3n de \"d\u00e9j\u00e0 vu\" mentres estaba no soto, e cando Harry a atopa de novo, ela desesp\u00e9rase ao decatarse de que ela \u00e9 \"igual ca eles\". Lisa supl\u00edcalle a Harry que a salve, mais comeza a transformarse e Harry emp\u00farraa ao tempo que o sangue comeza a correr pola s\u00faa cara; horrorizado, foxe. O diario de Lisa revela que coidou de Alessa durante unha hospitalizaci\u00f3n secreta e forzada. As feridas que nunca cicatrizaban de Alessa arrepi\u00e1bana, ao tempo que ca\u00eda m\u00e1is profundamente nunha adicci\u00f3n \u00e1s drogas alimentada por Kaufmann. Logo de atopar a Dahlia co corpo calcinado de Alessa, Harry esixe saber o paradoiro de Cheryl: ent\u00f3n descobre que sete anos antes, Dahlia levou a cabo un ritual para forzar a Alessa a dar a luz \u00e1 divindade do seu culto, Samael; Alessa sobreviviu ao ritual e \u00e1 inmolaci\u00f3n porque a s\u00faa condici\u00f3n como recipiente do deus f\u00edxoa inmortal, mentres que a s\u00faa resistencia mental ao ritual fixo que a s\u00faa alma fose dividida en dos, impedindo o nacemento. A outra metade da alma manifestouse na pequena Cheryl, a quen Harry e a s\u00faa muller adoptaron. Dahlia lanza ent\u00f3n un feitizo para atraer a Cheryl de volta mentres Alessa estaba encarcerada no hospital, soportando unha agon\u00eda incesante como resultado das s\u00faas queimaduras. Co plan de Alessa frustrado e a s\u00faa alma reunida, a deidade revive e pos\u00faea.\nFinais.\nExisten cinco finais dispo\u00f1ibles, dependendo das acci\u00f3ns anteriores do xogador:\nDesenvolvemento.\nDese\u00f1o.\nO desenvolvemento de \"Silent Hill\" comezou en setembro de 1996. O xogo foi creado por Team Silent, un grupo de membros do persoal do estudio Konami Computer Entertainment Tokyo. O obxectivo de Konami era producir un xogo que tivese \u00e9xito nos Estados Unidos. Por esta raz\u00f3n, usouse unha atmosfera estilo Hollywood para \"Silent Hill\". Segundo o compositor Akira Yamaoka, os desenvolvedores non sab\u00edan como proceder co proxecto \"Silent Hill\". Co paso do tempo, o persoal e a direcci\u00f3n de Konami perderon a s\u00faa fe no xogo, e os membros do Team Silent sent\u00edanse cada vez m\u00e1is como estra\u00f1os. Por\u00e9n, malia o enfoque orientado \u00e1s ganancias da empresa matriz, os desenvolvedores de \"Silent Hill\" ti\u00f1an moita liberdade art\u00edstica xa que o xogo a\u00ednda se produc\u00eda como na era dos t\u00edtulos 2D econ\u00f3micos. Finalmente, o persoal de desenvolvemento decidiu ignorar os l\u00edmites do plan inicial de Konami e facer de \"Silent Hill\" un xogo que apelase \u00e1s emoci\u00f3ns dos xogadores..\nPara conseguilo, o equipo introduciu o \"medo ao desco\u00f1ecido\" como un tipo de terror psicol\u00f3xico. A trama creouse vaga e \u00e1s veces contraditoria \u00e1 mantenta para deixar o seu verdadeiro significado na escuridade e facer que os xogadores reflexionen sobre as partes sen explicaci\u00f3n. O director Keiichiro Toyama creou o escenario do xogo, mentres que o programador Hiroyuki Owaku escribiu o texto dos enigmas. Toyama non ti\u00f1a moita experiencia con filmes de terror, mais estaba interesado nos ovnis, o ocultismo e os filmes de David Lynch que influ\u00edron no desenvolvemento do xogo. Toyama cuestionou a decisi\u00f3n de Konami de nomealo director, xa que nunca o fora antes de \"Silent Hill\".\nA empresa de localizaci\u00f3n Latina International traduciu o gui\u00f3n ao ingl\u00e9s. A cidade de Silent Hill \u00e9 unha interpretaci\u00f3n dunha pequena comunidade estadounidense tal e como a imaxinou o equipo xapon\u00e9s. Base\u00e1ronse na literatura e en filmes occidentais, as\u00ed como en representaci\u00f3ns de cidades americanas na cultura europea e rusa. O final de broma do xogo sa\u00edu dunha caixa de suxesti\u00f3ns creada para atopar motivos alternativos para as ocorrencias de Silent Hill.\nO artista Takayoshi Sato corrixiu inconsistencias na trama e dese\u00f1ou o elenco de personaxes do xogo. Como empregado novo, Sato estaba restrinxido inicialmente a tarefas b\u00e1sicas como o dese\u00f1o de fonte e a clasificaci\u00f3n de ficheiros. Tam\u00e9n creou demostraci\u00f3ns e presentaci\u00f3ns en 3D, e ensinou aos membros do persoal maiores os fundamentos da modelaxe 3D. Por\u00e9n, non se lle atribu\u00edu este traballo xa que non ti\u00f1a tanto respecto dentro de Konami como os empregados maiores. Finalmente, Sato achegouse aos altos cargos da compa\u00f1\u00eda cunha curta de demostraci\u00f3n que realizara e ameazou con negar estes co\u00f1ecementos t\u00e9cnicos a outros membros do persoal se non lle asignaban traballos en 3D. Como consecuencia, o seu superior tivo que ceder \u00e1 s\u00faa demanda e permit\u00eduselle facer dese\u00f1os de personaxes. No canto de confiar nas ilustraci\u00f3ns, Sato concibiu os personaxes de \"Silent Hill\" mentres creaba os seus modelos xerados por ordenador. Deulle a cada un as s\u00faas propias caracter\u00edsticas distintivas, pero fixo que Harry fose case completamente neutral xa que quer\u00eda evitar forzar interpretaci\u00f3ns do xogo nos xogadores. Crear as formas de caveira para as caras do elenco estadounidense foi dif\u00edcil porque non ti\u00f1a compa\u00f1eiros de traballo de cauc\u00e1sica aos que usar como referencia. A\u00ednda que Sato era en gran parte responsable da cinematograf\u00eda e dos personaxes do xogo neste momento, o seu superior a\u00ednda non quer\u00eda acreditar completamente o seu traballo e pretend\u00eda asignarlle un supervisor visual. Para evitar que isto ocorrese, Sato ofreceuse como voluntario para crear os v\u00eddeos en movemento completo de \"Silent Hill\" por si mesmo. Ao longo de dous anos e medio, viviu na oficina do equipo de desenvolvemento, xa que tivo que renderizar as escenas cos aproximadamente 150 ordenadores de sistema UNIX dos seus compa\u00f1eiros de traballo, despois de que os demais abandonasen o traballo ao final dun d\u00eda.\nSato estimou que o orzamento do xogo era inferior ao custo dos xogos m\u00e1is importantes do Xap\u00f3n nese momento. Dixo que o equipo de desenvolvemento pretend\u00eda facer de Silent Hill unha obra mestra m\u00e1is que un xogo tradicional orientado \u00e1s vendas, e que optaron por unha historia atractiva, que persistir\u00eda ao longo do tempo, semellante \u00e1 literatura de \u00e9xito.O xogo debutou na Electronic Entertainment Expo de 1998 en Atlanta, Xeorxia, nos Estados Unidos, onde as presentaci\u00f3ns das escenas do xogo colleitaron o aplauso do p\u00fablico. Esta acollida favorable convenceu a Konami de asignar m\u00e1is persoal e iniciativas de relaci\u00f3ns p\u00fablicas ao proxecto. Konami mostrou m\u00e1is tarde \"Silent Hill\" no European Computer Trade Show en Londres, e inclu\u00edu unha \"demo\" co seu videoxogo de sixilo \"Metal Gear Solid\" no Xap\u00f3n.\nOs nomes e dese\u00f1os dalgunhas criaturas e crebacabezas de \"Silent Hill\" est\u00e1n baseados nos libros favoritos do personaxe de Alessa, inclu\u00edndo \"The Lost World\" de Arthur Conan Doyle e de \"Alicia no pa\u00eds das marabillas\" de Lewis Carroll. O xogo cont\u00e9n tam\u00e9n varias referencias da vida real, especialmente nos nomes dos personaxes. O nome de Cheryl Mason bas\u00e9ase no da actriz Sheryl Lee, e o apelido de Lisa Garland est\u00e1 tomado da actriz Judy Garland. \"Michael Kaufmann\" \u00e9 unha combinaci\u00f3n do nome e apelido dos produtores de Troma Studios Michael Herz e Lloyd Kaufmann, respectivamente. O nome orixinal de Alessa era \"Asia\", e o de Dahlia era \"Daria\", e est\u00e1n naseados nos nomes das actrices Asia Argento e Daria Nicolodi, a nai de Argento. O nome de Harry era orixinalmente \"Humbert\", e o de Cheryl era \"Dolores\", en referencia ao protagonista e personaxe principal da novela \"Lolita\" de Vladimir Nabokov. O persoal estadounidense alterou estes nomes, xa que os consideraron demasiado pouco com\u00fans. Os elementos relixiosos ficticios que aparecen no xogo utilizaron varias relixi\u00f3ns como base: a substancia que disipa os esp\u00edritos malignos, \"Aglaophotis\", que se di que est\u00e1 feita dunha herba medicinal, bas\u00e9ase nunha herba de nome de natureza semellantes da C\u00e1bala (misticismo xudeu); o \"Selo de Metatron\" (tam\u00e9n chamado por Dahlia como a \"Marca de Samael\") fai referencia aos anxos Metatr\u00f3n e Samael respectivamente; e o nome do \"Flauros\" foi tomado do demo ep\u00f3nimo que aparece no \"Lemegeton\", un libro sobre maxia que se di que compila escritos do rei Salom\u00f3n. Certos elementos e portas da dimensi\u00f3n \"ningures\" do xogo recibiron nomes baseados en elementos ocultos para simbolizar os trazos m\u00e1xicos de Dahlia. Os nomes destas portas foron tomados dos nomes dos anxos Ophiel, Hagith, Phaleg e Bethor, que aparecen nun libro medieval de maxia negra e suponse que gobernan sobre os planetas. Este motivo de dar nomes que suxiren planetas utilizouse para dar a entender que o xogador \"est\u00e1 a entrar nunha parte m\u00e1is profunda do reino da mente de Alessa\", segundo Owaku.\nM\u00fasica.\nA banda sonora de \"Silent Hill\" foi composta polo director de son Akira Yamaoka, quen solicitou unirse ao equipo de desenvolvemento despois de que o m\u00fasico orixinal marchase. Ademais da m\u00fasica, encargouse de tarefas como a creaci\u00f3n de efectos de son e a masterizaci\u00f3n. Yamaoka non viu as escenas dos xogos e creou a m\u00fasica independentemente das s\u00faas imaxes. O estilo das s\u00faas composici\u00f3ns estivo influenciado polo compositor de \"Twin Peaks\" Angelo Badalamenti. Para diferenciar o m\u00e1ximo posible \"Silent Hill\" doutros xogos e darlle unha sensaci\u00f3n fr\u00eda e enferruxada, Yamaoka optou pola m\u00fasica industrial. Cando presentou as s\u00faas pezas musicais aos outros membros do persoal por primeira vez, estes malinterpretaron o seu son como un erro do xogo. Yamaoka tivo que explicar que este ru\u00eddo era intencional na m\u00fasica, e o equipo retirou a s\u00faa obxecci\u00f3n inicial logo de que el explicase os motivos para escoller este estilo.\nO 5 de marzo de 1999 publicouse no Xap\u00f3n o \u00e1lbum \"Silent Hill Original Soundtracks\". O tema n\u00famero 41 do CD, o tema final \"Esper\u00e1ndote\", foi composto por Rika Muranaka. Yamaoka colaborou con ela para crear unha peza musical para o xogo, e suxeriu o uso de bandone\u00f3ns, viol\u00edns e un cantante de fala hispana. Decidiuse facer da canci\u00f3n un tango, e Muranaka compuxo a melod\u00eda para as letras en ingl\u00e9s que ela concibira. Cando chegou a Bos Aires para gravar coa cantante arxentina Vanesa Quiroz as letras traducidas ao castel\u00e1n, Muranaka decatouse de que as s\u00edlabas xa non coincid\u00edan coa li\u00f1a mel\u00f3dica e tivo que recompo\u00f1ela en cinco minutos.\nO 29 de outubro de 2013, Perseverance Records lanzou un \u00e1lbum \"Best Of\", que incl\u00fae 16 temas instrumentais compostos por Akira Yamaoka e arranxados e interpretados por Edgar Rothermich. O tema n\u00famero 17 do \u00e1lbum \u00e9 a balada \"I Want Love\" interpretada por Romina Arena.\nEstrea.\n\"Silent Hill\" foi lanzado para PlayStation en 1999, de febreiro a xullo en Am\u00e9rica do Norte, o Xap\u00f3n e Europa. It was included in the Japanese \"Silent Hill Complete Set\" in 2006. \"Silent Hill\" quedou dispo\u00f1ible para descargar na tenda europea PlayStation Network da PlayStation 3 e da PlayStation Portable o 19 de marzo de 2009. Dous d\u00edas despois, o xogo foi eliminado por \"motivos imprevistos\". O 10 de setembro, \"Silent Hill\" foi lanzado na PlayStation Network norteamericana. Foi relanzado na PlayStation Network europea o 26 de outubro de 2011.\nAdaptaci\u00f3ns.\nUnha versi\u00f3n radicalmente alterada de \"Silent Hill\" foi lanzada para a consola Game Boy Advance. Titulada \"Play Novel: Silent Hill\" e lanzado s\u00f3 no Xap\u00f3n en 2001, \u00e9 unha novela visual estilo libroxogo. Neste xogo, c\u00f3ntase de novo a historia de \"Silent Hill\" mediante un sistema baseado en texto, co cal o xogador se enfronta ocasionalmente a preguntas sobre a direcci\u00f3n que debe levar o personaxe, as\u00ed como os crebacabezas, que son unha parte importante do xogo de \"Silent Hill\". Despois de completar o xogo unha vez, o xogador ten a opci\u00f3n de xogar como Cybil nun segundo escenario, e un terceiro est\u00e1 dispo\u00f1ible para descargar como contido de pago no dispositivo , unha vez que se complete o segundo escenario. Cando se exhibiu o xogo, os cr\u00edticos occidentais non quedaron impresionados, e criticaron a falta dunha banda sonora como un factor fundamental do \"terror\" do xogo.\nA adaptaci\u00f3n cinematogr\u00e1fica, tam\u00e9n titulada \"Silent Hill\", estreouse o 21 de abril de 2006. O filme, dirixido por Christophe Gans, baseouse libremente no xogo, incorporando elementos de \"Silent Hill 2\", \"3\" e \"\". Gans substitu\u00edu a Harry Mason por unha protagonista feminina, Rose Da Silva, porque sent\u00eda que Harry ti\u00f1a moitas caracter\u00edsticas que normalmente se percib\u00edan como femininas.\nDurante o proceso de dese\u00f1o dos elementos visuais do filme, Gans foi influenciado por outros directores como Michael Mann, David Lynch e David Cronenberg. A banda sonora do filme incl\u00fae m\u00fasica composta por Yamaoka. A\u00ednda que a reacci\u00f3n da cr\u00edtica foi maioritariamente negativa, o filme foi un \u00e9xito financeiro e foi eloxiado polos fans, especialmente polas s\u00faas imaxes.\nUnha versi\u00f3n \"reimaxinada\" de \"Silent Hill\", titulada \"\", foi desenvolvida por Climax Studios e publicada por Konami Digital Entertainment. O xogo foi lanzado o 8 de decembro de 2009 para a Wii e o 19 de xaneiro de 2010 para a PlayStation 2 e a PlayStation Portable, colleitando cr\u00edticas na s\u00faa maior\u00eda positivas.&lt;ref name=\"WII/PS2/PSP\"&gt;&lt;/ref&gt; A\u00ednda que mant\u00e9n a premisa da busca dun home da s\u00faa filla desaparecida, \"Shattered Memories\" ramifica a trama de maneira diferente con personaxes alterados. Presenta un perfil psicol\u00f3xico que altera varios elementos do xogo dependendo da resposta do xogador \u00e1s preguntas na terapia. carece do combate de \"Silent Hill\", e substit\u00fae o \"Outro mundo\" por unha serie de secuencias de persecuci\u00f3n a trav\u00e9s dunha versi\u00f3n conxelada e alternativa da cidade.\nAcollida e legado.\n\"Silent Hill\" recibiu \"cr\u00edticas xeralmente favorables\" na p\u00e1xina web de recensi\u00f3ns Metacritic. O xogo vendeu m\u00e1is de dous mill\u00f3ns de copias, o cal lle valeu a \"Silent Hill\" un lugar na lista de American PlayStation Greatest Hits. En novembro de 1999, a Verband der Unterhaltungssoftware Deutschland (VUD) deulle a \"Silent Hill\" un premio de \"Ouro\", indicando vendas de polo menos 100.000 unidades en Alema\u00f1a, Austria e Su\u00edza.\n\"Silent Hill\" comparouse coa serie de videoxogos de terror e supervivencia \"Resident Evil\". Bobba Fatt de \"GamePro\" cualificou a \"Silent Hill\" como un \"clon de Resident Evil\" descarado pero h\u00e1bil\", mentres que \"Edge\" describiuno como un \"simulador de pesadelos case perfecto\". Outros consideraron que \"Silent Hill\" era a resposta de Konami \u00e1 serie \"Resident Evil\" na cal, a\u00ednda que notaron unha semellanza, \"Silent Hill\" utilizou unha forma diferente de horror para inducir o medo, intentando crear unha atmosfera perturbadora para o xogador, en contraste cos sustos viscerais e o enfoque orientado \u00e1 acci\u00f3n de \"Resident Evil\". Engadiuse ao ambiente o son, que tivo boa acollida; Billy Matjiunis da \"TVG\" describiu a m\u00fasica ambiental como \"absorbente\"; un revisor de \"Game Revolution\" tam\u00e9n eloxiou o son, comentando que o son e a m\u00fasica po\u00f1er\u00e1n os xogadores ao l\u00edmite. O editor de AllGame Michael L. House eloxiou \"Silent Hill\", calific\u00e1ndoa como \"unha obra de arte verdadeiramente magn\u00edfica\" e \"unha experiencia realmente aterradora combinada cunha historia \u00fanica e apaixonante e unha atmosfera inmersiva\". Peor acollida tivo a interpretaci\u00f3n das voces que, a\u00ednda que alg\u00fans cr\u00edticos sinalaron que era mellor ca a da serie \"Resident Evil\", foi considerada pobre en xeral polos cr\u00edticos, e acompa\u00f1ada de pausas entre li\u00f1as que serviron para estragar o ambiente.\nOs cr\u00edticos sinalaron que \"Silent Hill\" utilizaba ambientes 3D en tempo real, en contraste cos ambientes prerrenderizados presentes en \"Resident Evil\". A n\u00e9boa e a escuridade foron moi utilizadas para disimular as limitaci\u00f3ns do hardware. Xunto coas texturas granuladas, tam\u00e9n polas limitaci\u00f3ns de hardware, a maior\u00eda dos cr\u00edticos consideraron que estes factores realmente benefiaban o xogo; Francesca Reyes de \"IGN\" describiuno como \"unha atmosfera de deterioraci\u00f3n e decadencia\". No uso de ambientes 3D, con todo, os controis convert\u00e9ronse nun problema, e en \u00e1reas \"m\u00e1is dif\u00edciles\", a manobrabilidade converteuse \"nun exercicio de frustraci\u00f3n\".\n\"Edge\" seleccionouno como subcampi\u00f3n do premio Gameplay Innovation. Afirmaron que, mentres que outros xogos tentaban agochar as deficiencias visuais da PlayStation, Konami utilizou a s\u00faa deficiencia de distancia de debuxo para lograr un efecto arrepiante arrefriar ao cubrir o lugar con n\u00e9boa atmosf\u00e9rica.\nA popularidade do xogo como o primeiro da serie foi reco\u00f1ecida a\u00ednda m\u00e1is moito despois do seu lanzamento; unha lista dos mellores xogos de PS de todos os tempos por \"IGN\" en 2000 inclu\u00eduno como o 14\u00ba mellor xogo de PS, mentres que un artigo de 2005 de \"GameSpy\" no que se detallaban os mellores xogos de PS inclu\u00eda \"Silent Hill\" como o 15\u00ba mellor xogo producido para a consola. Un v\u00eddeo de \"GameTrailers\" de 2006 clasificou \"Silent Hill\" no n\u00famero un da s\u00faa lista dos dez xogos m\u00e1is terror\u00edficos de todos os tempos. En 2005, o xogo foi acreditado por afastar o x\u00e9nero de terror de supervivencia dos elementos de terror do cinema B e achegalo ao estilo psicol\u00f3xico visto en cinema arte ou filmes de terror xapon\u00e9s, debido \u00e1 \u00e9nfase do xogo nunha atmosfera perturbadora m\u00e1is que no horror visceral. En novembro de 2012, \"Time\" nomeouno un dos 100 mellores videoxogos de todos os tempos."}
{"id": "593732", "revid": "25871", "url": "https://gl.wikipedia.org/wiki?curid=593732", "title": "Avichucho", "text": "Un avichucho \u00e9 un ser mitol\u00f3xico con forma de persoa ou ave de aspecto desagradable. Probablemente son morcegos, ananos, estes transf\u00f3rmanse en mouchos e gardan tesouros ou tam\u00e9n poden ser mouros.\nLenda.\nSobre un penedo entre o r\u00edo Mi\u00f1o e o castro de Vilarmir\u00f3n, en Monforte, aparec\u00e9uselle a un pescador unha rapaza moi bonita. A moza contoulle que ti\u00f1a un encanto sobre ela, se o pescador a axudaba a cambio obter\u00eda riquezas e mesmo casar\u00eda con el. \nO pescador aceptou, e segundo as ordes da moza, buscou unha abeleira da que recolleu abel\u00e1s que foi partindo naqueles lugares onde a moza foiselle aparecendo sentada. En canto \u00e1s cascas, foinas tirando ao r\u00edo ata que de s\u00fapeto tremeu a terra e os penedos arrolaron cara ao r\u00edo. De debaixo dun deles xurdiu unha grande ave que abrazou ao pescador e o puxo a salvo. Logo do incidente a ave transformouse na moza e cumpriu a s\u00faa promesa regal\u00e1ndolle os tesouros do castro de Vilarmir\u00f3n."}
{"id": "593733", "revid": "15490", "url": "https://gl.wikipedia.org/wiki?curid=593733", "title": "Fiadora", "text": "As fiadoras ou mouras son seres mitol\u00f3xicos que f\u00edan os f\u00edos da vida das persoas. Aparecen tam\u00e9n nas mitolox\u00edas cl\u00e1sicas e as veces nas representaci\u00f3ns cristi\u00e1s.\nTam\u00e9n se lle chama vella, bruxa ou meiga, e sempre corre risco a vida das persoas que tropezan con elas. Adoitan aparecer en lugares de paso, preferentemente pontes. \nTe\u00f1en unha forza descomunal e poden carrexar penedos xigantescos. \u00c9 o caso da pena dos Mouros de Donalbai, en Begonte, que levou unha moura na cabeza.\nAs fiadoras na cultura popular.\nDe vez en cando aparece unha muller fiando na ponte de Amor\u00edn, entre as parroquias de Barncelle e Corvite. Se o que pasa por al\u00ed non lle fai caso nin tropeza na roca, non lle pasa nada e dille a moura:\nBen deitache! Pero se tropeza, l\u00e9vao polo aire.\nNa ponte Ferreiros, en Monteouto, cando alg\u00fan home quer\u00eda cruzar entre Abad\u00edn e Vilalba, aparec\u00edan d\u00faas mulleres fiando unha a cada lado da ponte. S\u00f3 pod\u00edan cruzar se levaban un rosario e cando o sacaban desaparec\u00edan as mulleres.\n\u00c1s veces a fiadora resulta co\u00f1ecida. \u00c9 estra\u00f1o que estea al\u00ed de noite tan soa, d\u00e1ndolle \u00e1 roca. Se o home di algo, ela responde: Tira para diante e vai caladi\u00f1o, vai caladi\u00f1o! O mellor \u00e9 obedecer.\nAs fiadoras noutras culturas.\nA deusa xerm\u00e1nica dos infernos (Hell) cham\u00e1base Hellda, Hollda e adaptou a figura das moiras e foi patroa dos fiand\u00f3ns e das bruxas e da cacer\u00eda salvaxe."}
{"id": "593734", "revid": "27155", "url": "https://gl.wikipedia.org/wiki?curid=593734", "title": "Maxila (artr\u00f3podos)", "text": ""}
{"id": "593735", "revid": "75439", "url": "https://gl.wikipedia.org/wiki?curid=593735", "title": "Beauveria bassiana", "text": "Beauveria bassiana \u00e9 un fungo que crece de forma natural en solos de case todo o mundo e act\u00faa como parasito de varias especies de artr\u00f3podos, causando a \"enfermidade da muscardina branca\"; pertence ao grupo dos fungos entomopat\u00f3xenos. Util\u00edzase como insecticida biol\u00f3xico para controlar diversas pragas, como as de t\u00e9rmites, trips, aleir\u00f3didos, \u00e1fidos e varios escaravellos. O seu uso no control da chinche das camas&lt;ref name=\"10.1016/j.jip.2012.04.009\"&gt;&lt;/ref&gt; e dos mosquito transmisores da malaria est\u00e1 a investigarse.\nDescubrimento e nome.\nA especie nom\u00e9ase en honra do entom\u00f3logo italiano Agostino Bassi, que a descubriu en 1835 como causa da enfermidade muscardina que os portadores transmit\u00edan polo aire, e posteriormente ese mesmo ano foi nomeada \"Botrytis bassiana\" por Giuseppe Gabriel Balsamo-Crivelli. En 1911 Jean Beauverie fixo un novo estudo e ao ano seguinte Jean Paul Vuillemin converteuna na especie tipo do seu novo x\u00e9nero \"Beauveria\". Era co\u00f1ecida anteriormente como \"Tritirachium shiotae\". O nome \"B. bassiana\" foi utilizado durante moito tempo para describir un complexo de especies de illamentos morfoloxicamente similares e estreitamente relacionados. Rehner e Buckley demostraron que \"B. bassiana\" consta de li\u00f1axes moi distintas que deber\u00edan reco\u00f1ecerse como especies filoxeneticamente distintas e o x\u00e9nero \"Beauveria\" foi redescrito propo\u00f1endo como tipo \"B. bassiana\" en 2011. \u00c9 importante caracterizar os illamentos usados para desenvolver insecticidas biol\u00f3xicos.\nRelaci\u00f3n con \"Cordyceps\" e outros fungos.\n\"Beauveria bassiana\" \u00e9 o anamorfo (forma con reproduci\u00f3n asexual) de \"Cordyceps bassiana\". Este \u00faltimo \u00e9 o teleomorfo (forma con reproduci\u00f3n sexual), que s\u00f3 se recolleu no leste de Asia.\nEnfermidade da muscardina branca.\nA enfermidade que sofren os insectos causada polo fungo \u00e9 unha muscardina que se denominou \"enfermidade da muscardina branca\". Cando as esporas microsc\u00f3picas do fungo entran en contacto co corpo dun insecto h\u00f3spede, xerminan, penetran a cut\u00edcula, e crecen dentro do animal, mat\u00e1ndoo en poucos d\u00edas. Despois, do cad\u00e1ver emerxe un mofo branco e produce novas esporas. Un illamento t\u00edpico de \"B. bassiana\" pode atacar unha ampla variedade de insectos; os illamentos poden diferir no seu rango de h\u00f3spedes. Os factores responsables da susceptibilidade ao h\u00f3spede non se co\u00f1ecen.\nA \"Beauveria bassiana\" que parasita o escaravello da pataca \u00e9, \u00e1 s\u00faa vez, o h\u00f3spede do fungo microparasito \"Syspastospora parasitica\". Este organismo tam\u00e9n ataca especies pat\u00f3xenas da familia f\u00fanxica Clavicipitaceae relacionadas con insectos .\nMorfolox\u00eda do fungo.\nEn cultivo \"B. bassiana\" crece como un mofo branco. Nos medios de cultivo m\u00e1is com\u00fans produce moitos conidios pulverulentos secos en distintivas b\u00f3las brancas de esporas. Cada b\u00f3la de esporas est\u00e1 composta por un agrupamento de c\u00e9lulas conidi\u00f3xenas. As c\u00e9lulas conidi\u00f3xenas de \"B. bassiana\" son curtas e ovoides e rematan nunha extensi\u00f3n apical estreita chamada raque (\"rachis\"). O raque al\u00f3ngase unha vez que se produce un conidio, o que tren como resultado unha longa extensi\u00f3n en zigzag. Os conidios son unicelulares, haploides e hidr\u00f3fobos.\nUso no control biol\u00f3xico de insectos.\n\"Beauveria bassiana\" pode utilizarse como insecticida biol\u00f3xico para controlar varias pragas como as de t\u00e9rmites, aleir\u00f3didos e moitos outros insectos. O seu uso no control dos mosquitos transmisores da malaria est\u00e1 en investigaci\u00f3n. Como insecticida apl\u00edcase un spray con esporas sobre os cultivos afectados en forma de suspensi\u00f3n emulsionada ou de po humedecible ou apl\u00edcase a redes para mosquitos como axente controlador dos mosquitos.\nA especie \"Beauveria bassiana\" parasita un amplo rango de h\u00f3spedes artr\u00f3podos. Por\u00e9n, as diferentes cepas var\u00edan o seu rango de h\u00f3spedes, algunhas te\u00f1en rangos estreitos, mentres que a cepa Bba 5653 \u00e9 moi virulenta para as larvas da avela\u00ed\u00f1a \"Plutella xylostella\" e s\u00f3 mata poucos tipos m\u00e1is de eirugas. Algunhas cepas te\u00f1en rangos de h\u00f3spedes m\u00e1is amplos, polo que poden considerarse insecticidas biol\u00f3xicos non selectivos. Estes non deber\u00edan aplicarse a flores visitadas por insectos polinizadores.\nDianas co\u00f1ecidas son:\nEste fungo raramente infecta a humanos ou outros animais, as\u00ed que consid\u00e9rase xeralmente un insecticida seguro. Por\u00e9n, informouse de polo menos un caso de infecci\u00f3n humana por \"B. bassiana\" nunha persoa imnunosuprimida. Ademais, as esporas poden exacerbar as dificultades respiratorias. Wagner e Lewis informaron da capacidade de \"B. bassiana\" de crecer como end\u00f3fito no millo.\nUn fungo atribu\u00eddo a \"B. bassiana\" causou infecci\u00f3ns nun alig\u00e1tor americano en catividade e \"B. bassiana\" estivo implicado en causar enfermidades pulmonares en tartarugas en catividade. Os r\u00e9ptiles estaban en ambos os casos en catividade e baixo un estr\u00e9s de temperatura, o que pode explicar a s\u00faa susceptibilidade ao fungo. Cando nun experimento unha tartaruga estivo mantida a 22\u00a0\u00b0C e se lle inxectaron 0,5 mL con 106 esporas de \"B. bassiana\" no pulm\u00f3n, non se observou mortalidade, mentres que unha segunda tartaruga contaminada morreu cando estaba a s\u00f3 16\u00a0\u00b0C.\nInvestigaci\u00f3ns preliminares mostraron que o fungo \u00e9 100% efectivo para eliminar as chinches das camas (\"Cimex lectularius\") expostas a tecido de algod\u00f3n salferido con esporas do fungo. Tam\u00e9n \u00e9 efectivo contra colonias de chinches das camas com\u00fans debido a que os \"B. bassiana\" portados polas chinches infectadas l\u00e9vanos aos seus escondedoiros onde est\u00e1n os outros individuos. A cepa testada causou unha r\u00e1pida mortalidade (de 3 a 5 d\u00edas) despois dunha exposici\u00f3n a curto prazo. Nun estudo de seguimento de 2017, as chinches resistentes a piretroides ti\u00f1an unha mortalidade de &gt;94% despois do tratamento cunha preparaci\u00f3n comercial de \"B. bassiana\".\nUn experimento microevolutivo de 2013 mostrou que a avela\u00ed\u00f1a \"Galleria mellonella\" pod\u00eda de adaptar os seus mecanismos de defensa durante 25 xeraci\u00f3ns mentres estaba baixo presi\u00f3n selectiva constante polo fungo \"B. bassiana\". A avela\u00ed\u00f1a desenvolveu resistencia, pero aparentemente a un certo custo.\nFuga da contenci\u00f3n.\nEn marzo de 2013, encontr\u00e1ronse exemplares de \"Beauveria bassiana\" modificados xeneticamente en varios laboratorios de investigaci\u00f3n e invernadoiros f\u00f3ra da \u00e1rea de contenci\u00f3n que lle f\u00f3ra asignada na Universidade Lincoln de Christchurch, Nova Zelandia. O goberno neozeland\u00e9s investigou as causas desta fuga."}
{"id": "593737", "revid": "27155", "url": "https://gl.wikipedia.org/wiki?curid=593737", "title": "Botrytis bassiana", "text": ""}
{"id": "593752", "revid": "5863", "url": "https://gl.wikipedia.org/wiki?curid=593752", "title": "\u00c9mile Rousseau", "text": "\u00c9mile Roger Rousseau, nado en Par\u00eds o 2 de agosto de 1927 e finado na mesma cidade o 21 de xaneiro de 2010, foi un medallista e dese\u00f1ador de moedas franc\u00e9s, o vix\u00e9simo quinto en ocupar o posto de gravador xeral de moedas de Francia.\nTraxectoria.\nPrimeiros anos e formaci\u00f3n.\nEmile Rousseau, o menor de tres irm\u00e1ns, amosou desde neno os seus dotes para o debuxo e a creaci\u00f3n art\u00edstica, que os seus pais incentivaron ao favorecer a s\u00faa formaci\u00f3n en debuxo a partir dos seus 11 anos.\nCon 14 anos, en 1941, aprobou o acceso \u00e1 \"\u00c9cole Boulle\", onde se iniciou no gravado na secci\u00f3n de aceiro. En 1945 ingresou na Escola Nacional Superior de Belas Artes de Par\u00eds e incorporouse ao obradoiro de gravado de Henri Dropsy.\nAntes da \"Monnaie de Paris\".\nEn 1954 acadou o segundo posto no Premio de Roma e pasou seis meses na Casa de Vel\u00e1zquez de Madrid, onde se distinguiu con senllas obras en ferro fundido, unha sobre El Greco e a outra sobre a Semana Santa de Sevilla.\nEn 1957 logrou o primeiro lugar no Premio de Roma de gravado de coa medalla \"La Renaissance d'Eve\". Grazas \u00e1 consecuci\u00f3n do Premio de Roma, Rousseau puido acceder a unha estad\u00eda formativa de tres anos en Villa Medici, Roma, que aproveitou tam\u00e9n para viaxar por toda Italia e por Grecia.\nEn 1962, instalou o seu estudio en Par\u00eds, onde traballou como artista independente, que trasladou a unha zona m\u00e1is c\u00e9ntrica en 1968. En 1963 expuxo 14 obras na \"Galerie Dauphine\" e en 1964 participou na exposici\u00f3n dedicada \u00e1 medalla de Espa\u00f1a no Museo da \"Monnaie de Paris\".\nGravador Xeral de Moedas de Francia.\nO 1 de abril de 1974, Rousseau foi nomeado Gravador Xeral de Moedas de Francia por Valery Giscard D'Estaing, que daquela era Ministro de Econom\u00eda e Facenda, e adoptou o caracter\u00edstico dese\u00f1o dun golfi\u00f1o como marca privada de gravador. Durante o exercicio do seu cargo na \"Monnaie de Paris\" creou diversas moedas francesas, entre elas a dun franco De Gaulle, a de 10 francos Gambetta, a de 2 francos Jean Moulin, e tam\u00e9n unha moeda de 100 francos para o Principado de M\u00f3naco, a nome de Rainiero III. Tam\u00e9n foi o autor de medallas, algunhas delas dedicadas a personalidades como Marguerite Yourcenar, o xeneral De Gaulle ou Jean Moulin, e gravou tam\u00e9n as espadas de acad\u00e9micos para o Instituto de Francia.\nO seu cargo implicaba tam\u00e9n a direcci\u00f3n do obradoiro de gravado da \"Monnaie de Paris\", e durante esas d\u00faas d\u00e9cadas acompa\u00f1ou a m\u00e1is de trinta gravadores de medallas a acadaren os seus logros art\u00edsticos.\nCoa s\u00faa xubilaci\u00f3n en 1994 cesou a s\u00faa vinculaci\u00f3n coa \"Monnaie de Paris\" e foi sucedido por Pierre Rodier no cargo de Gravador Xeral de Moedas.\nDerradeira etapa.\nXa xubilado, pasou en Par\u00eds durante os meses de inverno, onde mantivo unha intensa vida social e cultural, e os ver\u00e1ns nunha casa con xard\u00edn que adquiriu na Borgo\u00f1a, onde seguiu a desenvolver a s\u00faa creaci\u00f3n art\u00edstica.\n\u00c9mile Rousseau recibiu varias distinci\u00f3ns, entre elas a de Cabaleiro da Lexi\u00f3n de Honra en 1986, a de Oficial do M\u00e9rito Nacional en 1992 e a de Cabaleiro das Artes e das Letras.\nRousseau faleceu en Par\u00eds o 21 de xaneiro de 2010."}
{"id": "593754", "revid": "98629", "url": "https://gl.wikipedia.org/wiki?curid=593754", "title": "Resistencia a pesticidas", "text": "A resistencia a pesticidas \u00e9 a diminuci\u00f3n da susceptibilidade dunha especie que causa pragas a un pesticida que era previamente efectivo para controlala. Na especie praga a resistencia ao pesticida evoluciona por selecci\u00f3n natural: os esp\u00e9cimes m\u00e1is resistentes sobreviven e transmiten eses caracteres herdables mutados \u00e1 s\u00faa proxenie. Se unha especie praga ten \"resistencia\" ent\u00f3n o pesticida carece de \"eficacia\", xa que a eficacia e a resistencia est\u00e1n inversamente relacionadas.\nInformouse de casos de resistencia en todas as clases de especies causantes de pragas (\u00e9 dicir, as que causasn enfermidades ou danos nos cultivos, herbas silvestres, roedores, \"etc.\"), con 'crises' no control de insectos que ocorren relativamente pronto despois da introduci\u00f3n do uso de pesticidas no s\u00e9culo XX. A definici\u00f3n do Comit\u00e9 de Acci\u00f3n de Resistencia a Insecticidas (IRAC, \"Insecticide Resistance Action Committee\") de resistencia a insecticidas \u00e9 \"un cambio herdable na sensibilidade da poboaci\u00f3n da praga que se traduce no fracaso repetido dun produto en conseguir o nivel esperado de control cando se usa de acordo coas recomendaci\u00f3ns da etiqueta para esa especie praga\".\nA resistencia a pesticidas est\u00e1 increment\u00e1ndose. Por exemplo, os agricultores dos Estados Unidos perderan o 7% das s\u00faas colleitas por causa de pragas na d\u00e9cada de 1940s, pero nas d\u00e9cadas de 1980 e 1990 as perdas foran do 13%, e iso a pesar de que se usaran m\u00e1is pesticidas que no per\u00edodo anterior. A resistencia evolucionou nunhas 500 especies de pragas. Outras fontes estiman que o n\u00famero \u00e9 de arredor de 1.000 especies desde 1945.\nA\u00ednda que a evoluci\u00f3n da resistencia a pesticidas adoita explicarse como un resultado do uso de pesticidas, \u00e9 importante ter presente que as poboaci\u00f3ns dos organismos praga poden tam\u00e9n adaptarse a m\u00e9todos de control non qu\u00edmicos. Por exemplo, o escaravello \"Diabrotica barberi\" adaptouse \u00e1 rotaci\u00f3n de cultivos millo-soia pasando o ano no que o campo se est\u00e1 cultivando a soia en estado de diapausa, cousa que non fac\u00eda anteriormente.\nEn canto \u00e1 eliminaci\u00f3n de plantas non desexadas, en 2014 estaban pr\u00f3ximos a comercializarse poucos novos herbicidas e ning\u00fan deles cun novo modo de acci\u00f3n libre de resistencia. De modo semellante, en xaneiro de 2019 para os insectos causantes de pragas o descubrimento de novos insecticidas era m\u00e1is caro e dif\u00edcil que nunca.\nCausas.\nA resistencia a pesticidas orix\u00ednase probablemente por m\u00faltiples factores, como son:\nExemplos.\nA resistencia evolucionou en moitas especies. A resistencia a insecticidas documentouna primeiramente A. L. Melander en 1914 cando os insectos coccoideos mostraron ter resistencia a un insecticida inorg\u00e1nico. Entre 1914 e 1946, resixtr\u00e1ronse 11 casos adicionais. O desenvolvemento de insecticidas org\u00e1nicos, como o DDT, deu a esperanza de que a resistencia aos insecticidas era un asunto solucionado. Por\u00e9n, en 1947 xa apareceu resistencia da mosca com\u00fan ao DDT. Coa introduci\u00f3n de cada nova clase de insecticida (ciclodienos, carbamatos, formamidinas, organofosfatos, piretroides, e mesmo a toxina de \"Bacillus thuringiensis\") aparec\u00edan casos de resistencia nun per\u00edodo de 20 anos.\nConsecuencias.\nOs insecticidas son amplamente usados en todo o mundo para incrementar a produtividade agr\u00edcola e a calidade das hortalizas e cereais (e en menor grao para o control de vectores de enfermidades en gandar\u00eda). A resistencia resultante reduciu o seu funcionamento para eses prop\u00f3sitos e tam\u00e9n co control de vectores para protexer aos humanos de enfermidades.\nAdaptaci\u00f3n.\nAs especies que causan pragas fanse resistentes porque nelas evolucionan cambios fisiol\u00f3xicos que as protexen dun composto qu\u00edmico t\u00f3xico que se usa contra elas.\nUn mecanismo de protecci\u00f3n \u00e9 incrementar o n\u00famero de copias dun xene, permitindo que o organismo produza m\u00e1is dun enzima protector que rompe o pesticida orixinando compostos menos t\u00f3xicos. Entre tales encimas est\u00e1n: esterases, glutati\u00f3n transferases e oxidases micros\u00f3micas combinadas.\nAlternativamente, pode reducirse o n\u00famero e a sensibilidade dos receptores bioqu\u00edmicos que se unen ao pesticida.\nTam\u00e9n se observou unha resistencia comportamental a alg\u00fans compostos. Por exemplo, alg\u00fans mosquitos \"Anopheles\" adquiriron unha preferencia por descansar f\u00f3ra das casas, o que os mant\u00e9n lonxe dos pesticidas aplicados nas paredes interiores.\nA resistencia pode implicar a excreci\u00f3n r\u00e1pida de toxinas, a secreci\u00f3n das mesmas dentro do corpo pero f\u00f3ra dos tecidos vulnerables e a diminuci\u00f3n da s\u00faa penetraci\u00f3n a trav\u00e9s da parede corporal.\nUnha mutaci\u00f3n nun s\u00f3 xene pode facer que evolucione un organismo resistente. Noutros casos, est\u00e1n implicados m\u00faltiples xenes. Os xenes resistentes son xeralmente autos\u00f3micos. Isto significa que est\u00e1n localizados nos cromosomas autos\u00f3micos (e non nos alosomas ou cromosomas sexuais). Como resultado, a resistencia h\u00e9rdase por igual en machos e en femias. Ademais, a resistencia adoita herdarse como un car\u00e1cter con dominancia incompleta. Neses casos, cando un individuo resistente se aparea cun individuo susceptible, a s\u00faa proxenie xeralmente ten un nivel resistencia que est\u00e1 nalg\u00fan punto intermedio entre o dos proxenitores.\nA adaptaci\u00f3n aos pesticidas trae consigo un custo evolutivo, xeralmente porque dimin\u00fae a fitness relativa dos organismos en ausencia de pesticidas. Os individuos resistentes adoitan ter un rendemento reprodutivo m\u00e1is reducido, menos esperanza de vida, menos mobilidade, etc. Os individuos non resistentes \u00e1s veces aumentan de frecuencia en ausencia de pesticidas, pero non sempre, as\u00ed que isto est\u00e1 sendo ensaiado para combater a resistencia.\nAs larvas (careixas) de moscas Calliphoridae producen un encima que confire resistencia a insecticidas organoclorados. Investig\u00e1ronse xeitos de usar este encima para degradar os pesticidas no medio ambiente, o cal detoxificar\u00edaos e previr\u00eda efectos ambientais dani\u00f1os. Un encima similar producido polas bacterias do solo que tam\u00e9n degrada organoclorados funciona m\u00e1is r\u00e1pido e permanece estable en diversas condici\u00f3ns.\nEsp\u00e9rase que aparezan formas de resistencia \u00e1 xen\u00e9tica dirixida ao control de poboaci\u00f3n e est\u00e1n estud\u00e1ndose m\u00e9todos para facer m\u00e1is lento o seu desenvolvemento.\nOs mecanismos moleculares de resistencia a insecticidas non se empezaron a comprender ata 1997. Guerrero et al en 1997 usaron os m\u00e9todos m\u00e1is modernos desa \u00e9poca para atopar mutaci\u00f3ns que produc\u00edan resistencia aos piretroides en d\u00edpteros. A\u00ednda as\u00ed, estas adaptaci\u00f3ns a pesticidas eran bastante r\u00e1pidas, o cal \u00e9 infrecuente, e pode que non representen necesariamente a norma nas poboaci\u00f3ns silvestres en condici\u00f3ns naturais. Os procesos de adaptaci\u00f3n natural levan moito m\u00e1is tempo e case sempre ocorren en resposta a presi\u00f3ns m\u00e1is suaves.\nXesti\u00f3n.\nPara remediar o problema primeiro debe establecerse o que est\u00e1 realmente funcionando mal. C\u00f3mpre realizar ensaios da resistencia a pesticidas sospeitada (e non simplemente observaci\u00f3ns de campo e experiencias) porque pode confundirse cunha mala aplicaci\u00f3n do pesticida para a especie \u00e1 que \u00eda dirixido ou a unha degradaci\u00f3n microbiana do pesticida.\nA Organizaci\u00f3n Mundial da Sa\u00fade das Naci\u00f3ns Unidas estableceu a Rede de Resistencia a Insecticidas Mundial en marzo de 2016, debido \u00e1 necesidade e reco\u00f1ecemento cada vez maior, inclu\u00edndo o declive radical do seu funcionamento contra as pragas agr\u00edcolas.\nXesti\u00f3n de pragas integrada.\nA xesti\u00f3n de pragas integrada proporciona unha estratexia equilibrada que minimiza a resistencia.\nA resistencia pode xestionarse reducindo o uso dun pesticida. Isto permite que os organismos non resistentes compitan con \u00e9xito coas cepas resistentes. P\u00f3dense despois matar volvendo a usar o pesticida.\nUn enfoque complementario \u00e9 situar refuxios non tratados preto dos campos de cultivo onde poden sobrevivir as pragas susceptibles.\nCando os pesticidas on o \u00fanico ou o predominante m\u00e9todo do control de pragas, a resistencia xesti\u00f3nase comunmente por medio da rotaci\u00f3n de pesticidas. Isto sup\u00f3n cambiar de clase de pesticida con diferentes modos de acci\u00f3n para atrasar ou mitigar a resistencia das pragas. Os Comit\u00e9s de Acci\u00f3n da Resistencia monitorizan a resistencia en todo o mundo e para facelo cada un leva unha lista de modos de acci\u00f3n e pesticidas que fallan nesas categor\u00edas: o Comit\u00e9 de Acci\u00f3n da Resistencia a Funxicidas, a Sociedade de Ciencias das Malas Herbas de Am\u00e9rica (o Comit\u00e9 de Acci\u00f3n da Resistencia a Herbicidas xa non segue o seu propio esquema e a partir de agora contrib\u00fae ao menionado Comit\u00e9 de Malas Herbas), e o Comit\u00e9 de Acci\u00f3n da Resistencia de Insecticidas.\nOs fabricantes poden recomendar que non se realicen m\u00e1is aplicaci\u00f3ns consecutivas dunha clase de pesticidas que o n\u00famero especificado, cambiando a unha clase diferente.\nPoden mesturarse no dep\u00f3sito dous ou m\u00e1is pesticidas con diferentes modos de acci\u00f3n nunha granxa para mellorar os resultados e atrasar ou mitigar a resistencia a pragas existente.\nStatus.\nGlifosato.\nA resistencia ao glifosato foi moi estutdada nos EUA. As malas herbas resistentes ao glifosato est\u00e1n agora presentes na gran maior\u00eda das granxas que cultivan soia, algod\u00f3n e millo nalg\u00fans estados dos Estados Unidos. As malas herbas resistentes a heribidas de m\u00faltiples modos de acci\u00f3n est\u00e1n tam\u00e9n crecendo.\nAntes do glifosato a maior\u00eda dos herbicidas mataban un n\u00famero limitado de especies de malas herbas, forzando aos agricultores a rotar os seus cultivos e os seus herbicidas para previr a resistencia. O glifosato distorsiona a capacidade da maior\u00eda das plantas para constru\u00edr novas prote\u00ednas. As colleitas transx\u00e9nicas tolerantes ao glifosato non son afectadas.\nUnha familia de malas herbas que incl\u00fae a \"Amaranthus rudis\" ten cepas que desenvolveron resistencia ao glifosato. Un exame realizado de 2008 a 2009 de 144 poboaci\u00f3ns desta planta en 41 condados de Missouri revelou resistencia ao glifosato no 69% delas. Os exames de malas herbas feitos en 500 lugares de Iowa en 2011 e 2012 atoparon resistencia ao glifosato en aproximadamente o 64% das mostras desta planta.\nEn resposta ao aumento da resistencia ao glifosato, os agricultores pasaron a utilizar aplicaci\u00f3ns de varios herbicidas nunha mesma tempada. Nos EUA a maior\u00eda dos agricultores do mediooeste e sur contin\u00faan usando o glifosato porque a\u00ednda pode controlar a maior\u00eda das especies de malas herbas, aplicando outros herbicidas, co\u00f1ecidos como residuais, para tratar coas resistentes.\nO uso de m\u00faltiples herbicidas parece que conseguiu facer m\u00e1is lenta a aparici\u00f3n de resistencia ao glifosato. Desde 2005 ata 2010 descubr\u00edronse 13 especies de malas herbas que desenvolveran resistencia ao glifosato. Desde 2010 a 2014 s\u00f3 se descubriron d\u00faas m\u00e1is.\nUn exame realizado en 2013 en Missouri mostrou que se espallaran as malas herbas con resistencia m\u00faltiple. O 43% das poboaci\u00f3ns de malas herbas mostreadas eran resistentes a dous herbicidas, o 6% a tres e o 0,5% a catro. En Iowa un exame revelou resistencia dual no 89% das pobaoci\u00f3ns de \"A. rudis\", o 25% era resistente a tres e o 10% resistente a cinco.\nA resistencia incrementa o custo do uso de pesticidas. Para o algod\u00f3n do sur, o custo dos herbicidas subiu dos 50-75 d\u00f3lares por hect\u00e1rea hai uns poucos anos a uns 370 $/hect\u00e1rea en 2014. No sur dos Estados Unidos a resistencia contribu\u00edu a reducir a plantaci\u00f3n de algod\u00e7on nun 70% en Arkansas e nun 60% en Tennessee. Para o cultivo de soia en Illinois os custos aumentaron de 25 a 160 $/ha.\n\"Bacillus thuringiensis\".\nDurante 2009 e 2010, alg\u00fans campos de Iowa sufriron graves danos nas colleitas de millo transx\u00e9nico que produc\u00eda a toxina Bt Cry3Bb1 por causa do escaravello \"Diabrotica virgifera virgifera\". Durant 2011, o millo mCry3A tam\u00e9n mostrou danos por causa do insecto, inclu\u00edndo resistencia cruzada entre as d\u00faas toxinas mencionadas. A resistencia persistiu e espallouse en Iowa. O millo Bt que ten como diana o mencionado insecto non producen unha dose alta de toxina Bt, e presenta menos resistencia que a observada nunha colleita de alta dose de Bt.\nProdutos como Capture LFR (que cont\u00e9n o piretroide bifentrina) e SmartChoice (que cont\u00e9n un piretroide e un organofosfato) estaban incrementando o seu uso para complementar as colleitas Bt que os agricultores consideraban que por si soas non pod\u00edan previr os danos causados polo insecto. M\u00faltiples estudos atoparon que esta pr\u00e1ctica non era efectiva ou mesmo aceleraba o desenvolvemento de cepas resistentes."}
{"id": "593755", "revid": "27155", "url": "https://gl.wikipedia.org/wiki?curid=593755", "title": "Resistencia aos pesticidas", "text": ""}
{"id": "593756", "revid": "1131", "url": "https://gl.wikipedia.org/wiki?curid=593756", "title": "Depresi\u00f3n meridiana", "text": ""}
{"id": "593757", "revid": "55821", "url": "https://gl.wikipedia.org/wiki?curid=593757", "title": "R\u00faa Garc\u00eda Camba (Pontevedra)", "text": " \nA r\u00faa Garc\u00eda Camba \u00e9 unha r\u00faa de Pontevedra situada no centro da cidade, no ensanche. \u00c9 unha das r\u00faas principais de Pontevedra.\nOrixe do nome.\nA r\u00faa est\u00e1 dedicada ao xu\u00edz Miguel Gay Garc\u00eda Camba, que ocupou relevantes cargos na cidade e que fora tam\u00e9n presidente do Liceo Casino entre 1903 e 1907, que doou os terreos necesarios para a construci\u00f3n da r\u00faa.\nHistoria.\nA r\u00faa Garc\u00eda Camba foi aberta no ensanche da cidade no ano 1884 cando Miguel Gay Garc\u00eda Camba e a s\u00faa familia doaron un terreo para a construci\u00f3n dunha nova r\u00faa entre as c\u00e9ntricas r\u00faas Oliva e Peregrina.\nEn 1915 empezouse a constru\u00edr o novo edificio central de Correos na cidade na esquina das r\u00faas Garc\u00eda Camba e Oliva nun soar do marqu\u00e9s de Riestra, que pertencera a Miguel Gay Garc\u00eda Camba.\nNas primeiras d\u00e9cadas do s\u00e9culo XX a r\u00faa Garc\u00eda Camba converteuse nunha das r\u00faas m\u00e1is importantes da cidade, chegando a ser co\u00f1ecida como a r\u00faa dos espect\u00e1culos polos cinemas e teatros que se instalaron nela. O 20 de febreiro de 1932 abriu no n\u00famero 10 da r\u00faa o Cinema Coliseum dese\u00f1ado polo arquitecto Antonio L\u00f3pez Hern\u00e1ndez (no soar onde hoxe est\u00e1 o Edificio Viacambre) e decorado con murais de Carlos Sobrino Buhigas, que pechou en 1971. Pola s\u00faa banda, en 1948 inaugurouse no n\u00famero 12 da r\u00faa o Teatro-Cinema Malvar, que pechou en 1996.\nDesde 1943 ata 1950 na galer\u00eda do restaurante Urquin da r\u00faa liderouse a reactivaci\u00f3n do \u00e1mbito art\u00edstico na cidade, con exposici\u00f3ns de obras de pintores como Manuel Torres ou Carlos Sobrino Buhigas. A s\u00faa inauguraci\u00f3n en 1943, na que actuou Antonio Mach\u00edn, foi un acontecemento.\nEn 1944 o arquitecto municipal Juan Argenti Navajas dese\u00f1ou o proxecto de prolongaci\u00f3n da r\u00faa Garc\u00eda Camba, que finalmente non se levou a cabo.\nNas d\u00e9cadas seguintes inaugur\u00e1ronse na r\u00faa establecementos comerciais senlleiros en Pontevedra tales como as pasteler\u00edas Capri, inaugurada en 1963 ou Los Castellanos. Tam\u00e9n co\u00f1ecidas librer\u00edas tiveron un espazo destacado na r\u00faa. En 1973 abriu a librer\u00eda Seoane no n\u00famero 6, que pechou en 2003 e en 1987 abriu no local da anterior librer\u00eda Lu\u00eds Mart\u00ednez Gendra no n\u00famero 11 a librer\u00eda Escolma.\nEn 1964 inaugurouse na esquina coa r\u00faa Andr\u00e9s Muruais o emblem\u00e1tico edificio \"Las Torres\", o ra\u00f1aceos por excelencia de Pontevedra, cuxo soar se vendeu o 18 de novembro de 1959.\nO 18 de abril de 2001 a r\u00faa Garc\u00eda Camba pechouse \u00e1 circulaci\u00f3n do tr\u00e1fico de paso desde a r\u00faa Daniel de la Sota quedando s\u00f3 un acceso ao tr\u00e1fico rodado desde a praza de Galicia a trav\u00e9s da r\u00faa Andr\u00e9s Muruais.\nDescrici\u00f3n.\n\u00c9 unha r\u00faa chaira en pleno centro da cidade cun trazado de 130 metros en li\u00f1a recta. Ten unha anchura media de 15 metros.\n\u00c9 unha r\u00faa c\u00e9ntrica no ensanche da cidade cun carril de circulaci\u00f3n e d\u00faas beirarr\u00faas desde as r\u00faas Peregrina e Andr\u00e9s Muruais ata a r\u00faa da Oliva. Toda a r\u00faa est\u00e1 arborizada lonxitudinalmente a ambos os dous lados con camelias.\n\u00c9 unha das r\u00faas principais da cidade e un dos centros neur\u00e1lxicos da mesma, onde desde hai d\u00e9cadas at\u00f3pase un bo n\u00famero de sucursais bancarias polo que tam\u00e9n \u00e9 co\u00f1ecida como r\u00faa dos bancos.\nEn 2021 a r\u00faa Garc\u00eda Camba era a r\u00faa m\u00e1is cara para vivir na cidade e na que o 12% dos propietarios de vivendas son holandeses, brit\u00e1nicos e australianos. \nEdificios destacados.\nNa esquina noroeste da r\u00faa Garc\u00eda Camba coa r\u00faa da Oliva situ\u00e1se o hist\u00f3rico edificio central de Correos na cidade, sede da xefatura provincial de Correos. O edificio pertence ao estilo modernista que imperaba nos primeiros anos do s\u00e9culo XX. A entrada principal pres\u00e9ntase no canto a xeito de chafr\u00e1n con arcos repousando en columnas cl\u00e1sicas e escaleiras de pedra que dan acceso a un \u00e1strago de entrada elevado. Consta de decoraci\u00f3n de figuras xeom\u00e9tricas de pedra na fachada especialmente no nivel do faio con lucarnas, e xanelas xeom\u00e9tricas en cada un dos niveis. Coroando o nivel superior por riba da entrada principal at\u00f3pase o escudo en pedra da cidade. No interior o edificio est\u00e1 artellado ao redor dun atrio central de operaci\u00f3ns sobre un vest\u00edbulo p\u00fablico, salientando o uso de materiais como o vidro, a madeira e a escaiola, as\u00ed como a b\u00f3veda acristalada en cores.\nNo n\u00famero 5 da r\u00faa at\u00f3pase a Casa Luciano Dazevedo, un edificio modernista dese\u00f1ado polo arquitecto Andr\u00e9s L\u00f3pez de Oc\u00e1riz Robledo en 1914. En 1995 engad\u00edronselle os catro pisos superiores. Os balc\u00f3ns son id\u00e9nticos aos do Palace Hotel, que estivo situado na praza de Galicia.\nNo n\u00famero 8 da r\u00faa sit\u00faase o Edificio Gonz\u00e1lez Vega, o mellor exemplo do modernismo racionalista conservado na cidade, proxectado en xu\u00f1o de 1939 polo arquitecto Eloy Maquieira. A fachada organ\u00edzase sim\u00e9tricamente en catro partes iguais, das que as d\u00faas centrais corresponden a vent\u00e1s e as laterais a balc\u00f3ns, aos que se abren xanelas e ollos de boi, excepto no quinto andar, onde o balc\u00f3n \u00e9 corrido. O edificio organ\u00edzase interiormente mediante d\u00faas vivendas por planta. \nNo n\u00famero 14 da r\u00faa inaugurouse en 1964 o edificio \"Las Torres\", dese\u00f1ado polo arquitecto Alfonso Barreiro Buj\u00e1n. \u00c9 o edificio m\u00e1is alto de Pontevedra, con 16 andares e 60 metros de altura."}
{"id": "593765", "revid": "31997", "url": "https://gl.wikipedia.org/wiki?curid=593765", "title": "Madonna de K\u00ediv", "text": "A Madonna de K\u00ediv \u00e9 unha fotograf\u00eda dunha muller aleitando a un beb\u00e9 no Metro de K\u00ediv, onde se refuxiaran durante un bombardeo das Forzas Armadas da Federaci\u00f3n Rusa en 2022 sobre a capital de Ucra\u00edna. \nA foto foi tirada polo xornalista Andr\u00e1s F\u00f6ldes e f\u00edxose popular en Internet, convert\u00e9ndose nun emblema da crise humanitaria e da inxustiza da guerra. A imaxe inspirou unha icona mostrada nunha igrexa cat\u00f3lica de Mugnano di Napoli (Italia), sendo un s\u00edmbolo da resistencia e a esperanza.\nHistoria.\nNos primeiros d\u00edas da invasi\u00f3n rusa de Ucra\u00edna, moitos cidad\u00e1ns acubill\u00e1ronse nos pasos subterr\u00e1neos do Metro de K\u00ediv durante os bombardeos rusos. Al\u00ed, Tetyana Blizniak de 27 anos d\u00e1balle o peito \u00e1 s\u00faa filla Marichka de tres meses; a escena chamou a atenci\u00f3n do xornalista h\u00fangaro Andr\u00e1s F\u00f6ldes quen decidiu retratala. A muller, canda a s\u00faa filla e o seu marido, buscara refuxio no metro o 25 de febreiro de 2022, e, a\u00ednda que deb\u00edan ser evacuados o d\u00eda 26, non puideron facelo debido aos combates. \nA fotograf\u00eda ga\u00f1ou moita notoriedade na rede e mesmo foi compartida pola p\u00e1xina web do Vaticano o D\u00eda Internacional da Muller. A artista ucra\u00edna Marina Solomennykova, de Dnipro, atopou nela a inspiraci\u00f3n para facer un cadro de Mar\u00eda aleitando ao Neno. Nel, a capucha do suadoiro da nai \u00e9 representado como o veo da virxe Mar\u00eda, e detr\u00e1s da s\u00faa cabeza, un plano do metro de K\u00ediv faille de aur\u00e9ola.\nPor petici\u00f3n do sacerdote xesu\u00edta Vyacheslav Okun, unha copia en tea da obra \"Madonna desde o Metro\" foi enviada a Italia onde servir\u00eda o cura. O d\u00eda de Xoves Santo, o Arcebispo de N\u00e1poles consagrou a pintura como un obxecto de adoraci\u00f3n. A icona \u00e9 conservada na Igrexa do Sagrado Coraz\u00f3n de Xes\u00fas, co t\u00edtulo de \"Madonna de K\u00ediv\", en Mugnano di Napoli. A obra foi consagrada polo papa Francisco o 25 de marzo de 2022.\nTetyana Blizniak m\u00e1is tarde tivo refuxio en Lviv.\nSignificaci\u00f3n.\nA imaxe deveu tanto unha ilustraci\u00f3n da crise humanitaria e da inxustiza da guerra, e un s\u00edmbolo da esperanza e resistencia silenciosa dos ucra\u00ednos. Se ben, a virxe Mar\u00eda co seu fillo Xes\u00fas, foron perseguidos por Herodes, a Mar\u00eda actual ampara ao seu fillo da violencia da guerra. Pola s\u00faa tem\u00e1tica e interpretaci\u00f3n, a Madonna de K\u00ediv garda paralelismos coa Virxe de K\u00ediv, unha icona ortodoxa do s\u00e9culo XII que foi s\u00edmbolo da identidade nacional ucra\u00edna e de resistencia durante a \u00e9poca sovi\u00e9tica. Hoxe, a Virxe de K\u00ediv, \u00e9 considerada un tesouro cultural e un s\u00edmbolo de patrimonio e identidade ucra\u00edna."}
{"id": "593776", "revid": "54334", "url": "https://gl.wikipedia.org/wiki?curid=593776", "title": "Pierre Rodier", "text": "Pierre Rodier nado en Par\u00eds o 12 de xu\u00f1o de 1939, e un medallista e dese\u00f1ador de moedas franc\u00e9s que ocupou o cargo de vix\u00e9simo sexto gravador xeral de moedas de Francia entre 1994 e 2001. \nNo seu per\u00edodo como gravador xeral, Francia acometeu a transici\u00f3n do franco ao euro. \nTraxectoria.\nPrimeiros anos e formaci\u00f3n.\nPierre Rodier naceu no distrito 12 de Par\u00eds o 12 de xu\u00f1o de 1939, fillo \u00fanico dunha nai que traballaba nunha f\u00e1brica de cristal e dun pai que exerc\u00eda como gravador na \"Monnaie de Paris\", chamado Henri Rodier.\nEn 1953, aos seus 14 anos, ingresou na Escola Boulle, de Par\u00eds, tras aprobar o correspondente exame de acceso, e ingresou tam\u00e9n no obradoiro de gravado en aceiro de Eug\u00e8ne Cann\u00e9e, na mesma cidade. Logo da s\u00faa graduaci\u00f3n na Escola Boulle en 1958, traballou na empresa Drago, dedicada \u00e1 fabricaci\u00f3n de insignias militares, entre 1958 e 1959.\nA s\u00faa carreira art\u00edstica viuse interrompida entre 1959 e 1961, cando Rodier fixo o seu servizo militar a Alxeria, feito que o influ\u00edu e que o inspirou para a creaci\u00f3n dunha medalla para promover a paz.\nAo seu regreso a Francia, entre novembro de 1961 e xu\u00f1o de 1962 traballou na compa\u00f1\u00eda en Duboc e formouse para participar nun concurso para un posto de gravador na \"Monnaie de Par\u00eds\", similar ao que ocupou o seu pai de 1931 a 1968. A s\u00faa participaci\u00f3n no concurso foi exitosa e Pierre Rodier ingresou o 1 de outubro de 1962 como gravador da ceca p\u00fablica francesa.\nComo reco\u00f1ecemento ao seu traballo e \u00e1 s\u00faa antig\u00fcidade no posto, en 1975 foi ascendido a mestre gravador, no equipo do daquela gravador xeral de moedas, \u00c9mile Rousseau, e o 3 de febreiro de 1994 foi nomeado como o seu sucesor no cargo, logo da xubilaci\u00f3n de Rousseau. O s\u00edmbolo que Rodier escolleu como marca persoal para inscribir nas moedas da s\u00faa responsabilidade foi o dunha abella estilizada. \nRodier ocupou o posto de gravador xeral ata a s\u00faa xubilaci\u00f3n o 30 de marzo de 2001, dirixindo un equipo de arredor de 25 artes\u00e1ns gravadores. Logo da s\u00faa xubilaci\u00f3n abandonou Par\u00eds e instalouse en Saint-Malo.\nO 14 de decembro de 1991, Pierre Rodier recibiu unha medalla honor\u00edfica do Salon dos Artistas Franceses.\nEntre os mestres do gravado que maior influencia exerceron sobre el cabe mencionar a Pierre-Jean David d'Angers, un medallista e escultor de comezos do s\u00e9culo XIX, as\u00ed como alg\u00fans destacados antecesores seus no cargo de gravador xeral en etapas anteriores, como Rottiers, Dupr\u00e9, Tiolier ou Barre."}
{"id": "593777", "revid": "45576", "url": "https://gl.wikipedia.org/wiki?curid=593777", "title": "Gran Premio de Australia de 2023", "text": "O Gran Premio de Australia de 2023 (oficialmente F\u00f3rmula 1 Rolex Australian Grand Prix 2023) foi unha carreira de F\u00f3rmula 1 celebrada o 2 de abril de 2023 no Circu\u00edto Albert Park en Melbourne Victoria. A carreira foi a terceira proba do Campionato Mundial de F\u00f3rmula 1 de 2023. \nAntecedentes.\nO evento celebrouse durante a fin de semana do 31 de marzo ao 2 de abril. \nClasificaci\u00f3n do campionato antes da carreira.\nDe cara \u00e1 fin de semana, Max Verstappen lideraba por pouco o Campionato do Mundo de Pilotos con 44 puntos, un punto m\u00e1is que o seu compa\u00f1eiro de equipo Sergio P\u00e9rez Mendoza, segundo, e 14 por diante de Fernando Alonso terceiro. Red Bull Racing, con 87 puntos, lideraba o Campionato de Construtores por diante de Aston Martin e Mercedes, ambos con 38 puntos. \nElecci\u00f3ns de pneum\u00e1ticos.\nO provedor de pneum\u00e1ticos Pirelli levou os compostos de pneum\u00e1ticos C2, C3 e C4 (designados como duro, medio e brando, respectivamente) para que os equipos os utilizasen no evento.\nCambios na pista.\nTras a remodelaci\u00f3n de 2021 do Circu\u00edto Albert Park e a eliminaci\u00f3n da chicana da curva 9\u201310, prop\u00faxose e instalouse unha cuarta zona de DRS na curva 9. Despois do primeiro d\u00eda de pr\u00e1ctica durante a fin de semana do Gran Premio de Australia de 2022, a nova zona DRS eliminouse debido a problemas de seguridade expostos por alg\u00fans dos pilotos. O xefe do Gran Premio, Andrew Westacott, dixo ao Herald Sun de Melbourne que a zona DRS volver\u00e1 a implantarse para esta edici\u00f3n despois de recibir comentarios positivos da FIA e a F\u00f3rmula Un.\nClasificaci\u00f3n.\nA cualificaci\u00f3n comezou o 1 de abril de 2023 \u00e1s 15:00 hora local (UTC+11). Na primeira quenda, Sergio P\u00e9rez bloqueou e entrou na grava, provocando unha bandeira vermella. Non puido marcar un tempo representativo e, posteriormente, uniuse a Oscar Piastri, Zhou Guanyu, Logan Sargeant e Valtteri Bottas ao ser eliminado da quenda. Con todo, P\u00e9rez foi autorizado a correr baixo a decisi\u00f3n dos comisarios.\nDurante a segunda quenda, Lando Norris, que se clasificou d\u00e9cimo terceiro, espetouse na grava, uniuse a Esteban Ocon, Yuki Tsunoda, Kevin Magnussen e Nyck de Vries na segunda quenda. Nico H\u00fclkenberg quedou quinto na segunda quenda. Na terceira quenda, Max Verstappen informou de pequenos problemas coa mec\u00e1nica do seu coche, e finalmente acadou a pole position con George Russell segundo por diante do seu compa\u00f1eiro de equipo Lewis Hamilton.\nCharles Leclerc, que se clasificou s\u00e9timo, criticou a s\u00faa propia conduci\u00f3n, dicindo que \"non estaba a conducir ben. Non estaba po\u00f1endo todo, as\u00ed que foi culpa mi\u00f1a\".\nCarreira.\nA carreira comezou o 2 de abril de 2023 \u00e1s 16:00 hora local (UTC+10).\nInforme da carreira.\nGeorge Russell superou ao piloto ganador da pole Max Verstappen, que derrapou, para tomar o liderado da carreira ata que Charles Leclerc retirouse na primeira volta na curva tres. debido ao contacto con Lance Stroll enviouno \u00e1 grava e deixouno f\u00f3ra da carreira. Isto provocou que sa\u00edse o coche de seguridade.\nA carreira reiniciouse na volta 4. D\u00faas voltas m\u00e1is tarde, Alexander Albon perdeu o control do seu coche e estrelouse con forza na curva sete, o que provocou que o coche de seguridade saise de novo, Russell trocou os seus pneum\u00e1ticos por novos compostos duros, permitindo que o seu compa\u00f1eiro de equipo Lewis Hamilton herdara o liderado. Carlos Sainz seguiu o exemplo momentos despois. Por\u00e9n, momentos m\u00e1is tarde, a carreira foi bandeira vermella para permitir que os comisarios limpasen os restos deixados polo coche de Albon, que quedaran esparexidos na pista. Como Russell e Sainz acababan de cambiar os pneum\u00e1ticos no per\u00edodo do coche de seguridade, isto puxo en perigo as s\u00faas estratexias.\nHamilton comezou na primeira fila ao reiniciar a carreira, pero pronto perder\u00eda o liderado na curva nove cando Verstappen o superou co seu DRS activado. Russell superou a Gasly polo cuarto posto na volta 14, e Sainz superou a Lance Stroll na volta seguinte. Na volta 18, o motor de Russell ardeu, o que provocou a primeira retirada mec\u00e1nica da tempada de Mercedes e provocou un breve per\u00edodo de coche de seguridade virtual. Verstappen pasar\u00eda a liderar a carreira comodamente; por\u00e9n, a carreira estivo marcada de novo na volta 56 unha vez que a parte traseira do coche de Kevin Magnussen fixo contacto co muro na curva d\u00faas, e desprendeuse o pneum\u00e1tico dereito.\nA carreira reiniciouse con Verstappen na primeira fila, pero pronto, unha serie de accidentes que provocaron que Sainz empurrase a Fernando Alonso a facer un trompo na segunda curva, os Alpines de Pierre Gasly e Esteban Ocon remataron as s\u00faas carreiras no muro, e Nyck de Vries, Logan Sargeant e Stroll espetados na grava. A carreira viu de novo a bandeira vermella.\nTras a terceira bandeira vermella, houbo confusi\u00f3n sobre como se reiniciar\u00eda a carreira, os comisarios reiniciar\u00edan a carreira na \u00faltima volta na orde anterior \u00e1 bandeira vermella e baixo o coche de seguridade. Max Verstappen ga\u00f1ou a s\u00faa primeira vitoria no Gran Premio de Australia por diante de Hamilton e Alonso.\nDespois da carreira.\nTras a carreira, Sainz, que terminou cuarto, recibiu unha sanci\u00f3n de cinco segundos pola colisi\u00f3n con Alonso na segunda reanudaci\u00f3n. Isto fixoo caer ao duod\u00e9cimo lugar."}
{"id": "593779", "revid": "98629", "url": "https://gl.wikipedia.org/wiki?curid=593779", "title": "Ekaterina Budanova", "text": "Ekaterina Vasilievna Budanova (), co\u00f1ecida como Katia (\u041a\u0430\u0442\u044f), nada en Konoplanka (Imperio Ruso) o 6 de decembro de 1916 e finada en Novokasnovka (RSS de Ucra\u00edna) o 19 de xullo de 1943, foi unha aviadora de combate na Forza A\u00e9rea Sovi\u00e9tica durante a segunda guerra mundial. Atrib\u00faenselle decote polo menos cinco vitorias a\u00e9reas. Xunto con Lidia Litviak, \u00e9 a mi\u00fado considerada unha das d\u00faas mulleres ases de combate a nivel mundial.\nPrimeiros anos.\nBudanova naceu nunha familia campesi\u00f1a en Konoplanka, unha aldea da gubernia de Smolensk. Tras rematar a primaria con notas brillantes, tivo que abandonar os estudos pola morte do pai, e empezou a traballar coidando nenos. Con 13 anos a nai enviouna a Moscova coa s\u00faa irm\u00e1, onde empezou a traballar como carpinteira nunha f\u00e1brica de aeronaves. Al\u00ed empezou a interarse pola aviaci\u00f3n, e uniuse \u00e1 secci\u00f3n de paracaidismo dun aeroclub. Obtivo a s\u00faa licenza de voo en 1934 e graduouse como instrutora de voo en 1937. Participou en varios desfiles a\u00e9reos a bordo do monopraza Yakovlev UT-1.\nSegunda guerra mundial.\nDespois do ataque alem\u00e1n \u00e1 URSS en xu\u00f1o de 1941, alistouse na aviaci\u00f3n militar e foille asignada o 586\u00ba Rexemento A\u00e9reo, formado por Marina Raskova. Esta unidade estaba composta unicamente por mulleres e foi equipado con Yak-1. Nun principio, as aviadoras foron colocadas en tres unidades non mixtas: o 586\u00ba Rexemento A\u00e9reo, o 587\u00ba Rexemento A\u00e9reo de Voo Picado e o 588\u00ba Rexemento A\u00e9reo de Bombardeiros Nocturnos. Os 500 nomeamentos ti\u00f1an como obxectivo inicial reforzar as fortificaci\u00f3ns defensivas. Eran unidades compostas por mulleres que foran instrutoras de voo ou membros de clubs de voo xa dende antes da guerra. \nO 586\u00ba, liderado pola comandante Tamara Kazarinova, entrou no combate na primavera de 1942 como parte da retagarda. En maio de 1942 este rexemento foi enviado a Anisovka, onde foi asignado \u00e1 144\u00aa Unidade A\u00e9rea para cubrir as instalaci\u00f3ns ferroviarias pr\u00f3ximas \u00e1 cidade de Saratov. Foi aqu\u00ed onde Budanova participou por primeira vez nunha misi\u00f3n de combate a\u00e9reo. Por\u00e9n, conforme se foi prolongando a Batalla de Stalingrado, tam\u00e9n se foron esgotando os suplentes dos aviadores masculinos. Vendo as habilidades desas mulleres, a Stavka (alto mando sovi\u00e9tico) empezou a asignar aviadoras seleccionadas a unidades masculinas xa existentes. \nO 10 de setembro, Budanova foi asignada, xunto con Lidia Litviak, Maria Kuznetsova e Raisa Beliaeva, ao 437\u00ba Rexemento A\u00e9reo. Este ti\u00f1a a s\u00faa base en Verkhnania Akhtuba, na marxe dereita do r\u00edo Volga, centrado na batalla de Stalingrado. O 437\u00ba, formado por cazas LaGG-3, estaba liderado polo comandante Khvostikov, quen se mostraba inicialmente esc\u00e9ptico ante as habilidades das mulleres para pilotaren avi\u00f3ns.\nSegundo algunhas fontes, derrubou o seu primeiro adversario (un caza Messerschmitt Bf 109) o 14 de setembro de 1942, en conxunto con Lidia Litviak. Segundo Ekaterina Polunina, arquivista do rexemento, o 2 de outubro de 1942 Budanova conseguiu as s\u00faas d\u00faas primeiras vitorias en solitario ao derrubar un Junkers Ju 88 e un Bf 109. Con todo, segundo Inna Pasportnikova, mec\u00e1nica de Budanova, derrubou a s\u00faa primeira aeronave o 6 de outubro, nun ataque a trece bombardeiros Ju 88.\nDende outubro at\u00e9 xaneiro de 1943 Budanova e Litviak prestaron servizo na zona de Stalingrado co 9\u00ba Rexemento A\u00e9reo de Gardas, un grupo de elite comandado por Lev Shestakov, Heroe da Uni\u00f3n Sovi\u00e9tica. Este rexemento estaba formado por ases ou potenciais ases. Un deles foi Vladimir Lavrinenkov, quen acabou a guerra con 36 cazas derrubados en solitario e outros 11 en conxunto. M\u00e1is adiante recordou que Budanova \u00abera alta, ti\u00f1a sempre o cabelo curto... e co traxe de voo posto apenas destacaba entre os compa\u00f1eiros\u00bb. Describiu a Budanova como \u00abunha persoa de car\u00e1cter alegre\u00bb, mentres que Litviak semellaba \u00abpensativa e tranquila\u00bb. Consideraba a ambas excelentes pilotos. \nMalia as d\u00faas mulleres voaren xuntas ao principio, m\u00e1is adiante adoitaban voaban por separado como copilotos. Durante a s\u00faa estad\u00eda na zona de Stalingrado, solicitouse o retorno das d\u00faas mulleres ao 586\u00ba Rexemento A\u00e9reo. Anos despois, Pasportnikova lembraba que \u00abBudanova e Litviak solicit\u00e1ronlle ao tenente coronel Shestakov, comandante do 9\u00ba Rexemento A\u00e9reo de Gardas, que as deixase ficar no rexemento\u00bb. Recibiron o permiso e permaneceron nese rexemento durante m\u00e1is de tres meses.\nO 10 de decembro Budanova derrubou dous Messerschmitt Bf 110. Durante os meses seguintes atribu\u00edronselle varios \u00e9xitos m\u00e1is.\nEn xaneiro de 1943 o 9\u00ba Rexemento A\u00e9reo de Gardas foi re-equipado con cazas P-39 \"Airacobra\", constru\u00eddos nos EUA. Budanova e Litviak pasaron ao 296\u00ba Rexemento A\u00e9reo (m\u00e1is tarde renomeado como 73\u00ba Rexemento A\u00e9reo de Gardas) de Nikolai Baranov, e continuaron a pilotar o Yak-1. Neste rexemento Budanova e Litviak conseguiu os m\u00e1is dos seus logros en combate. Baranov escolleu a Budanova como copiloto, mentres que o xefe de escuadra Aleksei Solomatin escolleu a Litviak.\nBudanova recibiu axi\u00f1a autorizaci\u00f3n para a \u00abcaza libre\u00bb, un privilexio concedido a pilotos agresivos e exitosos.\nO 10 de febreiro de 1943, nas proximidades de Rostov do Don, derrubou un Focke-Wulf Fw 190 xunto co Primeiro Tenente Nikolai Demkin e o copiloto Tenente Boris Gorkhiver.\nO 23 de febreiro foi condecorada coa Orde da Estrela Vermella. O 9 de marzo, entre as 17:30 e as 18:30, notificou o derrubamento dun Bf 109 xunto co Tenente Oleg Filipchenko.\nO 20 de abril de 1943 o semanario \"Ogoniok\", dirixido a adultos novos, inclu\u00edu na s\u00faa portada unha imaxe de Budanova e Litviak. Nun artigo detall\u00e1banse os seus logros, en especial os obtidos en conxunto. A revista enumerou as misi\u00f3ns de combate e vitorias en conxunto at\u00e9 o momento das d\u00faas aviadoras. O 30 de maio, baixo as ordes de Soshnikov, Budanova participou na destruci\u00f3n doutro Bf 109.\n\u00daltima misi\u00f3n.\nO 19 de xullo de 1943 participou na \u00faltima misi\u00f3n, preto de Novokrasnovka. Aquela ma\u00f1\u00e1 despegou para actuar de escolta e nas proximidades da cidade de Antratsit (\u00f3blast de Luhansk) estivo implicada nunha batalla con cazas Bf 109. Inna Pasportnikova relembraba: \u00abAlbiscou tres Messerschmitt que se dirix\u00edan contra un grupo de bombardeiros. Katia atacou e distraeu o inimigo. Unha loita desesperada tivo lugar no ar. Katia logrou ter unha aeronave inimiga a tiro para cribala. Foi a quinta aeronave que derrubou en solitario. O caza de Katia elevouse rapidamente e botouse en picado sobre unha segunda aeronave inimiga. Cheo de balazos, o segundo Messer fuxiu cara o oeste envolto en fume negro. Por\u00e9n, o caza de Katia fora alcanzado; as s\u00faas as xa estaban entre linguas de lume.\"Budanova logrou apagar o lume e realizar unha aterraxe forzada en terra de ningu\u00e9n. Por\u00e9n, cando foron os labregos da zona sacala da aeronave, xa estaba morta. Enterr\u00e1rona nos arrabaldes da aldea de Novokrasnovka. O piloto que a derrubou foi Georg Schwientek, cun \"JG 52\", ou Emil Bitsch, cun \"8\"/\"JG 3\", os dous \u00fanicos que notificaron ese d\u00eda o derrubamento dun Yak-1 nesa zona.\nN\u00famero de vitorias.\nExisten varias versi\u00f3ns sobre o n\u00famero de vitorias a\u00e9reas de Budanova. O m\u00e1is estendido \u00e9 un reconto de 11 derrubamentos (6 individuais e 5 en conxunto). Algunhas fontes mesmo notifican un total de 11 vitorias en solitario.\nPasportnikova afirmou que Budanova levaba cinco vitorias en solitario cando finou. Varias fontes da historia da aviaci\u00f3n rusa cuestionan o reco\u00f1ecemento de Budanova como \u00e1s de combate. \nAndrei Simonov e Svetlana Chudinova atrib\u00faenlle s\u00f3 tres vitorias en solitario, mentres que Mikhail Bikov rexistra tres en solitario e unha en conxunto. En abril de 1943 a revista sovi\u00e9tica \"Smena\" citou tres vitorias en solitario e tres en conxunto.\nNa cultura popular.\nA serie de banda dese\u00f1ada \"White Lily\", de Pocket Jacks Comics, est\u00e1 protagonizada por unha Budanova trasladada \u00e1 ficci\u00f3n. A historia describe con detalle a s\u00faa relaci\u00f3n con Lidia Litviak."}
{"id": "593781", "revid": "98629", "url": "https://gl.wikipedia.org/wiki?curid=593781", "title": "Pueblo Taos", "text": "Taos Pueblo (ou Pueblo de Taos) \u00e9 un antigo pobo pertencente a unha tribo nativa americana Indios Pueblo de fala Taos (Tiwa). At\u00f3pase a uns 1\u00b46 km. ao norte da moderna cidade de Taos, Novo M\u00e9xico. Os Pueblo consid\u00e9ranse unha das comunidades habitadas continuamente m\u00e1is antigas dos Estados Unidos. Este foi designado como Patrimonio da Humanidade da UNESCO.\nTaos Pueblo \u00e9 membro dos Oito pobos do norte. Os ind\u00edxenas case nunca falan dos seus costumes relixiosos aos estranxeiros e, como a s\u00faa lingua nunca foi escrita, gran parte da cultura segue sendo desco\u00f1ecida para o resto do mundo. Unha terra tribal de 38.000 hect\u00e1reas est\u00e1 anexa ao pobo, e unhas 4.500 persoas viven nesta zona.\nConfiguraci\u00f3n.\nO pobo constru\u00eduse nun escenario apoiado polos Montes Taos das Monta\u00f1as Sangre de Cristo. O asentamento constru\u00eduse a ambos os dous lados do R\u00edo Pueblo de Taos, tam\u00e9n chamado R\u00edo Pueblo e Red Willow Creek, un pequeno regato que atravesa o medio do conxunto do pobo. As s\u00faas cabeceiras proceden do Lago Azul, ou Ba Whyea, nas monta\u00f1as pr\u00f3ximas.\nA caracter\u00edstica arquitect\u00f3nica m\u00e1is destacada de Taos Pueblo \u00e9 un complexo residencial de varios pisos de adobe pardo avermellado, constru\u00eddo a cada lado do R\u00edo Pueblo. O sitio web do Pueblo indica que probablemente constru\u00eduse entre 1000 e 1450.\nO pobo designouse como Marco Hist\u00f3rico Nacional o 9 de outubro de 1960. En 1992 designouse como Patrimonio da Humanidade de UNESCO. En 2010 unhas 150 persoas viv\u00edan no hist\u00f3rico pueblo permanentemente.\nNome.\nLingua Taos.\nNa lingua tanoana do Taos (Tiwa do norte), o pobo \u00e9 referido como \"a aldea\" en \"t\u0259\u0302otho\" \"na aldea\". \" (\"t\u0259\u0302o-\" \"aldea\" + \"-tho\" \"en\") ou \"t\u0259\u0302obo\" \"para/cara \u00e1 aldea\" (\"t\u0259\u0302o-\" \"aldea\" + \"-bo \" \"para, cara\"). O nome propio do pobo \u00e9 \"\u0209a\u0142oph\u00e1ym\u0173p'\u020dh\u0259\u0301oth\u0259\u0300olbo\" \"na desembocadura do can\u00f3n do salgueiro vermello\" (ou \"\u0209a\u0142oph\u00e1ybo\" \"nos salgueiros vermellos\" para abreviar). Este nome \u00fasase m\u00e1is habitualmente en contextos cerimoniais e \u00e9 menos com\u00fan na fala coti\u00e1.\nLingua espa\u00f1ola.\nO nome \"Taos\" en ingl\u00e9s tomouse do espa\u00f1ol \"Taos\". O espa\u00f1ol \"Taos\" \u00e9 probablemente un pr\u00e9stamo de Taos \"t\u0259\u0302o-\" \"aldea\" que se escoitaba como \"tao\" ao que se lle engadiu o plural \"-s\" a\u00ednda que na lingua moderna \"Taos\" xa non \u00e9 un substantivo en plural. A idea de que o espa\u00f1ol \"Taos\" ve\u00f1a de \"tao\", \"cruz da orde de San Juan de los Caballeros\" (do grego \"tau\"), \u00e9 improbable.\nHistoria.\nPrecolombiano.\nO m\u00e1is probable \u00e9 que os ind\u00edxenas Taos, xunto con outros pobos ind\u00edxenas, se asentaron ao longo do R\u00edo Grande despois de migrar ao sur desde a rexi\u00f3n das Catro esquinas. As vivendas desa rexi\u00f3n estaban habitadas polos Pueblo ancestrias. Unha longa seca na zona a finais do s\u00e9culo XIII puido facer que se trasladasen ao R\u00edo Grande, onde o abastecemento de auga era m\u00e1is fiable. Por\u00e9n, a s\u00faa raz\u00f3n de emigrar a\u00ednda \u00e9 discutida e hai evidencias de que tivo lugar unha loita violenta. En definitiva, as pistas arqueol\u00f3xicas apuntan \u00e1 idea de que os nativos puideron verse obrigados a marchar.\nAo longo dos seus primeiros anos, Taos Pueblo foi un punto central de comercio entre as poboaci\u00f3ns nativas ao longo do R\u00edo Grande e as s\u00faas Tribos das Chairas veci\u00f1as ao nord\u00e9s. Taos Pueblo acolleu unha feira comercial cada outono despois da colleita agr\u00edcola.\nPosterior ao contacto.\nOs primeiros \"conquistadores\" espa\u00f1ois chegaron a Taos Pueblo en 1540, eran membros da expedici\u00f3n de Francisco V\u00e1zquez de Coronado, que se detivo en moitos dos pobos de Novo M\u00e9xico en busca das rumoreadas Sete Cidades de Ouro. Ao redor de 1620, os xesu\u00edtas espa\u00f1ois supervisaron a construci\u00f3n da primeira Igrexa Cat\u00f3lica no pobo, a misi\u00f3n de San Ger\u00f3nimo de Taos. Os informes do per\u00edodo indican que as persoas nativas de Taos resist\u00edronse \u00e1 construci\u00f3n da igrexa e a imposici\u00f3n contundente da relixi\u00f3n cat\u00f3lica. Ao longo do 1600, as tensi\u00f3ns culturais creceron entre as poboaci\u00f3ns nativas do suroeste e a crecente presenza colonial espa\u00f1ola. Taos Pueblo non foi unha excepci\u00f3n. En 1660, os ind\u00edxenas mataron o cura residente e destru\u00edron a igrexa. Os espa\u00f1ois responderon brutalmente. Varios anos despois de ser reconstru\u00eddo, comezou a Revolta dos Pueblo de 1680.\nMonta\u00f1a Taos.\nOs de terras monta\u00f1osas do Pueblo foron tomados polo presidente Theodore Roosevelt e designados como Carson National Forest a principios do s\u00e9culo XX. Finalmente foi devolto en 1970 polos Estados Unidos cando o Presidente Nixon asinou a Lei P\u00fablica 91-550. Un adicional ao sur da dorsal entre Simpson Peak e Old Mike Peak e ao oeste de Blue Lake foi trasladado de volta ao Pueblo en 1996.\nLago Azul.\nO Lago Azul, que a xente Pueblo considera sagrado, inclu\u00eduse neste retorno das terra a Taos. Os Pueblo implicaron notablemente a persoas non nativas no lobby do goberno federal para o retorno do \"Blue Lake\", xa que argumentaban que o seu acceso sen restrici\u00f3ns ao lago e \u00e1 rexi\u00f3n circundante era necesario para garantir a s\u00faa liberdade relixiosa. O sitio web do Pueblo nomea a reconquista do sagrado Lago Azul como o evento m\u00e1is importante da s\u00faa historia debido \u00e1 crenza espiritual de que o pobo de Taos orixinouse no lago. Cren que os seus antepasados viven al\u00ed, e os propios Pueblos s\u00f3 ascenden \u00e1 monta\u00f1a d\u00faas veces ao ano.\nArquitectura.\nNo momento do contacto inicial dos espa\u00f1ois, Hernando de Alvarado describiu o pobo como con casas de adobe constru\u00eddas moi preto entre si e apiladas en cinco ou seis pisos. As vivendas fac\u00edanse m\u00e1is estreitas a medida que se elevaban, cos tellados de cada nivel proporcionando os pisos e terrazas para os de arriba.\nOs edificios de Taos ti\u00f1an orixinalmente poucas fiestras e ningunha porta est\u00e1ndar. En cambio, o acceso \u00e1s habitaci\u00f3ns fac\u00edase a trav\u00e9s de buratos cadrados no tellado aos que a xente chegaba subindo por longas escaleiras de madeira. Os troncos de Abeto Engelmann (ou \"vigas\") soportaban tellados que ti\u00f1an capas de ramas, herba, barro e xeso que os cubr\u00edan. A arquitectura e os materiais de construci\u00f3n eran moi axeitados para os rigores do medio ambiente e as necesidades da xente do Val do Taos. Antes da chegada de Coronado, todos os muros de Taos Pueblo constru\u00edanse usando bolas de adobe (arxila) duns 10 cm de di\u00e1metro, Coronado introduciu a t\u00e9cnica do ladrillo de barro formado, esta t\u00e9cnica revolucionou a construci\u00f3n de adobe no novo mundo. Coronado tam\u00e9n cambiou a estrutura do tellado, para utilizar ramas de arbustos de \u00e1lamo de 5 a 10 cent\u00edmetros instaladas en \u00e1ngulo recto coas vigas Engelmann Spruce, despois aplicouse de 5 a 8 cent\u00edmetros de xeso de adobe, rematado con ata medio metro de terra solta para illamento e resistencia estrutural. As\u00ed evolucionou a arquitectura ind\u00edxena.\nA primeira arquitectura de influencia espa\u00f1ola apareceu en Taos Pueblo despois de que Frei Francisco de Zamora chegase al\u00ed en 1598 para establecer unha misi\u00f3n, baixo as ordes do gobernador espa\u00f1ol, Don Juan de O\u00f1ate.\nEstrutura principal.\nDise que o lado nrte de Pueblo \u00e9 un dos edificios m\u00e1is fotografiados e pintados de Norteam\u00e9rica. \u00c9 a estrutura Pueblo de varios pisos m\u00e1is grande que a\u00ednda existe. Est\u00e1 feito de muros de adobe que adoitan ter varios metros de grosor. A s\u00faa finalidade principal era a defensa. Ata o ano 1900, o acceso \u00e1s habitaci\u00f3ns dos pisos inferiores era por unhas escaleiras no exterior ata o tellado, e despois por unha escaleira interior. En caso de ataque, as escaleiras exteriores poder\u00edan subirse facilmente.\nCasas.\nAs vivendas desta estrutura adoitan estar formadas por d\u00faas habitaci\u00f3ns, unha delas destinada a vivir e durmir en xeral, e a segunda para coci\u00f1ar, comer e almacenar. Cada fogar \u00e9 aut\u00f3nomo, non hai pasadizos entre as casas. Os indios Taos fac\u00edan pouco uso dos mobles no pasado, pero hoxe te\u00f1en mesas, cadeiras e camas. No pobo, a electricidade, a auga corrente e a fonaner\u00eda interior est\u00e1n prohibidas.\nComunidade espiritual.\nPr\u00e1cticas relixiosas.\nEn Pueblo est\u00e1n representadas d\u00faas pr\u00e1cticas espirituais: a tradici\u00f3n espiritual e relixiosa ind\u00edxena orixinal e o Catolicismo Romano. A maior\u00eda dos indios Taos practican a s\u00faa antiga relixi\u00f3n ind\u00edxena, a\u00ednda vital. A maior\u00eda (90%) dos membros da comunidade Taos Pueblo son bautizados como cat\u00f3licos romanos. San Xerome, ou San Xer\u00f3nimo, \u00e9 o patr\u00f3n da vila.\nCultura.\nTradici\u00f3ns que implican a terra.\nDesde a colonizaci\u00f3n espa\u00f1ola, o pobo nativo Taos resistiuse ao cambio cultural e \u00e1 influencia coas ideas europeas. Moitos etn\u00f3grafos observan un alto nivel de \"interconexi\u00f3n e dependencia mutua\" entre o Taos Pueblo e a s\u00faa terra circundante, onde derivan moitas das s\u00faas tradici\u00f3ns culturais. En consecuencia, existe unha rivalidade hist\u00f3rica entre os habitantes do lado sur do r\u00edo (pobo de ver\u00e1n) e do lado norte (pobo de inverno). As carreiras a p\u00e9, que te\u00f1en un significado relixioso significativo na tribo, son unha forma com\u00fan para que estes dous grupos expresen a s\u00faa rivalidade, e existe unha longa tradici\u00f3n na s\u00faa tribo que posiblemente foi creada antes das pir\u00e1mides. Ademais, os Taos Pueblo atrib\u00faenlle un gran valor ao Lago Azul en canto \u00e1 s\u00faa \"cultura viva e sustentabilidade agr\u00edcola\".\nTradici\u00f3ns da Morte.\nSegundo Wood, a xente de Taos Pueblo nunca afasta aos estra\u00f1os das s\u00faas portas porque valoran tanto a cortes\u00eda como a hospitalidade. Por\u00e9n, o D\u00eda de Todos os Defuntos, os Taos Pueblo pasan un d\u00eda coas s\u00faas familias e pechan a s\u00faa aldea a calquera non indio. O Taos Pueblo ach\u00e9gase \u00e1 morte cun aire de \"estoicismo\", e s\u00f3 se lles permite visitar os cemiterios o D\u00eda dos Defuntos ou o d\u00eda do enterro de algu\u00e9n.\nSexo.\nNo tecido cultural do Taos Pueblo, os datos etnogr\u00e1ficos suxiren que as mulleres son consideradas subordinadas aos homes. A estrutura social dos Pueblo est\u00e1 ditada polas pertenzas kiva, e \u00e1s mulleres non se lles permite participar nos rituais que se celebran nestes espazos sagrados porque \"non est\u00e1n adestradas\" para facelo. A pesar da exclusi\u00f3n das mulleres dalgunhas actividades espirituais, as mulleres da sociedade Taos Pueblo \"exerc\u00edan un considerable grao de influencia econ\u00f3mica, pol\u00edtica e interpersoal\". Por exemplo, as mulleres solteiras poden dirixir o seu propio fogar e as casadas controlan as s\u00faas propias finanzas porque tradicionalmente traballan como coci\u00f1eiras ou empregadas. Ademais, as mulleres te\u00f1en poder de decisi\u00f3n informal, utilizando as s\u00faas habilidades para influ\u00edr nos homes que as rodean.\nConservaci\u00f3n.\nEn 2011, o Programa de Preservaci\u00f3n de Taos Pueblo recibiu unha subvenci\u00f3n de 800.000 d\u00f3lares do Departamento de Vivenda e Desenvolvemento Urbano dos Estados Unidos. O fondo pretende contratar m\u00e1is traballadores, especialmente aqueles que estean formados en t\u00e9cnicas tradicionais de construci\u00f3n para traballos de conservaci\u00f3n, as\u00ed como axudantes de taller que axudan aos propietarios dos pobos co mantemento das vivendas tradicionais de adobe. Os supervisores ensinan aos alumnos sobre os m\u00e9todos tradicionais de construci\u00f3n mentres reconstru\u00edan a maior parte dunha casa de 11 unidades que estaba en estado de case colapso.\nA primeira fase da conservaci\u00f3n de Taos Pueblo \u00e9 a construci\u00f3n do centro de formaci\u00f3n, a restauraci\u00f3n de 120 a 150 vivendas, a formaci\u00f3n da poboaci\u00f3n local na comunidade, a creaci\u00f3n dunha avaliaci\u00f3n detallada da estrutura do recinto e o establecemento dun centro cultural, centros e arquivos tribais. A segunda fase financiouno o World Monument Fund. Est\u00e1 na s\u00faa lista de vixilancia pola s\u00faa natureza en perigo de extinci\u00f3n, tanto cultural como estruturalmente. Ata o final dos traballos de conservaci\u00f3n, esp\u00e9rase que se restauren vinte e unha casas de adobe. O fondo anterior tam\u00e9n cubriu o custo dun escaneado l\u00e1ser das estruturas.\nAs principais caracter\u00edsticas da conservaci\u00f3n de Taos Pueblo pretenden fomentar un enfoque comunitario. Incl\u00faen a formaci\u00f3n da poboaci\u00f3n local para xestionar a s\u00faa propia propiedade, as\u00ed como o establecemento de asociaci\u00f3ns con entidades gobernamentais e non gobernamentais. O proxecto resolve preservar o modo de vida tradicional na comunidade e manter as tradici\u00f3ns culturais.\nEn agosto de 2020, o Departamento de Vivenda e Desenvolvemento Urbano dos Estados Unidos anunciou unha subvenci\u00f3n de 899.754 d\u00f3lares concedida \u00e1 Autoridade de Vivenda de Taos Pueblo para rehabilitar cinco unidades de vivenda para axudar a reducir o risco de transmisi\u00f3n da COVID-19. A subvenci\u00f3n tam\u00e9n se utilizar\u00e1 para proporcionar asistencia para alugamento, comida e servizos p\u00fablicos."}
{"id": "593782", "revid": "98629", "url": "https://gl.wikipedia.org/wiki?curid=593782", "title": "Jonathan Larson", "text": "Jonathan David Larson, nado o 4 de febreiro de 1960 en Mount Vernon, no Estado de Nova York, e finado o 25 de xaneiro de 1996, foi un compositor, letrista e dramaturgo estadounidense. \nTraxectoria.\nEstudou na Universidade Adelphi en Garden City, e graduouse en 1982 (\"Bachelor of Fine Arts\")\nMoitas das s\u00faas obras falaban da homosexualidade e da homofobia. As s\u00faas obras m\u00e1is co\u00f1ecidas foron \"Rent\" e \"Tick, Tick... Boom!.\" O 12 de novembro de 2021 estreouse en Netflix unha adaptaci\u00f3n desa obra dirixida por Lin-Manuel Miranda e protagonizada por Andrew Garfield (nunha actuaci\u00f3n nomeada ao Oscar) como J. Larson, cun gui\u00f3n reescrito por Steven Levenson.\nLarson morreu na cidade de Nova York por unha disecci\u00f3n a\u00f3rtica aos 35 anos.\nPremios.\nGa\u00f1ou tres premios Tony p\u00f3stumos e un premio Pulitzer p\u00f3stumo por \"Rent\".\nLegado.\n\"Rent\" representouse no Nederlander Theatre desde abril de 1996 at\u00e9 setembro de 2008, sendo o und\u00e9cimo programa m\u00e1is longo da historia de Broadway. Realizou xiras polos Estados Unidos, o Canad\u00e1, o Brasil, o Xap\u00f3n, Australia, a China, Singapur, Filipinas, M\u00e9xico, Alema\u00f1a, Polonia, o Reino Unido e outras partes de Europa. En 2005 lanzouse unha versi\u00f3n cinematogr\u00e1fica de \"Rent\".\nAp\u00f3s a s\u00faa morte, a familia e os amigos de Larson crearon a Jonathan Larson Performing Arts Foundation para subvencionar a artistas, especialmente compositores de teatro musical. As subvenci\u00f3ns son administradas pola American Theatre Wing, grazas a unha dotaci\u00f3n financiada pola Fundaci\u00f3n e a familia Larson.\nEn decembro de 2003, o traballo de Larson foi entregado \u00e1 Biblioteca do Congreso. A colecci\u00f3n incl\u00fae musicais, revistas, cabarets, canci\u00f3ns pop, danza e proxectos de v\u00eddeos, tanto producidos como non.\nMenos de tres anos despois do peche de \"Rent\" en Broadway, o espect\u00e1culo reviviuse Off-Broadway. O espect\u00e1culo foi dirixido por Michael Greif, quen dirixira as produci\u00f3ns orixinais. \nEn outubro de 2018, Feinstein's/54 Below presentou \"The Jonathan Larson Project\", un concerto con canci\u00f3ns in\u00e9ditas de Larson. O espect\u00e1culo foi concibido e dirixido por Jennifer Ashley Tepper. Un CD do programa foi lanzado por Ghostlight Records en abril de 2019.\nJonathan foi interpretado polo actor Andrew Garfield no drama musical biogr\u00e1fico \"Tick, Tick... Boom!\" baseado na obra hom\u00f3nima, lanzado en Netflix en novembro de 2021. Foi nomeada unha das mellores pel\u00edculas de 2021 polo American Film Institute, e foi nomeada ao Academy Award ao Mellor Actor, Golden Globe Award \u00e1 Mellor Pel\u00edcula - Musical ou Comedia e Golden Globe Award ao Mellor Actor - Pel\u00edcula Musical ou Comedia (Garfield), ga\u00f1ando este \u00faltimo.\nConcesi\u00f3ns de Jonathan Larson.\nEn memoria de Larson, en 1996, a familia Larson xunto coa Jonathan Larson Performing Arts Foundation estableceron un premio en homenaxe aos escritores e compositores emerxentes de teatro musical. En 2008, o American Theatre Wing adoptou e continuou co legado a trav\u00e9s das subvenci\u00f3ns Jonathan Larson, un agasallo en efectivo sen restrici\u00f3ns para axudar nos esforzos creativos dos escritores e promover o seu traballo."}
{"id": "593783", "revid": "27155", "url": "https://gl.wikipedia.org/wiki?curid=593783", "title": "Resistencia a insecticidas", "text": ""}
{"id": "593784", "revid": "27155", "url": "https://gl.wikipedia.org/wiki?curid=593784", "title": "Resistencia aos insecticidas", "text": ""}
{"id": "593786", "revid": "88215", "url": "https://gl.wikipedia.org/wiki?curid=593786", "title": "Jordi Adroher Mas", "text": ""}
{"id": "593791", "revid": "88215", "url": "https://gl.wikipedia.org/wiki?curid=593791", "title": "\u00c0lex Rodr\u00edguez", "text": "\u00c0lex Rodr\u00edguez Dalmau, nado en Sant Hip\u00f2lit de Voltreg\u00e0 o 10 de setembro de 1993, \u00e9 un xogador de h\u00f3ckey a pat\u00edns espa\u00f1ol, que xoga de dianteiro no Deportivo Liceo, da OK Liga.\nTraxectoria.\nFillo dun galego orixinario da provincia de Ourense que se instalara en Catalu\u00f1a durante a infancia, naceu en Sant Hip\u00f2lit de Voltreg\u00e0, onde aprendeu a xogar ao h\u00f3ckey a pat\u00edns seguindo os pasos de seus irm\u00e1ns Carles e Dani. Ingresou de pequeno no club de h\u00f3ckey a pat\u00edns da s\u00faa vila, o CP Voltreg\u00e0, e pasou por t\u00f3dalas categor\u00edas da canteira ata chegar ao primeiro equipo, co que debutou na OK Liga con 17 anos. Xogou cinco anos na m\u00e1xima categor\u00eda co Voltreg\u00e0, ata que en 2016 deixou o club barcelon\u00e9s, despois de 20 anos na s\u00faa disciplina.\nFichou ent\u00f3n polo Reus, club no que militou durante as seguintes cinco campa\u00f1as, ga\u00f1ando unha Supercopa de Espa\u00f1a e a Liga Europea 2016/17. Marcou m\u00e1is de 150 goles no club tarraconense e na s\u00faa \u00faltima tempada (2020/21) proclamouse m\u00e1ximo goleador da OK Liga, con 52 tantos, 10 m\u00e1is que o portugu\u00e9s Jo\u00e3o Rodrigues, segundo clasificado.\nEn xullo de 2021 anunciouse a s\u00faa fichaxe polo Liceo. Na s\u00faa primeira campa\u00f1a na Coru\u00f1a marcou 21 goles e repartiu 13 asistencias na liga regular, na que o equipo dirixido por Juan Copa acabou segundo. Xa na pelexa polo t\u00edtulo, \u00c0lex Rodr\u00edguez tivo un papel fundamental, sendo o m\u00e1ximo goleador dos play-offs con 10 dianas, contribu\u00edndo as\u00ed a que o Liceo conquistase a oitava liga da s\u00faa historia."}
{"id": "593792", "revid": "98629", "url": "https://gl.wikipedia.org/wiki?curid=593792", "title": "Banda de M\u00fasica Xuvenil de Xinzo", "text": "A Banda de M\u00fasica Xuvenil de Xinzo \u00e9 unha banda de m\u00fasica popular de parroquia de Xinzo (Ponteareas).\nHistoria.\nNaceu no ano 1979 da man do trompista Jos\u00e9 Guill\u00e9n Loranzo, m\u00fasico militar con destino na banda de m\u00fasica do rexemento Murcia 42 de Vigo no cuartel en Barreiro. A presentaci\u00f3n oficial foi o 28 de xu\u00f1o de 1981.\nSegundo conta Delio Represas seu pai co\u00f1eceu a Guill\u00e9n nun bar de Xinzo e aos poucos d\u00edas comezou a impartir aulas aos nenos da parroqu\u00eda nunha furgoneta. Da furgoneta pasaron ao sal\u00f3n parroquial cedido polo cura e iso foi o xerme da banda.\nEntre 2006 e 2007 contitu\u00eduse oficialmente a Escola de M\u00fasica, cre\u00e1ndose a Banda da Escola de M\u00fasica. Actualmente conta con m\u00e1is de 60 alumnos e alumnos das diferentes especialidades instrumentais."}
{"id": "593793", "revid": "55821", "url": "https://gl.wikipedia.org/wiki?curid=593793", "title": "Gran V\u00eda de Montero R\u00edos (Pontevedra)", "text": " \nA Gran V\u00eda de Montero R\u00edos \u00e9 unha avenida de Pontevedra situada no centro da cidade, no barrio burgu\u00e9s do s\u00e9culo XIX. \u00c9 unha das avenidas m\u00e1is emblem\u00e1ticas de Pontevedra.\nOrixe do nome.\nA avenida denominouse Gran V\u00eda por ser a avenida m\u00e1is ampla da cidade cando foi creada. Despois da s\u00faa morte en 1914, a avenida dedicouse a Eugenio Montero R\u00edos, pola s\u00faa grande actividade pol\u00edtica en prol de Pontevedra. \nHistoria.\nA Gran V\u00eda de Montero R\u00edos, denominada na s\u00faa orixe simplemente Gran V\u00eda, trazouse na d\u00e9cada de 1870 para enlazar a Alameda de Pontevedra cos terreos do antigo Campo da Feira. A urbanizaci\u00f3n da Gran V\u00eda inclu\u00eduse no proxecto que en 1880 o concello encargou ao arquitecto Alejandro Sesmero para a planificaci\u00f3n e acondicionamento da Alameda.\nEn 1884 a Deputaci\u00f3n Provincial de Pontevedra comprou ao Concello de Pontevedra os terreos onde se sit\u00faa o pazo da Deputaci\u00f3n de Pontevedra. O pazo foi dese\u00f1ado por Alejandro Sesmero e o seu pai Domingo Sesmero. As obras comezaron o 1 de marzo de 1884 e prolong\u00e1ronse ata o 8 de novembro de 1890.\nTam\u00e9n na d\u00e9cada de 1880 o concello de Pontevedra comprou \u00e1 familia Munaiz a leira situada m\u00e1is ao oeste da Gran V\u00eda, un soar a\u00ednda baleiro, para constru\u00edr un edificio para a nova Escola de Artes e Oficios. O edificio foi dese\u00f1ado polo arquitecto Arturo Calvo Tomel\u00e9n, que asumiu o proxecto a partir de 1895. O edificio foi inaugurado en 1901.\nEn 1905 empezou a constru\u00edrse \u00e1 beira das ru\u00ednas do convento de San Domingos o novo edificio para o instituto provincial de segundo ensino de Pontevedra. As obras do edificio, proxecto dos arquitectos Joaqu\u00edn Roj\u00ed L\u00f3pez-Calvo e Jos\u00e9 Lorite Kramer, terminaron a principios de 1926, tardando m\u00e1is do previsto debido \u00e1 crise econ\u00f3mica. O instituto foi inaugurado o 27 de setembro de 1927 polo rei Afonso XIII durante unha visita a Pontevedra.\nEn agosto de 1941 o concello de Pontevedra cedeu ao goberno franquista un terreo ao final da Gran V\u00eda para constru\u00edr un monumento aos ca\u00eddos pola patria. Constru\u00eduse unha gran cruz, ao estilo doutras que se erixiron na mesma \u00e9poca por toda Espa\u00f1a.\nEn xullo de 1984 conclu\u00edron os estudos para a construci\u00f3n do primeiro aparcadoiro subterr\u00e1neo da cidade debaixo da Gran V\u00eda de Montero R\u00edos cunha capacidade de 376 veh\u00edculos. O 23 de marzo de 1985 procedeuse a levantar a antiga cruz dos ca\u00eddos para executar as obras do aparcadoiro. O aparcadoiro inaugurouse o 12 de decembro de 1985 e a avenida converteuse na segunda v\u00eda peonil da cidade despois da r\u00faa da Oliva.\nO 12 de agosto de 1986 inaugurouse ao final da Gran V\u00eda de Montero R\u00edos o Monumento ao Soldado, impulsado polo alcalde Jos\u00e9 Rivas Font\u00e1n. A corporaci\u00f3n municipal de Pontevedra optou por manter a cruz dos anos 40 complet\u00e1ndoa cun conxunto escult\u00f3rico para converter a homenaxe aos ca\u00eddos en Monumento ao Soldado.\nEn 1996 a avenida foi rebautizada como Gran V\u00eda de Montero R\u00edos, recuperando a tradicional denominaci\u00f3n de Gran V\u00eda. \nEn 2001 realiz\u00e1ronse obras no aparcadoiro subterr\u00e1neo e repavimentouse por completo a Gran V\u00eda de Montero R\u00edos cun novo pavimento. A reforma foi inaugurada o 28 de xu\u00f1o de 2001.\nDescrici\u00f3n.\n\u00c9 unha avenida chaira no centro da cidade cun trazado de 315 metros en li\u00f1a recta. Ten unha anchura media de 24 metros.\n\u00c9 unha avenida peonil empedrada na zona de expansi\u00f3n burguesa da cidade no s\u00e9culo XIX, que remata no monumento ao soldado. Nela est\u00e1n situados moitos dos edificios institucionais m\u00e1is importantes da cidade como o pazo da Deputaci\u00f3n de Pontevedra, o edificio da antiga Escola Normal de Pontevedra e da Escola de Artes e Oficios, o instituto provincial de segunda ensinanza e as ru\u00ednas de San Domingos. \nA Gran V\u00eda de Montero R\u00edos ten o seu inicio ao leste na confluencia da praza de Espa\u00f1a coa r\u00faa Marqu\u00e9s de Riestra e termina ao oeste salvando con escaleiras e ramplas un desnivel cara \u00e1 avenida Ra\u00ed\u00f1a Vitoria Ux\u00eda. Est\u00e1 flanqueada lonxitudinalmente no seu lado norte pola Alameda de Pontevedra e ten debaixo un aparcadoiro subterr\u00e1neo. \nAo final da Gran V\u00eda de Montero R\u00edos, no seu lado oeste, sit\u00faase o Monumento ao Soldado, obra do escultor Alfonso Vilar Lamelas. Tr\u00e1tase dun grupo escult\u00f3rico que pesa 60 toneladas composto por unha cruz e un conxunto de esculturas cunhas dimensi\u00f3ns no seu conxunto de 16 metros de alto, 8,20 de ancho e 3,40 de fondo. As dimensi\u00f3ns dos grupos de esculturas son de 3,45 metros de alto por 2,10 de ancho e 1,05 de fondo. A cruz est\u00e1 forrada de pedra e est\u00e1 dotada dunha estrutura met\u00e1lica e de formig\u00f3n. Baixo a cruz at\u00f3pase un conxunto escult\u00f3rico de granito que representa a un soldado ferido, axudado por dous compa\u00f1eiros, todos eles de p\u00e9. A ambos os dous lados da cruz at\u00f3panse outros dous grupos escult\u00f3ricos que representan o mesmo tema, pero con soldados moribundos auxiliados por outros soldados que se inclinan para suxeitalos en brazos. O monumento est\u00e1 precedido dunha escalinata e rodeado por unha varanda con balaustrada.\nEdificios destacados.\nO pazo da Deputaci\u00f3n de Pontevedra, situado na metade da Gran V\u00eda de Montero R\u00edos, pertence ao estilo ecl\u00e9ctico con elementos e conceptos inspirados na arquitectura francesa. \u00c9 de pedra, ten planta cadrada e dous pisos. A fachada est\u00e1 organizada de forma sim\u00e9trica, cun corpo central e outros dous corpos laterais lixeiramente adiantados con perpia\u00f1os con almofadado. Unha grande escaleira conduce \u00e1 entrada principal, inspirada nun arco de triunfo, con arcos de medio punto enmarcados por columnas estriadas con capiteis x\u00f3nicos.\nO edificio da antiga Escola de Artes e Oficios e da Escola Normal de Pontevedra \u00e9 un edificio de estilo ecl\u00e9ctico cunha planta cadrada e con tres plantas e un semisoto. Inicialmente o edificio contaba con d\u00faas plantas e un piso recuado que logo se converteu nun terceiro piso completo. A fachada ten o tradicional esquema bicolor de finos ladrillos avermellados e rosados e granito, inclu\u00eddos os detalles decorativos de pedra ao redor das vent\u00e1s e as pilastras. Est\u00e1 rodeado por un z\u00f3colo de granito.\nO edificio do instituto Valle-Incl\u00e1n \u00e9 un exemplo sobrio e elegante dos estilos ecl\u00e9ctico e art Nouveau. Ten un soto, unha planta baixa e dous pisos superiores. Destaca a decoraci\u00f3n de almofadado das fachadas e das portas e das xanelas art Nouveau, as\u00ed como a decoraci\u00f3n dos linteis das fiestras e dos lucernarios da parte central do tellado. A decoraci\u00f3n da fachada componse principalmente de motivos xeom\u00e9tricos sobre as xanelas e portas e de motivos florais e pequenos c\u00edrculos. Presenta no corpo central da fachada principal de entrada unha decoraci\u00f3n modernista: unha gran vent\u00e1 con lintel curvo e un ritmo xeom\u00e9trico secesionista. Ten unha torre na que resid\u00edan os directores do instituto durante os primeiros anos da s\u00faa existencia.\nAs ru\u00ednas de Santo Domingo son os restos dun convento g\u00f3tico do s\u00e9culo XIV. Na actualidade forman xunto a outros cinco edificios o Museo Provincial de Pontevedra e foron declaradas Ben de Interese Cultural en 1895. S\u00f3 cons\u00e9rvase a cabeceira, con cinco capelas absidais correspondentes ao brazo transversal do cruceiro, que constit\u00faen o exemplo do g\u00f3tico m\u00e1is puro en Galicia. "}
{"id": "593796", "revid": "65337", "url": "https://gl.wikipedia.org/wiki?curid=593796", "title": "Tesouro de Wold Newton", "text": "O tesouro de Wold Newton \u00e9 un tesouro numism\u00e1tico achado en 2014 en Wold Newton, Yorkshire, Inglaterra, composto por 1.857 moedas romanas datadas a principios do s\u00e9culo IV d. C., depositadas nun recipiente de cer\u00e1mica. \nFoi adquirido polo Museo de Yorkshire en 2016. \nTr\u00e1tase do maior tesouro romano deste tipo descuberto no norte de Inglaterra. \nDescuberta.\nO tesouro foi descuberto polo detector de metais David Blakely o 21 de setembro de 2014 nunha leira preto de Wold Newton, en Yorkshire Leste.\nO descubridor notificou o achado ao \"Portable Antiquities Scheme\", o que posibilitou aos arque\u00f3logos o seu estudo \"in situ\".\nContido e dataci\u00f3n.\nO tesouro de Wold Newton componse de 1.857 moedas de aliaxe de cobre, todas elas \"nummi\" excepto un antoniniano. Todos os \"nummi\" datan do per\u00edodo 294-307 d.C. e o antoniniano do 268-270 d.C. O feito de que as moedas m\u00e1is recentes daten de 307 suxire que o tesouro debeu ser agochado preto desa data.\nA suma de di\u00f1eiro agochada equival\u00eda no seu tempo ao salario anual dun lexionario, ao soldo de tres anos dun carpinteiro ou ao de seis anos dun labrego.\nAs moedas ach\u00e1ronse no interior dunha vasilla de cer\u00e1mica agrisada do s\u00e9culo IV, xunto a un prato fragmentado e outros fragmentos de cer\u00e1mica, alg\u00fans dos cales poder\u00eda ter servido como tapa da vasilla.\nAdquisici\u00f3n e conservaci\u00f3n.\nLogo de ser legalmente declarado como tesouro, o achado valorouse en algo m\u00e1is de 44.000 libras. O Museo de Yorkshire comezou o 25 de xullo de 2016 unha campa\u00f1a de recadaci\u00f3n de fondos co fin de reunir o di\u00f1eiro, que inclu\u00edu doaz\u00f3ns de centos de persoas de todo o mundo, as\u00ed como 10.000 libras doadas conxuntamente polo \"Arts Council England\" e o \"Victoria and Albert Museum\", e 9.981 libras achegadas por \"American Friends of the Arts\". \nO tesouro estivo exposto ao p\u00fablico o 1 de xu\u00f1o de 2017 no Museo de Yorkshire como parte do Festival Romano de York, e posteriormente pasou a formar parte da s\u00faa exposici\u00f3n permanente."}
{"id": "593797", "revid": "31997", "url": "https://gl.wikipedia.org/wiki?curid=593797", "title": "Galo de mai\u00f3lica de Vasilkiv", "text": "O galo de mai\u00f3lica de \"Vasilkiv\" (: ) \u00e9 unha peza decorativa producida na f\u00e1brica de mai\u00f3lica \"Vasilkiv\" que foi dese\u00f1ada por Valerii Protoriev e Nadiia Protorieva. Converteuse nun s\u00edmbolo da resiliencia durante a invasi\u00f3n rusa de Ucra\u00edna de 2022 logo de popularizarse na rede unha fotograf\u00eda dunha casa bombardeada en Borodianka: malia a destruci\u00f3n case completa da escena, sobre unha lacena, conserv\u00e1rase unha destas figuri\u00f1as. \nHistoria.\nAs orixes do galo de mai\u00f3lica rem\u00f3ntanse ata o s\u00e9culo XVIII, cando a cidade de Vasilkiv era un imporante centro de produci\u00f3n oleira de Ucra\u00edna. A tradici\u00f3n da produci\u00f3n de mai\u00f3lica foi levada ata al\u00f3 por cualificados ceramistas dende Italia e foi mantida e desenvolvida polos artes\u00e1ns locais. Co tempo, deveu nun s\u00edmbolo da arte popular ucra\u00edna.\nM\u00e1is concretamente, a figura do galo foi producida na f\u00e1brica de mai\u00f3lica de Vasilkiv dende principios da d\u00e9cada de 1960 ata a de 1980. Ga\u00f1ou grande notoriedade logo de que unha desas pezas fose fotografada sobre unha lacena entre as ru\u00ednas dunha vivenda en Borodianka. Persoas e medios de comunicaci\u00f3n de Ucra\u00edna e de todo o mundo publicaron as imaxes e interes\u00e1ronse nestas figuras. O armario da coci\u00f1a foi fotografado por Yelyzaveta Servatynska e a concelleira de K\u00ediv Victoria Burdukova reparou no galo.\nO galo, xunto coa lacena, foi recuperado e exhibido no Museo Nacional da Revoluci\u00f3n da Dignidade.\nAutores.\nO traballo foi erroneamente atribu\u00eddo a Prokop Bidasiuk, nun primeiro momento.\nSerhii Denysenko, artista de xefe da f\u00e1brica de mai\u00f3lica de Vasilkiv, cre que a autor\u00eda do galo pertence a Valerii Protoriev e a s\u00faa muller Nadiia.\nS\u00edmbolo.\nA imaxe do armario de coci\u00f1a cun galo na cima, converteuse nun s\u00edmbolo da perseveranza por sobrevivir ao bombardeo. En internet e nas redes sociais ga\u00f1ou sona un meme que engad\u00eda a frase: \"Ser tan forte como este armario de coci\u00f1a\". Tam\u00e9n \u00e9 visto como un s\u00edmbolo da resistencia ucra\u00edna.\nO galo foi empregado para decorar os \"pysanky\" (os tradicionais ovos de Pascua), por exemplo, o dese\u00f1ador lituano Laim\u0117s K\u016bdikis colocouno nun.\nDurante a visita do Primeiro Ministro do Reino Unido, Boris Johnson a K\u00ediv o 9 de abril de 2022, tanto el como o Presidente de Ucra\u00edna Volodymyr Zelenskyi foron agasallados con galos cer\u00e1micos similares."}
{"id": "593798", "revid": "5863", "url": "https://gl.wikipedia.org/wiki?curid=593798", "title": "Deputado provincial", "text": ""}
{"id": "593800", "revid": "27155", "url": "https://gl.wikipedia.org/wiki?curid=593800", "title": "Cimicoidea", "text": "Cimicoidea \u00e9 unha superfamilia de insectos hem\u00edpteros que pertencen \u00e1 infraorde Cimicomorpha, que incl\u00fae a familia do chinche das camas \"Cimex lectularius\" (Cimicidae) e familias relacionadas."}
{"id": "593801", "revid": "45576", "url": "https://gl.wikipedia.org/wiki?curid=593801", "title": "Taliesin West", "text": "Taliesin West foi a casa e estudo de inverno do arquitecto Frank Lloyd Wright no deserto desde 1937 ata a s\u00faa morte en 1959 aos 91 anos. Hoxe \u00e9 a sede da Fundaci\u00f3n Frank Lloyd Wright. \nAberto ao p\u00fablico para visitas guiadas, Taliesin West est\u00e1 situado en Frank Lloyd Wright Boulevard en Scottsdale, Arizona. O complexo recibiu o seu nome da casa de Wright, Taliesin, en Spring Green, Wisconsin.\nHistoria.\nWright e a Taliesin Fellowship comezaron a \"migrar\" a Arizona cada inverno en 1935 para escapar dos duros invernos de Wisconsin pola sa\u00fade de Wright por consello do seu m\u00e9dico. En 1937 Wright comprou o terreo do deserto que pronto se converter\u00eda en Taliesin West. Pagou \"3,50 d\u00f3lares por acre (4.047 m\u00b2) nunha ladeira sur da Cordal McDowell con vistas a Paradise Valley f\u00f3ra de Scottsdale.\"\nWright cr\u00eda que este era o lugar perfecto para tal edificio: un lugar de residencia, un lugar de negocios e un lugar para aprender. Wright describiuno as\u00ed: \"Finalmente souben dun sitio a 42 km. de Phoenix, atravesando o deserto do vasto Paradise Valley. Ata unha gran meseta nas monta\u00f1as. Na mesa xusto debaixo de McDowell Peak paramos, xiramos e miramos ao redor. O cumio do mundo.\"\nFoi necesario un investimento de m\u00e1is de 10.000 d\u00f3lares para cavar un pozo o suficientemente profundo como para proporcionar auga suficiente para o campus. Nos invernos iniciais Wright e os seus estudantes viv\u00edan en tendas de campa\u00f1a mentres constru\u00edan as primeiras estruturas principalmente a man utilizando o m\u00e1ximo de material local posible (rochas, pedra e area). O dese\u00f1o dos edificios complementou a paisaxe natural do Deserto de Sonora do lugar.\nCando Wright e a s\u00faa familia chegaron atoparon petr\u00f3glifos nativos americanos entre as rochas. Un deles, visto ao comezo da visita guiada, amosa o que poden ser mans entrelazadas. Wright estilizou as figuras en li\u00f1as interconectadas, que se converteron no s\u00edmbolo de Taliesin West.\nDese\u00f1o.\nWright sent\u00eda moi forte a conexi\u00f3n co deserto. El dixo: \nAs paredes da estrutura est\u00e1n feitas de rochas locais do deserto, apiladas dentro de formas de madeira, recheas de formig\u00f3n, denominado coloquialmente \"cachoter\u00eda do deserto\". Wright sempre preferiu usar os materiais dispo\u00f1ibles en lugar dos que deben ser transportados ao sitio. En palabras do propio Wright: \"Hab\u00eda siluetas caracter\u00edsticas sinxelas que pasar, enormes derivas e mont\u00f3ns de rochas do deserto queimadas polo sol estaban preto para ser utilizados. Conseguimos todo xunto coa paisaxe...\" As superficies planas das rochas coloc\u00e1ronse cara ao exterior e grandes pedras encheron o espazo interior para conservar o formig\u00f3n.\nA luz natural tam\u00e9n xogou un papel importante no dese\u00f1o. Na sala de debuxos, Wright utilizou lona transl\u00facida para actuar como tellado (m\u00e1is tarde substitu\u00eddo por pl\u00e1stico debido ao intenso desgaste do sol de Arizona). No comedor orientado ao sur, Wright non levou as paredes de cachoter\u00eda desde o chan ata o teito, e dese\u00f1ou o tellado para colgar entre as paredes evitando que penetren os raios solares non desexados pero permitindo que a luz horizontal pasase pola habitaci\u00f3n. Wright cr\u00eda que a luz natural axudaba ao ambiente de traballo no que ti\u00f1a os seus aprendices, mantendo o interior do seu edificio en contacto coa contorna natural.\nCada parte de Taliesin West ten o toque persoal de Frank Lloyd Wright. A cada volta despois dun ver\u00e1n en Wisconsin, Wright agarraba un martelo e inmediatamente atravesaba o complexo. Percorr\u00eda cada habitaci\u00f3n facendo cambios ou gritando ordes aos aprendices que segu\u00edan de preto con carretillas e ferramentas. Cambiou e mellorou constantemente o seu dese\u00f1o solucionando problemas xurdidos e abordando novas situaci\u00f3ns. Ao longo dos anos ampliou o comedor, ademais de engadir o cabaret, o pavill\u00f3n de m\u00fasica e outras numerosas salas. Todos os mobles e decoraci\u00f3ns foron dese\u00f1ados por Wright e a maior\u00eda constru\u00eddos por aprendices. Un aspecto brillante do dese\u00f1o de Wright \u00e9 o cabaret. Constru\u00eddo con seis lados, a partir da mestura est\u00e1ndar de roca e formig\u00f3n, cunha forma irregularmente hexagonal, o teatro proporciona aos seus ocupantes o que algu\u00e9n chamou \"95% de perfecci\u00f3n ac\u00fastica\". Algu\u00e9n sentado na fila de atr\u00e1s pode escoitar o murmurio m\u00e1is leve dun altofalante no escenario.\nControversia das li\u00f1as el\u00e9ctricas.\nA vista de Taliesin West foi fundamental para o seu \u00e9xito. Na d\u00e9cada de 1940, Wright xogou unha batalla contra as li\u00f1as el\u00e9ctricas a\u00e9reas por motivos est\u00e9ticos. A finais da d\u00e9cada de 1940, cando as li\u00f1as el\u00e9ctricas apareceron na vista de Taliesin West, Wright escribiu ao presidente Harry S. Truman, esixindo que fosen enterradas, foi unha batalla perdida. Ent\u00f3n, despois de considerar brevemente reconstru\u00edr en Tucson, \"deu as costas ao val\", movendo a entrada \u00e1 parte traseira do edificio principal.\nSepultura de Wright.\nDespois da s\u00faa morte en Phoenix o 9 de abril de 1959, Wright foi enterrado, de acordo cos seus desexos, xunto \u00e1 Capela da Unidade no cemiterio de Lloyd-Jones, preto de Taliesin en Wisconsin. O \u00faltimo desexo da s\u00faa terceira esposa Olgivanna era que Wright, ela e a s\u00faa filla do seu primeiro matrimonio fosen incinerados e enterrados xuntos nun xard\u00edn conmemorativo que se est\u00e1 constru\u00edndo en Taliesin West. A\u00ednda que Olgivanna non tomou medidas legais para trasladar os restos de Wright e contra o desexo doutros membros da familia, as\u00ed como da lexislatura de Wisconsin, en 1985, os restos de Wright retir\u00e1ronse da s\u00faa tumba por membros da Taliesin Fellowship, incinerados e enviados a Scottsdale, onde m\u00e1is tarde foron enterrados no xard\u00edn conmemorativo. O lugar da tumba orixinal en Wisconsin, agora baleiro, a\u00ednda est\u00e1 marcado co nome de Wright.\nLegado.\nDurante a s\u00faa vida, Wright continuou alterando e engadiu ao complexo de edificios, todos eles constru\u00eddos por estudantes.\nMoitos dos edificios m\u00e1is famosos de Wright dese\u00f1\u00e1ronse na sala de debuxos de Taliesin West, inclu\u00edndo o Museo Guggenheim en Nova York e o Grady Gammage Auditorium na Universidade Estatal de Arizona en Tempe.\nTaliesin West segue sendo a sede da Fundaci\u00f3n Frank Lloyd Wright e dos seus diversos programas.\nA estrutura engadiuse ao Rexistro Nacional de Lugares Hist\u00f3ricos o 12 de febreiro de 1974, e foi designado como Fito Hist\u00f3rico Nacional o 20 de maio de 1982.\nEn 2008, o U.S. National Park Service presentou Taliesin West xunto con outros nove sitios de Frank Lloyd Wright a unha lista provisional para o Patrimonio Mundial. Os 10 sitios foron enviados como un \u00fanico sitio. O comunicado de prensa do 22 de xaneiro de 2008 do sitio web do Servizo de Parques Nacionais no que se anuncian as candidaturas indica que: \"A preparaci\u00f3n dunha Lista provisional \u00e9 un primeiro paso necesario no proceso de designaci\u00f3n dun sitio para a Lista do Patrimonio Mundial\". Despois das propostas revisadas, Taliesin West e outras sete propiedades foron inscritas na Lista do Patrimonio Mundial baixo o t\u00edtulo \"A arquitectura do s\u00e9culo XX de Frank Lloyd Wright\" en xullo de 2019."}
{"id": "593803", "revid": "22570", "url": "https://gl.wikipedia.org/wiki?curid=593803", "title": "A arquitectura do s\u00e9culo XX de Frank Lloyd Wright", "text": "A arquitectura do s\u00e9culo XX de Frank Lloyd Wright \u00e9 un Patrimonio da Humanidade da UNESCO que consiste nunha selecci\u00f3n de oito edificios dos Estados Unidos que foron dese\u00f1ados polo arquitecto estadounidense Frank Lloyd Wright. Estes sitios demostran a s\u00faa filosof\u00eda da arquitectura org\u00e1nica, dese\u00f1ando estruturas que estaban en harmon\u00eda coa humanidade e o seu ambiente. A obra de Wright tivo unha influencia internacional no desenvolvemento da arquitectura no s\u00e9culo XX.\nFrank Lloyd Wright.\nFrank Lloyd Wright (1867\u20131959) criouse no medio rural de Wisconsin e estudou enxe\u00f1er\u00eda civil na Universidade de Wisconsin. Despois foi disc\u00edpulo de arquitectos destacados na Escola de Arquitectura de Chicago, particularmente Louis Sullivan. Wright abriu o seu propio exitoso estudo en Chicago en 1893, e desenvolveu unha casa e un influente estudo en Oak Park, Illinois. No s\u00e9culo XX, converteuse nun dos arquitectos m\u00e1is reco\u00f1ecidos do mundo.\nNomeamento.\nA trav\u00e9s dos esforzos liderados pola Frank Lloyd Wright Conservancy, unha organizaci\u00f3n sen \u00e1nimo de lucro, a colecci\u00f3n inclu\u00eduse orixinalmente na Lista Indicativa do Patrimonio Mundial en 2008 con dez dos edificios de Wright. Logo creceu a 11 sitios en 2011, pero a S. C. Johnson &amp; Son Inc. Administration Building and Research Tower en Racine, Wisconsin, finalmente eliminouse. A UNESCO remitiu unha candidatura para a s\u00faa inscrici\u00f3n en 2015 para a s\u00faa revisi\u00f3n en xullo de 2016. O Consello de Patrimonio Mundial Frank Lloyd Wright, liderado por Conservancy, traballou en estreita colaboraci\u00f3n co Servizo de Parques Nacionais e a UNESCO para reconsiderar a proposta orixinal e facer os cambios apropiados.\nEn decembro de 2018, unha proposta revisada presentouse con oito edificios, exclu\u00edndo a Torre de prezos en Bartlesville, Oklahoma, e o Marin County Civic Center en San Rafael, California, a partir da proposta. En xu\u00f1o seguinte, o Consello Internacional de Monumentos e Sitios deu unha recomendaci\u00f3n positiva. O sitio foi inscrito na lista do Patrimonio Mundial en xullo de 2019.\nListaxe do Patrimonio da Humanidade.\nOs oito edificios representativos de Wright seleccionados para o Patrimonio da Humanidade foron dese\u00f1ados na primeira metade do s\u00e9culo XX. O primeiro edificio inclu\u00eddo, Unity Temple (001), rematouse en 1908. O \u00faltimo, O Guggenheim (008), rematouse en 1959, o ano en que morreu Wright, a\u00ednda que o seu dese\u00f1o comezou na d\u00e9cada de 1940."}
{"id": "593804", "revid": "31997", "url": "https://gl.wikipedia.org/wiki?curid=593804", "title": "Theodor Shteingel", "text": "O bar\u00f3n Fyodor \"Teodor\" Rudolphovich Shteingel (: , ) nado en San Petersburgo o 9 de decembro de 1870, e finado en Dresden o 11 de abril de 1946, foi un arque\u00f3logo, fil\u00e1ntropo e pol\u00edtico nacionalista ucra\u00edno.\nTraxectoria.\nFillo do alem\u00e1n do B\u00e1ltico Rudolf, quen se enriquecera coa construci\u00f3n do ferrocarril, e da ucra\u00edna Marija Kamin'skyj, tivo tres irm\u00e1ns: Ivan, Serhij e Volodymyr. Despois de graduarse na Universidade de K\u00ediv, estableceu unha escola, un hospital, unha cooperativa e unha sala de lectura en Horodok (oblast de Rivne). Escavou enterramentos medievais na zona de Rivne. Ademais, en 1902, legou ao Museo de Horodok as s\u00faas colecci\u00f3ns arqueol\u00f3xicas, hist\u00f3ricas e etnogr\u00e1ficas.\nNo ano 1906 foi elixido deputado por K\u00ediv para a primeira Duma Estatal do Imperio Ruso, un\u00edndose ao grupo dos representantes ucra\u00ednos. Malia a ser membro da nobreza imperial, foi simpatizante do nacionalismo ucra\u00edno: f\u00edxose membro da Sociedade dos Progresistas Ucra\u00ednos (antes co\u00f1ecido como Partido Democr\u00e1tico de Ucra\u00edna) e foi tam\u00e9n vicepresidente da Sociedade Cient\u00edfica de Ucra\u00edna, unha instituci\u00f3n abertamente ucrain\u00f3fila antecesora da Academia Nacional de Ciencias de Ucra\u00edna. Logo da Revoluci\u00f3n de febreiro de 1917 presidiu o comit\u00e9 executivo da Duma da cidade de K\u00ediv, que foi precursor da Rada Central, parlamento ucra\u00edno no contexto das revoluci\u00f3ns rusas. En 1918 foi enviado como membro da legaci\u00f3n diplom\u00e1tica a Berl\u00edn polo Hetmanato ucra\u00edno, un goberno baixo a protecci\u00f3n das potencias centrais e contrario aos bolxeviques que rexeu Ucra\u00edna nese ano. M\u00e1is tarde, na d\u00e9cada de 1920, regresou ao oeste de Ucra\u00edna, ent\u00f3n parte de Polonia, pero marchou a Alema\u00f1a en 1939.\nA s\u00faa residencia en Horodok, o Palacio de Shteingel (actual convento de San Nicolao), goza de protecci\u00f3n por estar catalogado como parte do patrimonio cultural ucra\u00edno.\nCasou tres veces e tivo catro fillos: do seu primeiro matrimonio, Boris, do seu segundo matrimonio, Volodymyr e Mykola (morreu na infancia) e do seu terceiro matrimonio, Fedir."}
{"id": "593805", "revid": "6485924", "url": "https://gl.wikipedia.org/wiki?curid=593805", "title": "Danza e contradanza de Darbo", "text": "A danza e contradanza de Darbo \u00e9 unha danza branca propia da parroquia canguesa de Darbo. Enc\u00e1drase dentro das danzas gremiais (ou danzas brancas) que se escenifican no d\u00eda da romer\u00eda consagrada a Santa Mar\u00eda, o 8 de setembro no adro da igrexa parroquial, logo da misa das 12:30 e a procesi\u00f3n. Danzan xuntos damas e gal\u00e1ns e na s\u00faa orixe pretend\u00eda combater enfermidades pand\u00e9micas e pestes. Estivo esquecida durante d\u00e9cadas e foi recuperada anos 80 por vontade popular.\nEstrutura.\nA distribuci\u00f3n dos danzantes \u00e9 a seguinte: f\u00f3rmanse tres ringleiras paralelas con cinco individuos en cada unha, nas exteriores p\u00f3\u00f1ense os homes ou gal\u00e1ns. Na ringleira central van as mulleres ou damas m\u00e1is o gu\u00eda, os primeiros de cada fila son os contragu\u00edas.\nConsta de d\u00faas partes, a primeira \u00e9 a m\u00e1is lenta onde se levan a cabo intercambios das posici\u00f3ns das ringleiras ao tempo que se desprazan cunha coreograf\u00eda. A segunda parte amen\u00edzase con mui\u00f1eiras. Adoitan tam\u00e9n acompa\u00f1ar a danza con melod\u00edas de valses, pasodobres, alboradas e outras melod\u00edas interpretadas por gaiteiros.\nVestimenta.\nO traxe dos homes (gal\u00e1ns) est\u00e1 formado por pantal\u00f3ns e chalecos negros, faixa, camisa branca, cirolas, polainas e chapeus, ademais os homes levan pendentes. As mulleres portan camisa branca e faldas brancas con puntilla, mandil negro, un pano na cabeza e sobre os ombros mant\u00f3n de caxemira. O m\u00e1is salientable \u00e9 que adornan a s\u00faas cabezas con sombreiros florais feitos de maneira artesanal par cada danzante. O gu\u00eda de damas leva entre as flores plumas de pav\u00f3n e o mant\u00f3n cruzado.\nA recuperaci\u00f3n da danza perdida.\nO pulo m\u00e1is importante para a recuperaci\u00f3n da danza propiciouno a Asociaci\u00f3n Cultural Lembranzas da R\u00eda \u2014que se encarga de recuperar o folclore t\u00edpico do Morrazo\u2014. No ano 1985 comezaron a investigaci\u00f3n para traer de volta esta singular danza, esquecida durante 71 anos, botando man das memorias dos veci\u00f1os no principio. Pero o que marcou a diferenza foi dar con Antonia Mart\u00ednez Seijas, unha muller da Coru\u00f1a que rexistrara tempo atr\u00e1s en papel a m\u00fasica e os pasos.\nConsult\u00e1ronse tam\u00e9n cancioneiros entre os que destacan os de Casto Sampedro.\nPara contrastar as fontes botaron man dos arquivos fotogr\u00e1ficos do entroido recuperados das fotos de Mil Homes \u2014taberna hist\u00f3rica da comarca\u2014 e do Museo de Pontevedra.\nXunto a Lembrazas da R\u00eda tam\u00e9n destaca a figura de Bel\u00e9n Guimer\u00e1ns, presidenta da Asociaci\u00f3n da Danza de Darbo ata a s\u00faa retirada no 2018. Durante 31 anos dedicouse a recuperar e conservar esta danza e contradanza.\nA singularidade desta representaci\u00f3n folcl\u00f3rica fai que, xunto as danzas do H\u00edo e Ald\u00e1n \u2014cunhas caracter\u00edsticas similares\u2014 a Xunta decidise inclu\u00edlas na lista de festa galegas de interese tur\u00edstico baixo a denominaci\u00f3n de Danzas ancestrais."}
{"id": "593807", "revid": "1131", "url": "https://gl.wikipedia.org/wiki?curid=593807", "title": "Xudas", "text": "O antrop\u00f3nimo masculino Xudas pode referirse a:"}
{"id": "593808", "revid": "88215", "url": "https://gl.wikipedia.org/wiki?curid=593808", "title": "\u00c0lex Rodr\u00edguez Dalmau", "text": ""}
{"id": "593809", "revid": "98629", "url": "https://gl.wikipedia.org/wiki?curid=593809", "title": "Mykhailo Boychuk", "text": "Mykhailo Boychuk (en ucra\u00edno: \u041c\u0438\u0445\u0430\u0301\u0439\u043b\u043e \u041b\u044c\u0432\u043e\u0301\u0432\u0438\u0447 \u0411\u043e\u0439\u0447\u0443\u0301\u043a), nado en Romanivka (actual oblast de Ternopil, ent\u00f3n Austria-Hungr\u00eda) o 30 de outubro de 1882, e finado en K\u00ediv (Ucra\u00edna) o 13 de xullo de 1937, foi un pintor ucra\u00edno, reco\u00f1ecido como monumentalista. \u00c9 un representante da xeraci\u00f3n do Renacemento Executado, un conxunto de artistas ucra\u00ednos e escritores en lingua ucra\u00edna da d\u00e9cada de 1920 e 1930 que foron v\u00edtimas da represi\u00f3n da Gran Purga stalinista. \nTraxectoria.\nNaceu en Romanivka, ent\u00f3n pertencente a Austria-Hungr\u00eda, e actualmente na rexi\u00f3n de Ternopil en Ucra\u00edna. En Lviv, formouse como pintor canda o mestre Yulian Pankevych, continuando en Cracovia, onde se graduou na Academia de Belas Artes no ano 1905. Ademais fixo estad\u00edas na academias de Viena e M\u00fanic. Tam\u00e9n no 1905 fixo unha exposici\u00f3n na Galer\u00eda Latour de Lviv e, no 1907, expuso en M\u00fanic. Entre 1907 e 1910 viviu en Par\u00eds onde, en 1909, fundou o un estudio e unha escola de seu. Neste per\u00edodo, traballou e foi influ\u00eddo por F\u00e9lix Vallotton, Paul S\u00e9rusier e Maurice Denis. No 1910 protagonizou unha mostra no Sal\u00f3n des Ind\u00e9pendants na que presentou os seus propios traballos e os dos seus estudantes como un rexurdimento de arte bizantina. O grupo dos seus disc\u00edpulos ucra\u00ednos foi alcumado co nome de \"Boychukists\". No 1910, Boychuk, de volta en Lviv, traballou como conservador no Museo Nacional. Nunha viaxe Rusia foi confinado pola s\u00faa cidadan\u00eda austr\u00edaca debido ao estalido da primeira guerra mundial. Despois da guerra, Boychuk morou en K\u00ediv.\nNo 1917, foi un dos membros fundadores da Academia Estatal de Artes de Ucra\u00edna, ensinando nesta instituci\u00f3n as t\u00e9cnicas do fresco e o mosaico e no ano 1920 foi nomeado o seu director. Foi cofundador da Asociaci\u00f3n da Arte Revolucionaria de Ucra\u00edna no 1925. Paralelamente, nese tempo, xa fixera varias obras monumentais de importancia e conformou unha escola de pintores monumentais que se mantivo al\u00e9n do seu pasamento. Nesta escola estaban importantes artistas como o seu irm\u00e1n Tymofiy Boychuk e Ivan Padalka.\nDebido \u00e1 Gran Purga, a Asociaci\u00f3n da Arte Revolucionaria de Ucra\u00edna foi disolta e Boychuk foi executado. A s\u00faa muller, Sofiia Nalepinska, tam\u00e9n un artista, foi tam\u00e9n v\u00edtima da represei\u00f3n, sendo axustizada uns meses despois do seu home.\nObra.\nMoitos dos traballos de Boychuk, especialmente os frescos e mosaicos, foron destru\u00eddo despois de ser executado. Mesmo as s\u00faas pinturas que foron conservadas nos museos de Lviv, foron destru\u00eddo logo da segunda guerra mundial. Os proxectos principais levados a cabo por el ou coordinados por Boychuk e a s\u00faa escola son considerados como unha importante constribuci\u00f3n \u00e1 arte ucra\u00edna e mundial e entre os seus disc\u00edpulos destacan autores como: Tymofii Boichuk, Ivan Padalka, Vasyl Sedliar, Sofiia Nalepinska, Mykola Kasperovych, Oksana Pavlenko, Antonina Ivanova, Mykola Rokytsky, Kateryna Borodina, Oleksandr Myzin, Kyrylo Hvozdyk, Pavlo Ivanchenko, Serhii Kolos, Okhrym Kravchenko, Hryhorii Dovzhenko, Onufrii Biziukov, Mariia Kotliarevska, Ivan Lypkivsky, Vira Bura-Matsapura, Yaroslava Muzyka, Oleksandr Ruban, Olena Sakhnovska, Manuil Shekhtman, Mariia Trubetska, Kostiantyn Yeleva, e Mariia Yunak.\nCanda a alg\u00fans destes, Mykhailo Boychuk fixo importantes frescos para edificios p\u00fablicos logo da Revoluci\u00f3n de outubro entre os que destacan: os do Teatro de \u00d3pera e Ballet de K\u00ediv (1919), os feitos para o Teatro da \u00d3pera de Kh\u00e1rkiv (1921), o pavill\u00f3n da Rep\u00fablica Socialista Sovi\u00e9tica de Ucra\u00edna para a primeira Exposici\u00f3n de agricultura e industria agraria de toda Rusia en Moscova e o Instituto Cooperativo de K\u00ediv (1923). M\u00e1is tarde, cambiou ao estilo de realismo socialista, sobresa\u00edndo os seus traballos no Sanatorio de Campesi\u00f1o en Odesa (1927\u201328) e os do Teatro Ucra\u00edno Chervonozavodskyi en Kh\u00e1rkiv (1933\u201335).\nAlg\u00fans dos traballos de Mykhailo Boychuk cons\u00e9rvanse no Museo de Arte Nacional de Ucra\u00edna."}
{"id": "593811", "revid": "1131", "url": "https://gl.wikipedia.org/wiki?curid=593811", "title": "A Barca, Front\u00f3n, Pant\u00f3n", "text": "A Barca \u00e9 un lugar da parroquia de Front\u00f3n no concello lucense de Pant\u00f3n na comarca de Terra de Lemos.\nToponimia.\nA orixe do top\u00f3nimo \u00e9 que era lugar onde se cruzaba o r\u00edo Sil cunha barca, a car\u00f3n da desembocadura do r\u00edo Cabe. Est\u00e1 situado fronte \u00e1 aldea da Barca (Anllo, Sober), do outro lado do r\u00edo."}
{"id": "593812", "revid": "88215", "url": "https://gl.wikipedia.org/wiki?curid=593812", "title": "Sito Ricart", "text": "Llu\u00eds Ricart Benavent, co\u00f1ecido como Sito Ricart, nado en Sant Just Desvern o 28 de xaneiro de 1999, \u00e9 un xogador de h\u00f3ckey a pat\u00edns catal\u00e1n, que xoga como defensa-medio no Deportivo Liceo da OK Liga. \nTraxectoria.\nNado en Sant Just Desvern, formouse como xogador de h\u00f3ckey a pat\u00edns na canteira do Caldes, ata que na tempada 2017/18 debutou co primeiro equipo na OK Liga. Militou no club branquiazul durante catro tempadas m\u00e1is, sumando 136 partidos e 36 goles co primeiro equipo, ao tempo que estudou unha carreira de Econ\u00f3micas. \nEn xu\u00f1o de 2022 anunciouse a s\u00faa fichaxe polo Deportivo Liceo, vixente campi\u00f3n de liga.\nSelecci\u00f3n espa\u00f1ola.\nFoi internacional coas categor\u00edas inferiores da selecci\u00f3n espa\u00f1ola, conquistando o Europeo sub-20 en 2018 de xeito invicto, cun equipo formado integramente por xogadores catal\u00e1ns. En 2019 disputou a Copa das Naci\u00f3ns en Montreux."}
{"id": "593814", "revid": "1888", "url": "https://gl.wikipedia.org/wiki?curid=593814", "title": "Alba Carballal Gandoy", "text": ""}
{"id": "593816", "revid": "88215", "url": "https://gl.wikipedia.org/wiki?curid=593816", "title": "Llu\u00eds Ricart Benavent", "text": ""}
{"id": "593818", "revid": "5863", "url": "https://gl.wikipedia.org/wiki?curid=593818", "title": "Rosa Rodr\u00edguez-Vaamonde Dom\u00ednguez", "text": ""}
{"id": "593819", "revid": "5863", "url": "https://gl.wikipedia.org/wiki?curid=593819", "title": "Rosa Vaamonde Dom\u00ednguez", "text": ""}
{"id": "593820", "revid": "5863", "url": "https://gl.wikipedia.org/wiki?curid=593820", "title": "Rosa Rodr\u00edguez-Vaamonde", "text": ""}
{"id": "593821", "revid": "5863", "url": "https://gl.wikipedia.org/wiki?curid=593821", "title": "Florencio Rodr\u00edguez-Vaamonde y Roca", "text": ""}
{"id": "593822", "revid": "5863", "url": "https://gl.wikipedia.org/wiki?curid=593822", "title": "Florencio Rodr\u00edguez-Vaamonde Roca", "text": ""}
{"id": "593823", "revid": "5863", "url": "https://gl.wikipedia.org/wiki?curid=593823", "title": "Rosa Rodr\u00edguez Vaamonde de Fuente Alc\u00e1zar", "text": ""}
{"id": "593824", "revid": "5863", "url": "https://gl.wikipedia.org/wiki?curid=593824", "title": "Rosa Rodr\u00edguez Vaamonde de Fuente", "text": ""}
{"id": "593825", "revid": "88215", "url": "https://gl.wikipedia.org/wiki?curid=593825", "title": "Pol Manrubia", "text": "Pol Manrubia Benavent, nado en Bigues i Riells o 6 de xullo de 2000, \u00e9 un xogador de h\u00f3ckey a pat\u00edns catal\u00e1n, que xoga como dianteiro no Deportivo Liceo da OK Liga. \nTraxectoria.\nComezou a xogar ao h\u00f3ckey a pat\u00edns no CHP Bigues i Riells da s\u00faa localidade natal, antes de ingresar na canteira do FC Barcelona. Na tempada 2016/17 fichou polo Vic, co que debutou na OK Liga a seguinte tempada. Na campa\u00f1a 2018/19 xogou no Voltreg\u00e0, onde realizou boas actuaci\u00f3ns e marcou 10 goles, o que lle abriu as portas do Noia, club que o contratou ao remate da tempada.\nNa s\u00faa primeira campa\u00f1a no club de Sant Sadurn\u00ed d'Anoia marcou 15 goles e o seu equipo ocupaba a terceira praza da OK Liga, cando as competici\u00f3ns foron suspendidas por mor da pandemia de COVID-19. Na tempada 2020/21 marcou 20 goles na liga e outros cinco na Liga Europea, na que o seu equipo quedou eliminado na primeira rolda. A pesar da r\u00e1pida eliminaci\u00f3n acabou como o m\u00e1ximo anotador da competici\u00f3n, empatado cos tam\u00e9n espa\u00f1ois Marc Torra e Antonio P\u00e9rez. \nPara a tempada 2021/22 fichou polo Benfica, co que acadou a final do campionato portugu\u00e9s, caendo ante o Porto en cinco partidos. Co boicot dos principais clubs europeos \u00e1 Liga Europea, o Benfica disputou xunto ao outros once equipos a Golden Cup no Pazo dos Deportes de Riazor, callando Pol Manrubia boas actuaci\u00f3ns e levantando o t\u00edtulo na final ante o Barcelos. Comezou a tempada 2022/23 ga\u00f1ando co Benfica a Supercopa de Portugal, pero as chegadas de Nil Roca e Roberto Di Benedetto provocaron que o club lle buscase unha sa\u00edda, polo que en outubro marchou cedido ao Liceo coru\u00f1\u00e9s.\nSelecci\u00f3n espa\u00f1ola.\nFoi internacional coas categor\u00edas inferiores da selecci\u00f3n espa\u00f1ola, conquistando o Europeo sub-20 en 2018 de xeito invicto, cun equipo formado integramente por xogadores catal\u00e1ns."}
{"id": "593828", "revid": "88215", "url": "https://gl.wikipedia.org/wiki?curid=593828", "title": "Pol Manrubia Benavent", "text": ""}
{"id": "593831", "revid": "865", "url": "https://gl.wikipedia.org/wiki?curid=593831", "title": "Acetone", "text": "Acetone foi unha banda estadounidense de rock alternativo formada en 1992 nos \u00c1nxeles, California, polos tres membros principais do grupo Spinout, formado en 1987. A banda estaba composta por Mark Lightcap na guitarra, Richie Lee no baixo e Steve Hadley na bater\u00eda. Acetone disolveuse despois de que Lee se suicidase o 23 de xullo de 2001, con 34 anos de idade.\nEntre as influencias do grupo estaban The Beach Boys, Gram Parsons e The Velvet Underground. Acetone estableceuse como un grupo de rock alternativo, pero a banda incorporou x\u00e9neros \u00e1 s\u00faa m\u00fasica que \u00edan dende a neopsicodelia ata o rock de ra\u00edces, pasando polo country.\nAcetone ten tocado un feixe de veces dende a morte de Lee, destacando unha actuaci\u00f3n con Hope Sandoval, vocalista de Mazzy Star, no ano 2017."}
{"id": "593832", "revid": "88215", "url": "https://gl.wikipedia.org/wiki?curid=593832", "title": "Mart\u00ed Serra", "text": "Mart\u00ed Serra Molist, nado en Sant Hip\u00f2lit de Voltreg\u00e0 o 5 de novembro de 1996, \u00e9 un xogador de h\u00f3ckey a pat\u00edns catal\u00e1n, que xoga como porteiro no Deportivo Liceo da OK Liga. \nTraxectoria.\nNado en Sant Hip\u00f2lit de Voltreg\u00e0, formouse como xogador de h\u00f3ckey a pat\u00edns na canteira do Vic, co que debutou na OK Liga na tempada 2014/15, campa\u00f1a na que se estreou tam\u00e9n na Liga Europea. Xogou no Vic ata 2017, cando se converteu en novo xogador do Calafell, da Primeira Divisi\u00f3n, a segunda categor\u00eda do h\u00f3ckey nacional. Co club tarraconense logrou o ascenso \u00e1 OK Liga na s\u00faa primeira campa\u00f1a e militou outros dous anos na m\u00e1xima categor\u00eda, sendo o porteiro titular do equipo. Entre 2020 e 2022 xogou no Lleida, disputando 69 partidos e proclam\u00e1ndose campi\u00f3n da Copa WSE na tempada 2020/21, tras derrotar ao Sarzana italiano na final disputada en Andorra la Vella.\nEn xu\u00f1o de 2022 anunciouse a s\u00faa fichaxe polo Liceo coru\u00f1\u00e9s, vixente campi\u00f3n de liga, onde ocupou o oco deixado por Marc Grau.\nSelecci\u00f3n espa\u00f1ola.\nEn 2018 foi convocado pola selecci\u00f3n espa\u00f1ola sub-23 para disputar a Copa Latina en Saint-Omer, a onde acudiu como suplente de Blai Roca, proclam\u00e1ndose campi\u00f3n. En novembro de 2021 recibiu a s\u00faa primeira convocatoria coa selecci\u00f3n espa\u00f1ola absoluta, coa que ga\u00f1ou ese mesmo mes o Campionato de Europa, sendo o terceiro porteiro por detr\u00e1s de Marc Grau e Xavi Mali\u00e1n."}
{"id": "593833", "revid": "45576", "url": "https://gl.wikipedia.org/wiki?curid=593833", "title": "Parque Hist\u00f3rico Nacional das Misi\u00f3ns de San Antonio", "text": "As Misi\u00f3ns de San Antonio son un Patrimonio da Humanidade situado en e preto de San Antonio, Texas, Estados Unidos. O Patrimonio da Humanidade consta de cinco sitios de misi\u00f3n, un rancho hist\u00f3rico e propiedades relacionadas. Estes postos avanzados establec\u00e9ronos as ordes relixiosas da igrexa Cat\u00f3lica para espallar o cristianismo entre os nativos locais. Estas misi\u00f3ns formaron parte dun sistema de colonizaci\u00f3n que se estendeu polo suroeste espa\u00f1ol nos s\u00e9culos XVII, XVIII e XIX.\nForon inscritos na Lista do Patrimonio Mundial en 2015. Os seus dese\u00f1os arquitect\u00f3nicos combinan as culturas espa\u00f1ola e Coahuiltecan, inclu\u00edndo s\u00edmbolos cat\u00f3licos e dese\u00f1os ind\u00edxenas. Tam\u00e9n procesan os restos dos sistemas de distribuci\u00f3n de auga, que mostra a combinaci\u00f3n das culturas ind\u00edxenas e colonizadoras. "}
{"id": "593834", "revid": "1888", "url": "https://gl.wikipedia.org/wiki?curid=593834", "title": "Guillermo Mu\u00f1oz Goyanes", "text": "Guillermo Mu\u00f1oz Goyanes, nado en Pontevedra en 1911 e finado en Madrid o 20 de xullo de 1992, foi un enxe\u00f1eiro de montes e pol\u00edtico galego.\nTraxectoria.\nEstudou na Escola Especial de Enxe\u00f1eiros de Montes, rematando en 1943. Doutor enxe\u00f1eiro de Montes. No franquismo foi secretario xeral de Montes, secretario Servizo Nacional de Caza e Pesca, secretario xeral do Consello de Pesca Continental, Caza e Parques Nacionais. Foi membro do comit\u00e9 de redacci\u00f3n da revista \"Montes. Publicaci\u00f3n del Cuerpo de Ingenieros de Montes\". Finou en Madrid o 2 de xullo de 1992.\nVida persoal.\nCasou con Marisefa de Castro Mart\u00ednez."}
{"id": "593835", "revid": "1888", "url": "https://gl.wikipedia.org/wiki?curid=593835", "title": "Guillermo Mu\u00f1oz-Goyanes Baeza", "text": ""}
{"id": "593836", "revid": "27155", "url": "https://gl.wikipedia.org/wiki?curid=593836", "title": "Alosoma", "text": ""}
{"id": "593837", "revid": "27155", "url": "https://gl.wikipedia.org/wiki?curid=593837", "title": "Heterocromosoma", "text": ""}
{"id": "593838", "revid": "88215", "url": "https://gl.wikipedia.org/wiki?curid=593838", "title": "Fran Torres", "text": "Francisco Torres Mer\u00edn, co\u00f1ecido como Fran Torres e tam\u00e9n como Tombita, nado en Mendoza o 10 de setembro de 2004, \u00e9 un xogador de h\u00f3ckey a pat\u00edns arxentino, que xoga como dianteiro no Deportivo Liceo da OK Liga. \nTraxectoria.\nNacido na cidade arxentina de Mendoza, prov\u00e9n dunha familia vencellada ao h\u00f3ckey a pat\u00edns. Seu av\u00f3 Juan Leonardo Torres, alcumado \"Tomba\", xa xogaba ao h\u00f3ckey e del herdou o alcume de \"Tombita\". Seu t\u00edo Leonardo Tomba foi tam\u00e9n xogador e militou como profesional en varios clubs europeos, como o Benfica, o Barcelos ou o Vigo Stick. Fran comezou a xogar no seu pa\u00eds, ata que aos 15 anos puxo rumbo a Galicia para fichar polo Liceo. Na s\u00faa primeira tempada na Coru\u00f1a (2019/20) recibiu as s\u00faas primeiras convocatorias para o filial do club, da OK Liga Prata, ao que se integrou plenamente na campa\u00f1a seguinte.\nO 11 de setembro de 2021 debutou co primeiro equipo do Liceo, ante o Caldes nas semifinais da Supercopa de Espa\u00f1a, competici\u00f3n da que o seu equipo se proclamou campi\u00f3n. Catro meses despois disputou o seu primeiro encontro na OK Liga, fronte ao Manlleu.\nSelecci\u00f3n arxentina.\nInternacional coas categor\u00edas inferiores da selecci\u00f3n arxentina, en 2022 proclamouse campi\u00f3n do mundo j\u00fanior no estadio Aldo Cantoni de San Juan. Os seus dous goles nas semifinais ante Espa\u00f1a, un deles na pr\u00f3rroga, foron fundamentais para que o equipo acadase a final, que acabou conquistando ante Portugal. "}
{"id": "593839", "revid": "27155", "url": "https://gl.wikipedia.org/wiki?curid=593839", "title": "Cromosoma heterot\u00edpico", "text": ""}
{"id": "593840", "revid": "27155", "url": "https://gl.wikipedia.org/wiki?curid=593840", "title": "Idiocromosoma", "text": ""}
{"id": "593841", "revid": "88215", "url": "https://gl.wikipedia.org/wiki?curid=593841", "title": "Francisco Torres Mer\u00edn", "text": ""}
{"id": "593842", "revid": "27155", "url": "https://gl.wikipedia.org/wiki?curid=593842", "title": "Xene SRY", "text": ""}
{"id": "593843", "revid": "27155", "url": "https://gl.wikipedia.org/wiki?curid=593843", "title": "Determinaci\u00f3n do sexo dependente da temperatura", "text": ""}
{"id": "593844", "revid": "98629", "url": "https://gl.wikipedia.org/wiki?curid=593844", "title": "Patricia Moreira", "text": "Patricia Moreira foi directora xerente do secretariado internacional de Transparencia Internacional, organizaci\u00f3n que loita contra a corrupci\u00f3n, entre outubro de 2017 e febreiro de 2020.\nTraxectoria.\nPatricia Moreira ten unha Licenciatura en Econom\u00eda da Universidade de California, un MBA de INSEAD, Francia, e realizou unha investigaci\u00f3n de doutoramento en Emprendimiento Social na Universidade ICADE de Madrid. \nMoreira traballou como consultora de xesti\u00f3n durante dez anos, e logo para a organizaci\u00f3n de axuda espa\u00f1ola Axuda en Acci\u00f3n, chegando ao cargo de directora xeral. \nEn outubro de 2017, Patricia Moreira sucedeu a Cobus de Swardt como directora de Transparencia Internacional . Durante o seu mandato, Moreira aumentou os ingresos da organizaci\u00f3n e reduciu a cantidade de proxectos con fondos insuficientes. \nEn 2019, argumentou que os dereitos dos cidad\u00e1ns e as instituci\u00f3ns democr\u00e1ticas estaban ameazados pola tendencia a r\u00e9ximes m\u00e1is autoritarios e populistas en todo o mundo, aos que se lles deber\u00eda resistir con maiores controis e equilibrios. \nUn artigo de noticias publicado en 2019 por The Guardian informou que o persoal da Secretar\u00eda de Transparencia Internacional queixouse da intimidaci\u00f3n e o acoso dentro da organizaci\u00f3n. Patricia Moreira cuestionou os achados da investigaci\u00f3n e afirmou que non se lle deu a oportunidade de responder as acusaci\u00f3ns. Tras unha denuncia legal de Moreira, Transparencia Internacional viuse obrigada a retirar a publicaci\u00f3n dos informes de investigaci\u00f3n do seu sitio web. Tam\u00e9n presentou unha queixa contra a Xunta de Transparencia Internacional e afirmou que hab\u00eda pol\u00edticas de oficina t\u00f3xicas na organizaci\u00f3n. En febreiro de 2020, foi despedida de Transparencia Internacional sen explicaci\u00f3n. "}
{"id": "593845", "revid": "6493568", "url": "https://gl.wikipedia.org/wiki?curid=593845", "title": "Sara Gonz\u00e1lez Veiga", "text": "Sara Gonz\u00e1lez Veiga, nada en Neda en 1997, \u00e9 unha graduada en Dereito e Relaci\u00f3ns Laborais e escritora galega.\nTraxectoria.\nGraduada en Dereito e Relaci\u00f3ns Laborais pola Universidade de Santiago de Compostela. EN 2022 recibiu un dos premios Valedora do Pobo aos mellores traballos fin de grao (TFG) por \"A\u00ednda que custe respirar: estudo do amianto con perspectiva de x\u00e9nero\" onde analiza a problem\u00e1tica do asbesto cun enfoque feminista e con perspectiva de x\u00e9nero."}
{"id": "593846", "revid": "88215", "url": "https://gl.wikipedia.org/wiki?curid=593846", "title": "Arnau Canal", "text": "Arnau Canal Truy, nado en Sant Hip\u00f2lit de Voltreg\u00e0 o 28 de febreiro de 2000, \u00e9 un xogador de h\u00f3ckey a pat\u00edns catal\u00e1n, que xoga como defensa-medio no Deportivo Liceo da OK Liga. \nTraxectoria.\nFormouse como xogador de h\u00f3ckey a pat\u00edns na canteira do Voltreg\u00e0 da s\u00faa vila natal, debutando co primeiro equipo na OK Liga na tempada 2018/19, con 18 anos. Ao ano seguinte, integrado xa plenamente no primeiro equipo, marcou 10 goles en liga e catro na Copa WSE. As s\u00faas cifras increment\u00e1ronse nas tempadas 2020/21 e 2021/22, con 23 e 24 goles en liga respectivamente. Na segunda delas marcou ademais 10 tantos na Copa WSE, rematando como segundo m\u00e1ximo goleador da competici\u00f3n, s\u00f3 por detr\u00e1s dos 12 do tam\u00e9n catal\u00e1n Mart\u00ed Casas.\nEn xullo de 2022 anunciouse a s\u00faa fichaxe polo Liceo coru\u00f1\u00e9s, vixente campi\u00f3n de liga."}
{"id": "593847", "revid": "88215", "url": "https://gl.wikipedia.org/wiki?curid=593847", "title": "Arnau Canal Truy", "text": ""}
{"id": "593849", "revid": "1093", "url": "https://gl.wikipedia.org/wiki?curid=593849", "title": "Baltimore, Maryland", "text": ""}
{"id": "593851", "revid": "89787", "url": "https://gl.wikipedia.org/wiki?curid=593851", "title": "Mat\u00edas Bridge", "text": "Mat\u00edas Bridge Pergolis, nado en San Juan o 24 de xaneiro de 2001, \u00e9 un xogador de h\u00f3ckey a pat\u00edns arxentino, que xoga como porteiro no Deportivo Liceo da OK Liga. \nTraxectoria.\nNaceu nunha familia moi vencellada ao h\u00f3ckey a pat\u00edns, sendo fillo de Alfred Bridge, hist\u00f3rico xogador do Uni\u00f3n Estudiantil de San Juan e campi\u00f3n do mundo coa selecci\u00f3n arxentina en 1995, irm\u00e1n m\u00e1is novo de Facundo Bridge, tam\u00e9n xogador profesional e igualmente campi\u00f3n mundial, e irm\u00e1n maior de Lucas Bridge, campi\u00f3n mundial sub-19. Mat\u00edas comezou a s\u00faa carreira no Banco Hispano, pasando aos 16 anos ao Uni\u00f3n Estudiantil, no que militou durante os seguintes tres anos, coincidindo en ambos equipos con seu irm\u00e1n. En 2019 foi elixido polo \"Diario de Cuyo\" como o mellor xogador do ano na Arxentina.\nEn xullo de 2020 deu o salto ao h\u00f3ckey europeo e fichou polo filial do Liceo coru\u00f1\u00e9s, club en cuxo primeiro equipo militaba o seu irm\u00e1n Facundo. Foi o gardameta titular do filial na OK Liga Prata durante as tempadas 2020/21 e 2021/22 e na segunda delas debutou co primeiro equipo na OK Liga, na derradeira xornada ante o Manlleu, substitu\u00edndo no segundo tempo ao coru\u00f1\u00e9s Mart\u00edn Rodr\u00edguez. O club coru\u00f1\u00e9s proclamouse campi\u00f3n de liga esa mesma campa\u00f1a. Para a tempada 2022/23 converteuse no segundo porteiro do primeiro equipo, por detr\u00e1s de Mart\u00ed Serra.\nSelecci\u00f3n arxentina.\nEn 2019 capitaneou a selecci\u00f3n arxentina que se proclamou subcampioa mundial sub-19 en Barcelona. Tres anos despois disputou coa selecci\u00f3n absoluta o Campionato do Mundo de 2022, sendo o terceiro porteiro dun equipo no que tam\u00e9n estaba o seu irm\u00e1n Facundo. O conxunto \"albiceleste\" proclamouse campi\u00f3n ao derrotar a Portugal na final disputada no Estadio Aldo Cantoni de San Juan, a cidade natal da familia Bridge e berce do h\u00f3ckey arxentino."}
{"id": "593853", "revid": "89787", "url": "https://gl.wikipedia.org/wiki?curid=593853", "title": "Somerx\u00edbel (embarcaci\u00f3n)", "text": "Un somerx\u00edbel ou somerxible, sumerxible, submerxible ou submerx\u00edbel (de \"submersi\u00f3n\"; en portugu\u00e9s \"submers\u00edvel,\" en castel\u00e1n \"sumergible\" e en ingl\u00e9s \"submersible\") \u00e9 un pequeno veh\u00edculo dese\u00f1ado para operar debaixo da auga. O termo util\u00edzase a mi\u00fado para diferenciarse doutros veh\u00edculos submarinos co\u00f1ecidos como submarinos, porque o submarino \u00e9 un buque totalmente aut\u00f3nomo, capaz de renovar a s\u00faa propia enerx\u00eda e renovar aire, mentres que un somerx\u00edbel \u00e9 normalmente alimentado por un barco, por unha plataforma, por unha tripulaci\u00f3n de costa ou \u00e1s veces por un submarino maior. Por\u00e9n, de uso com\u00fan polo p\u00fablico en xeral, a palabra \"submarino\" p\u00f3dese usar para describir un buque que, por definici\u00f3n t\u00e9cnica, \u00e9 en realidade un somerx\u00edbel. Hai moitos tipos de somerx\u00edbeis, inclu\u00edndo buques tripulados e non tripulados, tam\u00e9n co\u00f1ecidos como veh\u00edculos operados a distancia ou ROV (\"remotely operated vehicles\"). Os somerx\u00edbeis te\u00f1en moitos usos en todo o mundo, como en oceanograf\u00eda, arqueolox\u00eda submarina, exploraci\u00f3n oce\u00e1nica, aventura, mantemento e recuperaci\u00f3n de equipos e videograf\u00eda submarina.\nROVs.\nOs pequenos somerx\u00edbeis non tripulados chamados ROV \u00fasanse amplamente hoxe en d\u00eda para traballar en augas demasiado profundas ou demasiado perigosas para os mergulladores.\nOs veh\u00edculos operados a distancia reparan plataformas petrol\u00edferas e conectan cables aos barcos afundidos para levantalos. Estes veh\u00edculos est\u00e1n conectados por un cabo (un cable groso que proporciona enerx\u00eda e comunicaci\u00f3ns) a un centro de control dun barco. Os operadores do barco te\u00f1en acceso \u00e1s imaxes de v\u00eddeo enviadas polo robot e poden controlar os seus propulsores e o brazo mec\u00e1nico. O afundimento do \"Titanic\" foi explorado por tal veh\u00edculo, as\u00ed como por un barco tripulado."}
{"id": "593854", "revid": "111586", "url": "https://gl.wikipedia.org/wiki?curid=593854", "title": "Somerxible (embarcaci\u00f3n)", "text": ""}
{"id": "593856", "revid": "1093", "url": "https://gl.wikipedia.org/wiki?curid=593856", "title": "Gulosus aristotelis", "text": ""}
{"id": "593857", "revid": "22570", "url": "https://gl.wikipedia.org/wiki?curid=593857", "title": "Gulosus", "text": "Gulosus \u00e9 un x\u00e9nero de aves da orde dos suliformes e familia dos falacrocor\u00e1cidos.\nNa actualidade reco\u00f1\u00e9cese no x\u00e9nero unha soa especies vivente, o \"Gulosus aristotelis\", ou corvo mari\u00f1o cristado.\nTaxonom\u00eda.\nO corvo mari\u00f1o cristado foi durante m\u00e1is de dous s\u00e9culos integrado no x\u00e9nero \"Phalacrocorax\", e canda o outro corvo mari\u00f1o galego e outras especies, pero un estudo de 2014 atopou que a s\u00faa xen\u00e9tica era m\u00e1is semellante aos x\u00e9neros \"Nannopterum\" e \"Leucocarbo\" do que \u00e1s especies que se agrupaban no resto do \"Phalacrocorax\" e no \"Urile\"; xaquelogo prop\u00faxose un novo x\u00e9nero, \"Gulosus\", do que esta especie \u00e9 a \u00fanica representante. Este novo x\u00e9nero comezou a ser aceptado xeralmente en 2021. Est\u00edmase que o x\u00e9nero \"Gulosus\" debeu arredarse do conxunto de \"Nannopterum-Leucocarbo\" hai uns 9 - 11,2 mill\u00f3ns de anos.\nSubespecies.\nExisten tres subespecies:\nAs subespecies dist\u00ednguense lixeiramente no tama\u00f1o e a cor dos exemplares novos. Algunhas evidencias recentes suxiren que os exemplares da costa atl\u00e1ntica do suroeste de Europa son distintos das outras tres subespecies, e poder\u00edan constitu\u00edr unha subespecie nova (Y\u00e9sou et al., \"Brit. Birds\" 98: 369-370, 2005)."}
{"id": "593861", "revid": "127505", "url": "https://gl.wikipedia.org/wiki?curid=593861", "title": "Bispo (rapeiro)", "text": "Pedro Bispo, co\u00f1ecido artisticamente coma Bispo, nado o 12 de abril de 1992, \u00e9 un rapeiro portugu\u00e9s. \nTraxectoria.\nO 16 de xaneiro de 2020, Bispo anunciou o seu propio selo discogr\u00e1fico, Mentalidade Free, asinando a Ivandro como o seu primeiro artista. Colaboraron na canci\u00f3n \"Essa Saia\", que xa conta con m\u00e1is de 15 mill\u00f3ns de reproduci\u00f3ns en Spotify."}
{"id": "593862", "revid": "23204", "url": "https://gl.wikipedia.org/wiki?curid=593862", "title": "White Noise (filme de 2022)", "text": "White Noise \u00e9 un filme brit\u00e1nico-estadounidense de 2022 escrito e dirixido por Noah Baumbach. \u00c9 unha adaptaci\u00f3n da novela hom\u00f3nima de 1985 escrita por Don DeLillo. \u00c9 a primeira longametraxe dirixida por Baumbach que non se basea nunha historia orixinal propia. Est\u00e1 protagonizado por Adam Driver, Greta Gerwig, Don Cheadle, Raffey Cassidy, Sam Nivola e May Nivola. Ambientada na d\u00e9cada de 1980, a historia segue a vida dun acad\u00e9mico e a s\u00faa familia cuxas vidas cambian despois dun accidente que contamina o aire preto da s\u00faa casa."}
{"id": "593864", "revid": "89787", "url": "https://gl.wikipedia.org/wiki?curid=593864", "title": "Main Hoon Na", "text": "Main Hoon Na (en ) \u00e9 un filme indio de 2004 rodado en lingua hindi escrito e dirixido por Farah Khan, no seu debut como director. Est\u00e1 protagonizado por Shah Rukh Khan, Sushmita Sen, Sunil Shetty, Amrita Rao e Zayed Khan, e conta a historia do comandante Ram Sharma, que \u00e9 enviado nunha misi\u00f3n encuberta como estudante para protexer a filla do xeneral dun perigoso soldado renegado.\nRemake.\nEn 2008, o filme tivo un remake en lingua t\u00e1mil titulado \"Aegan\"."}
{"id": "593865", "revid": "5863", "url": "https://gl.wikipedia.org/wiki?curid=593865", "title": "Fiadoras", "text": ""}
{"id": "593867", "revid": "23204", "url": "https://gl.wikipedia.org/wiki?curid=593867", "title": "Os compa\u00f1eiros do barrio", "text": "Os compa\u00f1eiros do barrio (en ; ou simplemente \"Don't Be a Menace\") \u00e9 un filme estadounidense de 1996 dirixido por Paris Barclay no seu debut como director. Foi escrito por Phil Beauman, con achegas dos protagonistas Shawn Wayans e Marlon Wayans. No filme, dous curm\u00e1ns exploran o mundo surrealista e c\u00f3mico de South Central Los Angeles.\nEstreouse en lingua galega o 26 de setembro de 2000 a trav\u00e9s da TVG."}
{"id": "593869", "revid": "23204", "url": "https://gl.wikipedia.org/wiki?curid=593869", "title": "Don't Be a Menace to South Central While Drinking Your Juice in the Hood", "text": ""}
{"id": "593871", "revid": "98629", "url": "https://gl.wikipedia.org/wiki?curid=593871", "title": "The Good Nurse", "text": "The Good Nurse \u00e9 un filme estadounidense de 2022 dirixido por Tobias Lindholm. Est\u00e1 protagonizado por Jessica Chastain e Eddie Redmayne, e conta a historia de Amy Loughren, unha enfermeira da quenda da noite que descobre que o seu compa\u00f1eiro Charles Cullen \u00e9 un asasino en serie. O filme bas\u00e9ase no escrito por Charles Graeber que relata sucesos reais. Foi escrito por Krysty Wilson-Cairns e o resto do elenco est\u00e1 composto por Nnamdi Asomugha, Kim Dickens e Noah Emmerich.\n\"The Good Nurse\" estreouse no Festival Internacional de Cinema de Toronto o 11 de setembro de 2022, e estreouse en cinemas seleccionados o 19 de outubro, antes de lanzarse en Netflix o 26 de outubro de 2022, onde conta cunha versi\u00f3n subtitulada en galego."}
{"id": "593875", "revid": "23204", "url": "https://gl.wikipedia.org/wiki?curid=593875", "title": "Capturing the Killer Nurse", "text": "Capturing the Killer Nurse \u00e9 un filme documental brit\u00e1nico de 2022 dirixido por Tim Travers Hawkins. O filme trata sobre o asasino en serie Charles Cullen e como os investigadores puideron demostrar que Cullen estaba matando pacientes mentres traballaba como enfermeiro en hospitais e nunha residencia de anci\u00e1ns nos Estados Unidos. O filme bas\u00e9ase no libro de 2013 \"\" de Charles Graeber e foi escrito por Tim Travers Hawkins xunto con Robin Ockleford. Foi producido por Sandpaper Films e Fifty Fifty Post. Estreouse en li\u00f1a o 11 de novembro de 2022 a trav\u00e9s de Netflix.\nContexto.\nCharles Cullen confesou ter asasinado arredor de 40 persoas en nove hospitais e unha residencia de anci\u00e1ns durante os 16 anos que traballou como enfermeiro en Nova Jersey e Pensilvania. Existen sospeitas de que o n\u00famero poder\u00eda ser significativamente maior. Case todos os hospitais nos que traballou albergaron sospeitas de que estaba a po\u00f1er en perigo os pacientes, pero ning\u00fan deles informou das s\u00faas preocupaci\u00f3ns aos seguintes destinos laborais de Cullen."}
{"id": "593878", "revid": "23204", "url": "https://gl.wikipedia.org/wiki?curid=593878", "title": "Boomerang Fu", "text": "Boomerang Fu, \u00e9 un xogo de acci\u00f3n con boomerangs -o xogo pertence aos co\u00f1ecidos como Battle Royale- protagonizado por criaturas antropom\u00f3rficas con forma de comida, desenvolvido por Cranky Watermelon. Permite que ata seis xogadores xoguen localmente. O xogo foi lanzado para as plataformas: Windows, Nintendo Switch e Xbox One o 13 de agosto de 2020. Para PlayStation 4 e PlayStation 5 o 13 de xaneiro de 2022.\nComo se xoga?\nPodes seleccionar un dos 14 personaxes de comida desbloqueables1: Berenxena, Aguacate, Pl\u00e1tano, Leite, Sand\u00eda, Rosca, Caf\u00e9, Xeado, Pan, Touci\u00f1o, Cenoria, Sushi, Hamburguesa, Salsa Picante.2\nCada participante pode fuxir ou loitar contra os adversarios cun boomerang ou coa axuda de poderes que atopar\u00e1s como elementos en forma de libro distribu\u00eddos no escenario. Os poderes van desde a teletransportaci\u00f3n, a transformaci\u00f3n en obxectos ou a queima dos teus inimigos1\nAgradecementos.\nBoomerang Fu foi galardoado coa Mellor Gameplay nos Australian Game Developer Awards de 2020. O xogo tam\u00e9n foi nomeado como Mellor Son e Xogo do Ano, pero perdeu ante Audioplay: Alien Strike e Moving Out, respectivamente. Tam\u00e9n recibiu un nomeamento ao mellor son para medios interactivos nos Australian Screen Sound Guild Awards de 2020."}
{"id": "593879", "revid": "15490", "url": "https://gl.wikipedia.org/wiki?curid=593879", "title": "Home peixe", "text": "O home peixe \u00e9 un ser da mitolox\u00eda galega que cruza a diario as correntes do r\u00edo Mi\u00f1o. Leva un gorro vermello na cabeza. Crese que ten relaci\u00f3n cos xacios ou os xenios de auga e comparten con eles caracter\u00edsticas como os dentes verdes e os brazos curtos como aletas.\nNoutras culturas.\nOs homes peixe te\u00f1en parentesco cos trit\u00f3ns, os \"mer-men\" brit\u00e1nicos, os \"merrows\" irlandeses, os \"neckers\" neerlandeses, os \"daione-mara\" escoceses, os \"havman\" escandinavos e os \"n\u00f6kke\" n\u00f3rdicos."}
{"id": "593881", "revid": "23204", "url": "https://gl.wikipedia.org/wiki?curid=593881", "title": "Lingua huilliche", "text": "O huilliche (tam\u00e9n soletreado williche, huiliche ou veliche) \u00e9 unha lingua moribunda pertencente \u00e1 familia das linguas araucanas. En 1982, era falada por 2\u00a0000 membros do pobo huilliche en Chile, mais no 2012 s\u00f3 restaban uns poucos falantes de idade avanzada. \u00c9 falada nas rexi\u00f3ns de Los Lagos e de Los R\u00edos, nos vales monta\u00f1osos entre a cidade de Valdivia e o arquip\u00e9lago de Chilo\u00e9 no sur.\nO huilliche componse de d\u00faas variedades, chamadas huillichesungun e tsesungun polos seus falantes. O huillichesungun \u00e9 falada en Wequetrumao, na illa de Chilo\u00e9, e o tsesungun \u00e9 falada en Choroy Traiguen, na costa da provincia de Osorno. O huilliche est\u00e1 estreitamente relacionado co mapuche, a lingua do pobo hom\u00f3nimo, a\u00ednda que se precisan m\u00e1is investigaci\u00f3ns para determinar o grao de intelixibilidade mutua entre ambos."}
{"id": "593884", "revid": "23204", "url": "https://gl.wikipedia.org/wiki?curid=593884", "title": "Lingua williche", "text": ""}
{"id": "593885", "revid": "23204", "url": "https://gl.wikipedia.org/wiki?curid=593885", "title": "Lingua huiliche", "text": ""}
{"id": "593886", "revid": "23204", "url": "https://gl.wikipedia.org/wiki?curid=593886", "title": "Lingua veliche", "text": ""}
{"id": "593887", "revid": "82922", "url": "https://gl.wikipedia.org/wiki?curid=593887", "title": "De correctione rusticorum", "text": "De correctione rusticorum ('Da correcci\u00f3n dos r\u00fasticos'), tam\u00e9n co\u00f1ecido como Pro castigatione rusticorum ('para o castigo dos r\u00fasticos') \u00e9 un serm\u00f3n catequ\u00e9tico elaborado por Marti\u00f1o de Dumio, para a instruci\u00f3n do clero cristi\u00e1n do reino suevo de Galicia. \nCaracter\u00edsticas.\nO texto, escrito como unha carta ao bispo Polemio de Astorga, \u00e9 na realidade un serm\u00f3n preparado para a lectura p\u00fablica. Constit\u00fae un manual pr\u00e1ctico para asistir o clero cristi\u00e1n na s\u00faa labor evanxelizadora. A previsi\u00f3n, no Segundo Concilio de Braga, dun documento destas caracter\u00edsticas serve para datar o escrito, consider\u00e1ndose que debeu ser elaborado pouco despois da asemblea de bispos galaicos, que tivo lugar no ano 572, en tempos do rei Miro.\nO \"correctione\" fai unha listaxe das principais pr\u00e1cticas id\u00f3latras presentes na \u00e9poca, e explica como estas se orixinaron. O escrito permite co\u00f1ecer parte das crenzas e ideas relixiosas dos habitantes da Galicia do s\u00e9culo VI. Estes, segundo Marti\u00f1o:\nTam\u00e9n celebraban as vulcanais (festas na honra de Vulcano) e segu\u00edan o calendario romano, que asignaba aos d\u00edas da semana os nomes dos seus principais deuses (Marte, Mercurio, X\u00fapiter,etc.). Para Marti\u00f1o, os d\u00edas deb\u00edan pasar a contarse por \"feiras\", conforme a liturxia crist\u00ed\u00e1n. Tal e como a\u00ednda se fai en Portugal e, at\u00e9 hai pouco, na propia Galiza. "}
{"id": "593890", "revid": "1131", "url": "https://gl.wikipedia.org/wiki?curid=593890", "title": "Tesouro", "text": "Un tesouro \u00e9 un conxunto de cousas preciosas, como xoias, di\u00f1eiro ou obxectos de valor, gardado ou agochado:"}
{"id": "593891", "revid": "65337", "url": "https://gl.wikipedia.org/wiki?curid=593891", "title": "Tesouro de Overton", "text": "O tesouro de Overton \u00e9 un tesouro composto por 37 moedas romanas de prata dos s\u00e9culos I a III d. C., descuberto en 2016 en Overton, Yorkshire Norte, Inglaterra. \nDescuberta e escavaci\u00f3n.\nO tesouro foi achado por un detector de metais o 24 de setembro de 2016, nunha leira pr\u00f3xima a Overton, en Yorkshire Norte, e a s\u00faa aparici\u00f3n foille comunicada, como \u00e9 preceptivo, ao \"Portable Antiquities Scheme\".\nContido.\nO tesouro cont\u00e9n 37 moedas de prata, todas elas denarios, que foron emitidas entre o reinado de Domiciano como emperador menor do seu pai Vespasiano (69-79 d. C.) e o reinado de Septimio Severo (198-209 d. C.). Foron emitidas a nome de 17 autoridades diferentes e a m\u00e1is recente data de 205 d. C. \nMalia a gran variedade de datas, todas as moedas poder\u00edan ter estado en circulaci\u00f3n a principios do s\u00e9culo III. \n\u00c9 probable que as moedas fosen depositadas nun recipiente de cer\u00e1mica, do que s\u00f3 se acharon alg\u00fans fragmentos.\nConservaci\u00f3n.\nLogo de ser declarado formalmente como \"tesouro\", ao cumprir os requisitos necesarios para iso consonte a Lei do Tesouro de 1996, o achado foi adquirido polo Museo de Yorkshire a principios de 2018 e exp\u00faxose ao p\u00fablico por primeira vez en outubro dese mesmo ano."}
{"id": "593892", "revid": "89787", "url": "https://gl.wikipedia.org/wiki?curid=593892", "title": "Tesouro de Shrewsbury", "text": "O tesouro de Shrewsbury (tam\u00e9n co\u00f1ecido como tesouro de Shropshire) \u00e9 un tesouro composto por 9.315 moedas romanas de bronce descuberto en agosto de 2009 nunha leira preto de Shrewsbury, Shropshire, en Inglaterra. As moedas ach\u00e1ronse nunha gran vasilla de cer\u00e1mica que foi soterrada arredor do ano 335 d. C. \nDescuberta e escavaci\u00f3n.\nO tesouro foi achado por Nic Davies coa axuda dun detector de metais, soterrado no interior dunha vasilla marr\u00f3n nunha leira labrada, xunto a un sendeiro, s\u00f3 un mes despois de se iniciar na detecci\u00f3n de metais como afecci\u00f3n, e constitu\u00edu o seu primeiro achado.\nDavies desco\u00f1ec\u00eda que cumpr\u00eda o permiso do propietario para detectar metais nas s\u00faas terras, e cando localizou o tesouro desenterrou el mesmo o recipiente, a\u00ednda que logo o levou para llo amosar a Peter Reavill, funcionario encargado dos achados da instituci\u00f3n gobernamental \"Portable Antiquities Scheme\" para Herefordshire e Shropshire. Posteriormente, Davies conduciu a Reavill e os arque\u00f3logos do Consello do Condado de Shropshire ao lugar do achado, onde se levou a cabo unha pequena escavaci\u00f3n. Esta intervenci\u00f3n revelou que a vasilla probablemente fose colocada no chan parcialmente chea \u2014con moedas datadas en torno ao ano 320 d. C.\u2014, e que posteriormente se reencher\u00eda con moedas datadas entre os anos 333 e 335 d. C., antes de a cubrir cunha gran pedra para marcar o lugar. \nA parte superior da vasilla estaba escachada, e recuper\u00e1ronse unhas 300 moedas esparexidas polos arredores do lugar do achado. O peso total da vasilla e as moedas era duns 16 quilogramos.\nLogo de conclu\u00edr a escavaci\u00f3n, o tesouro enviouse ao Museo Brit\u00e1nico, en Londres, onde o seu Departamento de Moedas e Medallas se encargou da a s\u00faa limpeza e conservaci\u00f3n.\nContido.\nA maior\u00eda das moedas (9.297) son \"nummi\" de bronce, algunhas delas con restos de ba\u00f1o de prata, e datan do per\u00edodo abranguido entre 313 e 335 d. C., que corresponde \u00e1 derradeira parte do reinado de Constantino I (306-337) e \u00e1 \u00e9poca de reinado conxunto dos seus tres fillos: Constantino II (337-340), Constancio II (337-361) e Constante (337-350). Tam\u00e9n se acharon 18 exemplares de antoninianos \"radiados\" datados entre 260 e 293 d. C.\nNo cadro seguinte refl\u00edctese a distrubuci\u00f3n por cecas e por per\u00edodos nos 9.297 \"nummi\" achados no tesouro de Shrewsbury:\nAdemais das moedas, no fondo do recipiente cer\u00e1mico achouse un cravo de ferro e un fragmento de tecido. \u00c9 moi pouco habitual que un material org\u00e1nico se mante\u00f1a tanto tempo, mais o cobre das moedas foi o que, neste caso, impediu a descomposici\u00f3n do tecido. Crese que se pode tratar dos restos dunha bolsa que foi pechada co cravo e que se introduciu coas moedas a modo de ofrenda votiva.\nReavill especulou con que, dado que a Britania produc\u00eda alimentos para exportar a outras partes do Imperio Romano durante o reinado de Constantino I, as moedas puidesen representar o pagamento a un agricultor ou a unha comunidade agraria por unha colleita, e que o di\u00f1eiro puido ser soterrado para a s\u00faa custodia e para ser retirado logo, cando fose necesario.\nConservaci\u00f3n.\nO 25 de outubro de 2011, un perito que examinou as moedas declarou que o achado cumpr\u00eda os criterios para ser considerado un tesouro, consonte a Lei do Tesouro de 1996, que prev\u00e9 que posteriormente sexa valorado polo Comit\u00e9 de Valoraci\u00f3n de Tesouros e se lle pague unha recompensa ao propietario e ao descubridor. O m\u00e1is habitual \u00e9 que a cantidade resultante desa taxaci\u00f3n se reparta a partes iguais entre o propietario e o descubridor, mais, segundo os termos da Lei do Tesouro de 1996, se a descuberta se produciu mentres se traspasaba unha propiedade \u2014como foi o caso do tesouro de Shrewsbury\u2014, o descubridor pode obter unha recompensa reducida ou mesmo ningunha.\nO Servizo de Museos do Consello do Condado de Shropshire adquiriu o tesouro, e desde maio de 2021 exh\u00edbese de xeito permanente na galer\u00eda de Roma do Museo e Galer\u00eda de Arte de Shrewsbury."}
{"id": "593893", "revid": "65337", "url": "https://gl.wikipedia.org/wiki?curid=593893", "title": "Tesouro de Shropshire", "text": ""}
