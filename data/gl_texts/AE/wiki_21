{"id": "602143", "revid": "89787", "url": "https://gl.wikipedia.org/wiki?curid=602143", "title": "Xene supresor de tumores", "text": "Un xene supresor de tumores ou antioncoxene, \u00e9 un xene que regula a c\u00e9lula durante a divisi\u00f3n celular. Se a c\u00e9lula crecese incontrolablemente, orixinar\u00eda un cancro. Cando un xene supresor de tumores muta, isto causa unha perda ou reduci\u00f3n da s\u00faa funci\u00f3n. En combinaci\u00f3n con outras mutaci\u00f3ns xen\u00e9ticas, isto poder\u00eda permitir que a c\u00e9lula se replicase anormalmente. A perda de funci\u00f3n destes xenes pode ser incluso m\u00e1is significativa para o desenvolvemento de cancros humanos que a activaci\u00f3n de oncoxenes.\nOs xenes supresores de tumores poden agruparse nas seguintes categor\u00edas: xenes conserxes (\"caretaker\"), xenes porteiros (\"gatekeeper\") e, m\u00e1is recentemente, xenes paisaxistas (\"landscaper\"). Os xenes conserxes aseguran a estabilidade do xenoma por medio da reparaci\u00f3n do ADN e, en consecuencia, ao mutaren permiten a acumulaci\u00f3n de mutaci\u00f3ns. Por outra parte, os xenes porteiros regulan directamente a proliferaci\u00f3n celular ao inhibiren a progresi\u00f3n do ciclo celular ou inducir a apoptose. Finalmente, os xenes paisaxistas regulan a proliferaci\u00f3n ao contribu\u00edren ao ambiente que rodea a c\u00e9lula, e cando mutan poden causar un ambiente que promove unha proliferaci\u00f3n non regulada. Os esquemas de clasificaci\u00f3n est\u00e1n evolucionando a medida que se fan avances m\u00e9dicos en campos como a biolox\u00eda molecular, xen\u00e9tica e epixen\u00e9tica.\nHistoria.\nO descubrimento dos oncoxenes e a s\u00faa capacidade de desregular procesos celulares relacionados coa proliferaci\u00f3n celular e o desenvolvemento apareceu primeiro na literatura como algo oposto \u00e1 idea dos xenes supresores de tumores. Por\u00e9n, a idea de que unha mutaci\u00f3n xen\u00e9tica orixinase un incremento do crecemento tumoral deu paso a outra posible explicaci\u00f3n xen\u00e9tica, a de que hai xenes que exercen un papel na diminuci\u00f3n do crecemento celular e do desenvolvemento das c\u00e9lulas. Esta idea non se solidificou ata que se realizaron os experimentos de Henry Harris sobre hibridaci\u00f3n de c\u00e9lulas som\u00e1ticas en 1969.\nNos experimentos de Harris fusion\u00e1banse c\u00e9lulas tumorais con c\u00e9lulas som\u00e1ticas normais para obter c\u00e9lulas h\u00edbridas. As c\u00e9lulas obtidas ti\u00f1an cromosomas de ambas as c\u00e9lulas parentais e ao proliferaren, unha maior\u00eda destas c\u00e9lulas h\u00edbridas non ti\u00f1a a capacidade de orixinar tumores en animais. A supresi\u00f3n da tumorixenicidade nestas c\u00e9lulas h\u00edbridas levou a que se formulase a hip\u00f3tese de que os xenes nunha c\u00e9lula som\u00e1tica normal realizaban acci\u00f3ns inhibitorias para parar o crecemento dos tumores. Esta hip\u00f3tese inicial levou finalmente ao descubrimento do primeiro xene supresor de tumores cl\u00e1sico por Alfred Knudson, co\u00f1ecido como xene Rb, que codifica a prote\u00edna supresora do tumor retinoblastoma.\nAlfred Knudson, un pediatra e xen\u00e9tico do canco, propuxo que para que se desenvolvese o retinoblastoma, eran necesarias d\u00faas mutaci\u00f3ns al\u00e9licas para perder as copias funcionais dos dous xenes Rb, o que causaba a tumorixenicidade. Knudson observou que a mi\u00fado o retinoblastoma se desenvolv\u00eda en ambos ollos en pacientes novos nos primeiros anos de vida, mentres que nalg\u00fans raros casos o retinoblastoma se desenvolv\u00eda m\u00e1is tarde na vida e s\u00f3 era unilateral. Este padr\u00f3n de desenvolvemento \u00fanico serviulle a Knudson e outros grupos cient\u00edficos en 1971 a hipotetizar correctamente que o desenvolvemento temper\u00e1n do retinoblastoma era causado pola herdanza xen\u00e9tica dunha mutaci\u00f3n de perda de funci\u00f3n nun xene RB de li\u00f1a xerminal seguido dunha mutaci\u00f3n \"de novo\" posterior no seu alelo funcional Rb. A aparici\u00f3n m\u00e1is espor\u00e1dica do desenvolvemento unilateral de retinoblastoma hipotetizouse que se desenvolv\u00eda moito m\u00e1is tarde na vida debido a d\u00faas mutaci\u00f3ns \"de novo\" que eran necesarias para a perda completa das propiedades supresoras de tumores. Este descubrimento constitu\u00edu a base da hip\u00f3tese dos dous impactos. Para verificar que a perda de funci\u00f3n dos xenes supresores de tumores causa un incremento de tumorixenicidade, realiz\u00e1ronse experimentos de deleci\u00f3n intersticial no cromosoma 13q14 para observar o efecto de eliminar os loci do xene Rb. Esta deleci\u00f3n causou un incremento do crecemento tumoral no retinoblastoma, o que suxer\u00eda que a perda ou inactivaci\u00f3n dun xene supresor de tumores pode incrementar a tumorixenicidade.\nHip\u00f3tese dos dous impactos.\nA diferenza dos oncoxenes, os xenes supresores de tumores xeralmente seguen a hip\u00f3tese dos dous impactos (\"two-hit hypothesis\"), que afirma que deben estar afectados os dous alelos que codifican unha determinada prote\u00edna para que se manifeste un efecto. Se s\u00f3 un dos alelos do xene est\u00e1 danado, o outro a\u00ednda pode producir suficiente cantidade da prote\u00edna correcta para manter apropiadamente a funci\u00f3n. Noutras palabras, os alelos supresores de tumores mutantes son xeralmente recesivos, mentres que os alelos de oncoxenes mutantes son tipicamente dominantes.\nA hip\u00f3tese prop\u00faxoa A.G. Knudson para casos de retinoblastoma. Observou que o 40% dos casos en EUA desta doenza eran causados por unha mutaci\u00f3n na li\u00f1a xerminal. Por\u00e9n, os proxenitores afectados pod\u00edan ter fillos sen a doenza, pero os fillos non afectados ti\u00f1an de adultos fillos con retinoblastoma. Isto indica que se pode herdar unha li\u00f1a xerminal mutada pero non desenvolver a doenza. Knudson observou que a idade do comezo do retinoblastoma segu\u00eda unha cin\u00e9tica de segunda orde, o que implicaba que cumpr\u00edan dous eventos xen\u00e9ticos independentes para a manifestaci\u00f3n do retinoblastoma. Reco\u00f1eceu que isto era consistente coa presenza dunha mutaci\u00f3n recesiva que afectaba a un s\u00f3 xene, pero que se necesitaba unha mutaci\u00f3n bial\u00e9lica para a aparici\u00f3n do tumor. Os casos hereditarios implican unha mutaci\u00f3n herdada e ademais unha soa mutaci\u00f3n adicional no alelo normal. O retinoblastoma non hereditario necesitaba d\u00faas mutaci\u00f3ns, unha en cada alelo. Knudson tam\u00e9n sinalou que os casos hereditarios adoitaban desenvolver tumores bilaterais e aparec\u00edan nunha etapa temper\u00e1n da vida, comparados cos non hereditarios, nos que os individuos s\u00f3 eran afectados por un tumor nun dos ollos.\nHai excepci\u00f3ns \u00e1 regra dos dous impactos para os supresores de tumores, como certas mutaci\u00f3ns no produto x\u00e9nico p53. As mutaci\u00f3ns en p53 poden funcionar como dominantes negativas, o que significa que unha prote\u00edna p53 mutada pode impedir o funcionamento da prote\u00edna natural producida polo alelo non mutado. Outros xenes supresores de tumores que non seguen a regra dos dous impactos son os que presentan haploinsuficiencia, como PTCH no meduloblastoma e NF1 no neurofibroma. Outro exemplo \u00e9 p27, un inhibidor do ciclo celular, que cando ten mutado un dos alelos causa un incremento da susceptibilidade a carcin\u00f3xenos.\nFunci\u00f3ns.\nAs prote\u00ednas codificadas pola maior\u00eda dos xenes supresores de tumores inhiben a proliferaci\u00f3n ou supervivencia celular. Por tanto, a inactivaci\u00f3n de xenes supresores de tumores orixina o desenvolvemento de tumores ao eliminar as prote\u00ednas reguladoras negativas. Na maior pate dos casos, as prote\u00ednas supresoras de tumores inhiben as mesmas v\u00edas regulatorias celulares que son estimuladas polos produtos dos oncoxenes. A\u00ednda que os xenes supresores de tumores te\u00f1en a mesma funci\u00f3n principal, te\u00f1en varios mecanismos de acci\u00f3n, que realizan os seus produtos transcritos, entre os que est\u00e1n os seguintes:\nInfluencias epixen\u00e9ticas.\nA expresi\u00f3n dos xenes, inclu\u00edndo os supresores de tumores, pode modificarse por alteraci\u00f3ns bioqu\u00edmicas, como a metilaci\u00f3n do ADN. A metilaci\u00f3n \u00e9 un exemplo de modificaci\u00f3n epixen\u00e9tica, que comunmente regula a expresi\u00f3n de xenes de mam\u00edferos. A adici\u00f3n dun grupo metilo \u00e1 cola dunha histona ou directamente no ADN causa que os nucleosomas se empaqueten apertadamente restrinxindo a transcrici\u00f3n de todos os xenes da rexi\u00f3n afectada. Este proceso non s\u00f3 ten a capacidade de inhibir a expresi\u00f3n x\u00e9nica, sen\u00f3n que tam\u00e9n pode incrementar a probabilidade de mutaci\u00f3ns. Stephen Baylin observou que se rexi\u00f3ns promotoras experimentan hipermetilaci\u00f3n, isto pode resultar en posteriores erros na transcrici\u00f3n, silenciamento do xene supresor de tumores, pregamento incorrecto de prote\u00ednas e finalmente o crecemento dun cancro. Baylin et al. atoparon inhibidores da metilaci\u00f3n chamados azacitidina e decitabina. Estes compostos poden axudar a previr o cancro ao induciren a reexpresi\u00f3n de xenes previamente silenciados, parar o ciclo celular de c\u00e9lulas tumorais e forzalas \u00e1 apoptose.\nEst\u00e1n a facerse ensaios cl\u00ednicos sobre tratamentos para a hipermetilaci\u00f3n e terapias alternativas de supresi\u00f3n de tumores, como a prevenci\u00f3n da hiperplasia de tecidos, desenvolvemento de tumores ou espallamento metast\u00e1tico. Investigouse tam\u00e9n a metilaci\u00f3n de tecidos neopl\u00e1sticos para no futuro poder identificar opci\u00f3ns de tratamento temper\u00e1s para a modificaci\u00f3n de xenes que poden silenciar un xene supresor de tumores. Ademais da metilaci\u00f3n do ADN, outras modificaci\u00f3ns epixen\u00e9ticas como a desacetilaci\u00f3n de histonas ou prote\u00ednas que se unen \u00e1 cromatina poden evitar que a ADN polimerase transcriba as secuencias desexadas, como as que conte\u00f1en xenes supresores de tumores.\nImportancia cl\u00ednica.\nUtil\u00edzase a terapia x\u00e9nica para restablecer a funci\u00f3n dun tipo de xene mutado ou eliminado. Cando se alteran xenes supresores de tumores dun xeito que resulta nunha menor ou ningunha expresi\u00f3n, poden orixinarse varios problemas graves para o h\u00f3spede. Por iso os xenes supresores de tumores son comunmente estudados e utilizados para a terapia x\u00e9nica. As d\u00faas estratexias principais usadas actualmente para introducir material en c\u00e9lulas son os m\u00e9todos de entrega virais e non virais.\nM\u00e9todos virais.\nO m\u00e9todo viral de transferir material xen\u00e9tico aproveita o poder dos virus. Usando virus que son resistentes \u00e1s alteraci\u00f3ns do material xen\u00e9tico, os m\u00e9todos virais de terapia x\u00e9nica para xenes supresores de tumores demostraron ser exitosos. Neste m\u00e9todo os vectores v\u00edricos m\u00e1is usados son os vectores adenovirais e vectores adeno-asociados. A manipulaci\u00f3n xen\u00e9tica in vitro destes tipos de vectores \u00e9 doada e a s\u00faa aplicaci\u00f3n in vivo \u00e9 relativamente segura comparada con outros vectores. Antes de inserir os vectores nos tumores do h\u00f3spede, son preparados para facer mutar ou eliminar as partes do seu xenoma que controlan a s\u00faa replicaci\u00f3n, o que os fai m\u00e1is seguros. Despois, o material xen\u00e9tico desexado ins\u00edrese e l\u00edgase no vector. No caso dun xene supresor de tumores, utilizouse con \u00e9xito o material xen\u00e9tico que codifica p53, o cal unha vez aplicado demostrou causar unha reduci\u00f3n no crecemento do tumor ou da proliferaci\u00f3n celular.\nM\u00e9todos non virais.\nOs m\u00e9todos non virais de transferencia de material xen\u00e9tico son utilizados con menos frecuencia que os m\u00e9todos virais. Por\u00e9n, o m\u00e9todo non viral \u00e9 o m\u00e9todo m\u00e1is caro, m\u00e1is seguro, e dispo\u00f1ible para a entrega de xenes, sen mencionar que os m\u00e9todos non virais inducen menos respostas inmunes do h\u00f3spede e non te\u00f1en restrici\u00f3ns sobre o tama\u00f1o ou lonxitude do material xen\u00e9tico transferible. A terapia x\u00e9nica non viral usa m\u00e9todos qu\u00edmicos ou f\u00edsicos para introducir o material xen\u00e9tico nas c\u00e9lulas desexadas. Os m\u00e9todos qu\u00edmicos util\u00edzanse principalmente para a introduci\u00f3n do xene supresor de tumores e div\u00eddense en d\u00faas clases, que son os pl\u00e1smidos espidos ou os pl\u00e1smidos cubertos de liposomas. A estratexia do pl\u00e1smido espido espertou grande interese debido que son f\u00e1ciles de utilizar. A inxecci\u00f3n directa no m\u00fasculo permite que o pl\u00e1smido sexa captado pola c\u00e9lula de posibles tumores onde o material xen\u00e9tico do pl\u00e1smido pode incorporarse no material xen\u00e9tico da c\u00e9lula tumoral e inverter calquera dano previo feito ao xene supresor de tumores. O pl\u00e1smido cuberto de liposomas \u00e9 interesante tam\u00e9n porque produce unha resposta inmune do hospede relativamente baixa e \u00e9 eficiente para chegar ao seu destino celular. As c\u00e1psula positivamente cargadas nas cales o material xen\u00e9tico est\u00e1 empaquetado axudan \u00e1 atracci\u00f3n electrost\u00e1tica \u00e1s membranas cargadas negativamente das c\u00e9lulas, as\u00ed como o ADN cargado negativamente das c\u00e9lulas tumorais. Deste modo, os m\u00e9todos non virais de terapia x\u00e9nica son altamente efectivos \u00e1 hora de restaurar a funci\u00f3n de xenes supresores de tumores en c\u00e9lulas tumorais que perderon total ou parcialmente a s\u00faa funci\u00f3n.\nLimitaci\u00f3ns.\nAs terapias x\u00e9nicas virais e non virais mencionadas antes util\u00edzanse comunmente, pero ambas te\u00f1en algunhas limitaci\u00f3ns que deber\u00edan ser consideradas. A limitaci\u00f3n m\u00e1is importante destes m\u00e9todos \u00e9 a eficacia coa cal os vectores adenovirais e adeno-asociados, pl\u00e1smidos espidos ou pl\u00e1smidos cubertos de liposomas son captados polas c\u00e9lulas tumorais do h\u00f3spede. Se non se consegue unha correcta captaci\u00f3n polas c\u00e9lulas tumorias do h\u00f3spede, a reinserci\u00f3n introduce problemas como o reco\u00f1ecemento polo sistema inmunitario do h\u00f3spede destes vectores ou pl\u00e1smidos, destru\u00edndoos, o cal afecta m\u00e1is a efectividade global do tratamento de terapia x\u00e9nica.\nExemplos.\nA medida que o custo da secuenciaci\u00f3n do ADN contin\u00faa a diminu\u00edr, poden secuenciarse ADNs celulares de m\u00e1is cancros. Isto permite o descubrimento de novos supresores de tumores e pode proporcionar co\u00f1ecementos sobre como tratar e curar diferentes cancros no futuro. Outros exemplos de supresores de tumores son pVHL, APC, CD95, ST5, YPEL3, ST7 e ST14, p16, BRCA2."}
{"id": "602144", "revid": "27155", "url": "https://gl.wikipedia.org/wiki?curid=602144", "title": "Xene supresor tumoral", "text": ""}
{"id": "602145", "revid": "27155", "url": "https://gl.wikipedia.org/wiki?curid=602145", "title": "Supresor de tumores", "text": ""}
{"id": "602146", "revid": "27155", "url": "https://gl.wikipedia.org/wiki?curid=602146", "title": "Supresor tumoral", "text": ""}
{"id": "602147", "revid": "5863", "url": "https://gl.wikipedia.org/wiki?curid=602147", "title": "Gobernaci\u00f3n da capital, Bahrain", "text": "A Gobernaci\u00f3n da Capital () \u00e9 unha das catro gobernaci\u00f3ns de Bahrain. A gobernaci\u00f3n incl\u00fae Manama, a capital de Bahrain. \u00c9 a rexi\u00f3n administrativa m\u00e1is poboada do pa\u00eds, cunha poboaci\u00f3n de m\u00e1is de medio mill\u00f3n de habitantes en 2020.\nFormaci\u00f3n.\nA gobernaci\u00f3n da capital creouse por real decreto o 3 de xullo de 2002. A actual gobernaci\u00f3n incorpora os municipios de Al Manamah, Jid Ali, Ras Rumman e partes de Jidd Haffs.\nDemograf\u00eda.\nSegundo un censo realizado en 2010, hai 329.510 persoas que viven na Gobernaci\u00f3n da Capital, que \u00e9 a m\u00e1is alta das catro gobernaci\u00f3ns; 261.921 cidad\u00e1ns non bahrein\u00eds e 67.589 nacionais de Bahrain. A gran maior\u00eda das vivendas na Gobernaci\u00f3n da Capital son pisos, con preto de 34.000 pisos. As vilas privadas \u00e9 a segunda forma de vivenda m\u00e1is com\u00fan, representando 7.284 vivendas na gobernaci\u00f3n. \nEn 2020, a poboaci\u00f3n total da provincia era de 534.939 habitantes nunha superficie terrestre de 90 km\u00b2, cunha densidade de poboaci\u00f3n de 5.927."}
{"id": "602148", "revid": "127505", "url": "https://gl.wikipedia.org/wiki?curid=602148", "title": "High Paw", "text": "Paula Herrero Presa, m\u00e1is co\u00f1ecida como High Paw \u00e9 unha cantante de reggae e rapeira nada en Vigo en 1993.\nTraxectoria.\nXa de pequena comezou o seu interese pola m\u00fasica xamaicana, que se desenvolveu no seu interese polo Soul e o Rub-A-Dub. Comezou a s\u00faa carreira baixo a produci\u00f3n de Nuh Face Records, compuxo o seu primeiro traballo con l\u00edricas orixinais \"Searching for the Recipe\", gravado no estudo vigu\u00e9s The Dub Yard onde traballou. High Paw presentou este disco co disc-j\u00f3ckey Nahno Selectah, a corista Laura Mercy e coa s\u00faa banda Elephants Yard\u200b. En novembro de 2018 realizou unha xira con \u200bOfer Selectah\u200b por M\u00e9xico."}
{"id": "602150", "revid": "27155", "url": "https://gl.wikipedia.org/wiki?curid=602150", "title": "Antioncoxene", "text": ""}
{"id": "602151", "revid": "98629", "url": "https://gl.wikipedia.org/wiki?curid=602151", "title": "Desband\u00e1", "text": "A matanza da estrada M\u00e1laga-Almer\u00eda, tam\u00e9n co\u00f1ecida como masacre da estrada M\u00e1laga-Almer\u00eda ou Desband\u00e1 (\"La Desband\u00e1\"), foi un dos episodios m\u00e1is tr\u00e1xicos da Guerra civil espa\u00f1ola. Ocorreu o 8 de febreiro de 1937, cando as tropas franquistas avanzaron sobre a cidade republicana de M\u00e1laga. \nAnte o avance das forzas fascistas e nacionalistas e o temor a represalias, est\u00edmase que entre 5.000 e 15.000 civ\u00eds, inclu\u00edndo mulleres e nenos, tentaron abandonar a cidade en masa, asediada pola estrada costeira N-340 que conecta M\u00e1laga coa cidade de Almer\u00eda.\nDurante a s\u00faa marcha, os civ\u00eds refuxiados foron bombardeados e metrallados desde o aire pola aviaci\u00f3n italiana de Mussolini, aliada de Franco, e tam\u00e9n desde o mar, nun claro intento de causar terror entre a poboaci\u00f3n civil.\nFondo.\nO 12 de abril de 1931 Espa\u00f1a celebrou as s\u00faas primeiras elecci\u00f3ns democr\u00e1ticas desde a ditadura de Miguel Primo de Rivera. As elecci\u00f3ns deron lugar \u00e1 formaci\u00f3n da II Rep\u00fablica Espa\u00f1ola. Rapidamente, apareceu unha profunda divisi\u00f3n entre as ideolox\u00edas pol\u00edticas dominantes na \u00e9poca. Esta tensi\u00f3n culminou cun golpe de estado o 18 de xullo de 1936 polas forzas nacionalistas (o \"bando nacional\", formado por mon\u00e1rquicos, falanxistas, fascistas, conservadores e dereitistas de distintos tipos, foi logo co\u00f1ecido como \"franquista\" debido ao liderado do xeneral Franco) apoiadas polo fascismo italiano e o nazismo alem\u00e1n, que viron a guerra como unha oportunidade para expandir a s\u00faa influencia e ensaiar as s\u00faas t\u00e1cticas militares.\nAlgunhas partes do Estado, como Galiza, ficaron rapidamente baixo o control dos caciques e militares que apoiaban o bando nacional-fascista, mentres outras lograron resistir m\u00e1is tempo. A resistencia ao golpe en varias rexi\u00f3ns do pa\u00eds marcou o inicio da Guerra civil espa\u00f1ola. Ademais de Sevilla, a rexi\u00f3n sur de Andaluc\u00eda foi principalmente un basti\u00f3n republicano durante a guerra. M\u00e1laga, cidade republicana da costa sur de Andaluc\u00eda, foi pronto obxectivo das forzas nacionalistas. En xaneiro de 1937, as forzas nacionalistas fascistas dirixidas por Queipo de Llano foran enviadas para apoderarse de Granada, Marbella, Ronda e arredores. A forza nacionalista-fascista superou en gran medida ao ex\u00e9rcito leal \u00e1 Rep\u00fablica en M\u00e1laga. As forzas nacionalistas estaban formadas por soldados franquistas espa\u00f1ois, preto de 10.000 camisas negras italianas, nazis alem\u00e1ns e mesmo tropas das cidades de Ceuta, Melilla, Canarias e Baleares. Mentres tanto, s\u00f3 12.000 soldados republicanos estaban preparados para defender M\u00e1laga dispo\u00f1endo dalg\u00fans can\u00f3ns, por\u00e9n o bando nacional tam\u00e9n contaba con superioridade de material b\u00e9lico.\nAtaque en M\u00e1laga.\nO 3 de febreiro de 1937, as forzas nacionalistas aproxim\u00e1ronse a M\u00e1laga, atopando resistencia republicana. A pesar dos esforzos defensivos, os republicanos foron superados. O asedio de M\u00e1laga intensificouse cando unidades italianas do Corpo Truppe Volontarie lanzaron un ataque desde as terras altas circundantes o 6 de febreiro, provocando a evacuaci\u00f3n de numerosos civ\u00eds. O 8 de febreiro, M\u00e1laga caeu nas mans das forzas nacionalistas tras ser atacada por terra, aire e mar. As tropas nacionalistas penetraron na cidade con apoio blindado, ao tempo que a Lexi\u00f3n C\u00f3ndor alem\u00e1 e unidades a\u00e9reas italianas bombardeaban desde o aire.\nPola s\u00faa situaci\u00f3n xeogr\u00e1fica ao longo da costa sur do mar Mediterr\u00e1neo e os seus l\u00edmites monta\u00f1osos e interiores (a Serra Morena e o Sistema B\u00e9tico) M\u00e1laga presentaba serias limitaci\u00f3ns en canto a medios de transporte e evacuaci\u00f3n. Iso deixou a milleiros de cidad\u00e1ns de M\u00e1laga indefensos ante os ataques das forzas nacionalistas, e o 8 de febreiro miles de civ\u00eds, entre 15.000 e 50.000, maiormente anci\u00e1ns, mulleres e nenos, fuxiron cara \u00e1 cidade de Almer\u00eda a case ao leste pola estrada principal da costa, a estrada N-340. Durante a retirada, foron bombardeados desde o mar por varios buques nacionalistas, inclu\u00eddos o \"Canarias\", \"o Almirante Cervera\" e \"o Baleares\" tornando a estrada nun verdadeiro corredor da morte. Os civ\u00eds fren\u00e9ticos que viaxaban desprotexidos pola estrada foron masacrados e a Forza A\u00e9rea Republicana non puido deter os ataques. \nConsecuencias.\nAp\u00f3s a ca\u00edda de M\u00e1laga, miles de civ\u00eds morreron, as cifras m\u00e1is aceptadas son entre 3.000 a 5.000; por\u00e9n, alg\u00fans historiadores ofrecen cifras m\u00e1is altas. Moitas v\u00edtimas, inclu\u00edndo nais e nenos, caeron no cami\u00f1o debido aos ataques e \u00e1s dif\u00edciles condici\u00f3ns da retirada. Os anci\u00e1ns, feridos e aqueles incapaces de continuar tam\u00e9n foron v\u00edtimas desta tr\u00e1xica marcha. Pola s\u00faa banda, os que chegaban a Almer\u00eda atopaban unha recepci\u00f3n mixta, coa comprensible tensi\u00f3n e medo da poboaci\u00f3n local. Aqueles que decidiron quedarse en M\u00e1laga sufriron a represi\u00f3n das forzas vencedoras, cun n\u00famero estimado de 4.000 persoas asasinadas e enterradas en fosas com\u00fans, como a do cemiterio de San Rafael.\nMemoria.\nEn 2005 iniciouse un acto conmemorativo en Torre del Mar (aproximadamente a medio cami\u00f1o entre M\u00e1laga e Almer\u00eda) para honrar \u00e1s v\u00edtimas do masacre. Desde ent\u00f3n, converteuse nunha tradici\u00f3n crear unha coroa de flores para as v\u00edtimas cada 7 de febreiro.\nAnselmo Vilar.\nAnselmo Antonio Vilar Garc\u00eda, nado en Castro de Rei, foi un fareiro galego destinado en Torre del Mar. A s\u00faa actuaci\u00f3n na Guerra Civil, apagando a luz do faro durante d\u00faas noites, salvou a vida de civ\u00eds metrallados que fux\u00edan de M\u00e1laga cara Almer\u00eda, polas tropas franquistas. A s\u00faa historia foi rescatada polo xornalista de V\u00e9lez-M\u00e1laga Jes\u00fas Hurtado. En 2017 prop\u00faxose homenaxear a Anselmo Vilar, e s\u00faa historia foi contada na ruta sendeirista de \"La Desband\u00e1.\""}
{"id": "602152", "revid": "5863", "url": "https://gl.wikipedia.org/wiki?curid=602152", "title": "Matanza da estrada M\u00e1laga Almer\u00eda", "text": ""}
{"id": "602153", "revid": "5863", "url": "https://gl.wikipedia.org/wiki?curid=602153", "title": "Matanza da estrada M\u00e1laga-Almer\u00eda", "text": ""}
{"id": "602154", "revid": "111586", "url": "https://gl.wikipedia.org/wiki?curid=602154", "title": "Matanza da estrada M\u00e1laga - Almer\u00eda", "text": ""}
{"id": "602155", "revid": "23204", "url": "https://gl.wikipedia.org/wiki?curid=602155", "title": "Gilded Age", "text": "Na historia dos Estados Unidos de Am\u00e9rica, a Idade dourada (\"\u00e9poca de ouro\", en ingl\u00e9s Gilded Age) \u00e9 o per\u00edodo posterior \u00e1 Guerra civil estadounidense e a \"Reconstruci\u00f3n\", desde a d\u00e9cada de 1870 at\u00e9 a d\u00e9cada de 1890, na que o pa\u00eds experimentou unha expansi\u00f3n econ\u00f3mica, industrial e demogr\u00e1fica sen precedentes. A Idade dourada se solapa coa Reconstruci\u00f3n (que rematou en 1877) e incl\u00fae o P\u00e1nico de 1873. A \u00e9poca caracterizouse por un crecemento extraordinariamente r\u00e1pido do ferrocarril, pequenas f\u00e1bricas, bancos, almac\u00e9ns, minas e outras empresas familiares, xunto cunha expansi\u00f3n espectacular nas terras de cultivo agr\u00edcola altamente f\u00e9rtiles do occidente. Tam\u00e9n se produciu un gran incremento da diversidade \u00e9tnica dos inmigrantes, atra\u00eddos polas promoci\u00f3ns das navieiras e ferroviarias, que salientaron a posibilidade de atopar traballo e terras para cultivar. Nesta era, por\u00e9n, tam\u00e9n houbo unha grande desigualdade e pobreza extrema. A esta etapa s\u00e9guelle a chamada Era Progresista (\"Progressive Era\"), que se estende aproximadamente at\u00e9 1920.\nDesenvolvemento sociocultural.\nA pesar da expansi\u00f3n econ\u00f3mica e das innovaci\u00f3ns tecnol\u00f3xicas que caracterizaron a Idade dourada, este per\u00edodo tam\u00e9n foi marcado por profundas desigualdades sociais, corrupci\u00f3n pol\u00edtica e explotaci\u00f3n laboral. As cidades norteamericanas medraron a un ritmo vertixinoso, dando lugar a novas formas de vida urbana e a aparici\u00f3n dos primeiros aparici\u00f3n de edificios de alturas considerables (os ra\u00f1aceos propiamente xurdiron coa chegada aos Estados Unidos de Mies van der Rohe e profesores da Bauhaus fuxidos da Alema\u00f1a nazi). No entanto, xunto a estas transformaci\u00f3ns chegaron os problemas dos barrios marxinais, a pobreza e a inseguridade laboral para moitos traballadores. Pola s\u00faa banda, grandes magnates como Andrew Carnegie, John D. Rockefeller e J.P. Morgan amasaron enormes fortunas, contribu\u00edndo ao nacemento do que se co\u00f1ece como os \"Bar\u00f3ns ladr\u00f3ns\" (\"Robber Barons\"). Esta concentraci\u00f3n de riqueza e poder deu lugar a un movemento reformista que buscou abordar os abusos do capitalismo desenfreado e plantar as sementes para a posterior Era Progresista.\nOs intelectuais e os xornalistas desempe\u00f1aron un papel crucial durante a Idade dourada, expondo as inxustizas sociais e impulsando a reforma. Xornalistas, a mi\u00fado referidos como \"muckrakers\", como Upton Sinclair con \"A selva\" (\"The Jungle\"), revelaron as condici\u00f3ns de traballo inhumanas e a corrupci\u00f3n empresarial. Ao mesmo tempo, o pa\u00eds experimentou un florecemento nas artes, literatura e entretemento, con figuras cr\u00edticas como Mark Twain, que escribiu xunto con Charles Dudley en 1873 The Gilded Age: A Tale of Today (\"A \u00e9poca dourada, un conto de hoxe\", que satiriza a cobiza e a corrupci\u00f3n pol\u00edtica na Am\u00e9rica posterior \u00e1 guerra civil), ou Scott Joplin definindo a cultura e a m\u00fasica popular da \u00e9poca."}
{"id": "602157", "revid": "98629", "url": "https://gl.wikipedia.org/wiki?curid=602157", "title": "TODO", "text": "No \u00e1mbito da programaci\u00f3n, TODO (do ingl\u00e9s \"to do\", \u00e9 dicir, \"por facer\") \u00e9 unha etiqueta utilizada para indicar que hai unha tarefa pendente de realizarse. \nXeralmente, util\u00edzase nos comentarios en li\u00f1a no propio c\u00f3digo fonte, con vistas a salientar un aspecto que debe implementarse no futuro.\nUso.\nUn exemplo do uso desta etiqueta ser\u00eda o seguiente: O m\u00e9todo \"setToolTipText\" queda bosquexado, e o comentario TODO indica que est\u00e1 pendente de rematarse e ser implementado. \u00c9 habitual, coma neste caso, que ademais da tarefa que debe realizarse se engada informaci\u00f3n adicional sobre como debe levarse a cabo, a raz\u00f3n pola que non se realizou no momento en que se escribiu o comentario, etc.\npublic void setToolTipText(String text) {\n //TODO: Implementar este m\u00e9todo de modo que se lea o valor adecuado dende base de datos\nOu tam\u00e9n:\npublic double calcularTaxaImpositiva(double porcentaxeImpositivo) {\n //TODO: Controlar que a taxa impositiva sexa a correcta para cada tipo de pagador\nO uso excesivo (ou o mero uso dos mesmos) de comentarios TODO \u00e9 considerado por alg\u00fans autores unha forma de fomentar a d\u00e9beda t\u00e9cnica "}
{"id": "602160", "revid": "98629", "url": "https://gl.wikipedia.org/wiki?curid=602160", "title": "P. J. Dozier", "text": "Perry Dozier Jr., nado o 25 de outubro de 1996 en Columbia, Carolina do Sur, \u00e9 un xogador profesional estadounidense de baloncesto que xoga no Partizan Mozzart Bet serbio. Con 1,98 metros de estatura xoga nas posici\u00f3ns de base e escolta.\nTraxectoria profesional.\nTras non ser elixido no Draft da NBA de 2017, Dozier asinou cos Los Angeles Lakers para xogar a Liga de Ver\u00e1n da NBA de 2017. O 8 de agosto de 2017, asinou cos Dallas Mavericks, pero foi cortado o 14 de outubro de 2017, dous d\u00edas antes de asinar cos Oklahoma City Thunder un contrato para xogar nos Thunder e no seu afiliado da NBA G League, os Oklahoma City Blue. Dozier debutou na NBA o 8 de febreiro de 2018 contra os Los Angeles Lakers.\nO 21 de agosto de 2018, Dozier asinou cos Boston Celtics.\nO 13 de agosto de 2019, Dozier asinou un contrato dun ano cos Denver Nuggets.\nO 19 de xaneiro de 2022, os Nuggets traspasaron a Dozier \u00f3s Boston Celtics, nun traspaso entre tres equipos no que tam\u00e9n participaron os San Antonio Spurs. O 10 de febreiro de 2022, os Celtics traspasaron a Dozier sen que chegase a debutar, desta vez \u00f3s Orlando Magic. Tras o traspaso, Dozier foi cortado polos Magic.\nO 12 de agosto de 2023, Dozier asinou un contrato dun ano co KK Partizan serbio."}
{"id": "602161", "revid": "7523", "url": "https://gl.wikipedia.org/wiki?curid=602161", "title": "PJ Dozier", "text": ""}
{"id": "602162", "revid": "7523", "url": "https://gl.wikipedia.org/wiki?curid=602162", "title": "Axel Toupane", "text": "Axel Toupane, nado o 23 de xullo de 1992 en Mulhouse, \u00e9 un xogador profesional franc\u00e9s de baloncesto que xoga no Metropolitans 92 da LNB Pro A. Con 2,01 metros de estatura xoga nas posici\u00f3ns de escolta e ala.\nTraxectoria profesional.\nO 3 de marzo de 2016, Toupane asinou un contrato de dez d\u00edas cos Denver Nuggets tras acadar 14.6 puntos, 5.6 rebotes, 3.6 asistencias e un roubo por encontro en 32 partidos xogados na NBA G League. O d\u00eda seguinte debutou na NBA na derrota dos Nuggets por 121\u2013120 contra os Brooklyn Nets, facendo un rebote en cinco minutos de xogo. O 14 de marzo de 2016, asinou un segundo contrato de dez d\u00edas cos Nuggets, e o 25 de marzo de 2016 asinou un contrato por varios anos cos Nuggets. O 15 de outubro de 2016, Toupane foi cortado polos Nuggets.\nO 25 de febreiro de 2017, Toupane asinou un contrato de dez d\u00edas cos Milwaukee Bucks. O 4 de marzo de 2017, foi cortado polos Bucks. \nO 10 de abril de 2017, Toupane asinou cos New Orleans Pelicans para o remate da tempada 2016-17. O 25 de xullo de 2017, foi cortado polos Pelicans."}
{"id": "602163", "revid": "7523", "url": "https://gl.wikipedia.org/wiki?curid=602163", "title": "Sterling Brown", "text": "Sterling Damarco Brown, nado o 10 de febreiro de 1995 en Maywood, Illinois, \u00e9 un xogador profesional estadounidense de baloncesto que xoga no Alba Berl\u00edn da Basketball Bundesliga. Con 1,96 metros de estatura xoga nas posici\u00f3ns de ala e escolta.\nTraxectoria profesional.\nBrown foi seleccionado na 46\u00aa posici\u00f3n do Draft da NBA de 2017 polos Philadelphia 76ers. O 6 de xullo de 2017, os 76ers traspasaron os seus dereitos do Draft \u00f3s Milwaukee Bucks. Brown debutou na NBA o 20 de outubro de 2017 contra os Cleveland Cavaliers, facendo tres puntos en seis minutos de xogo.\nO 26 de novembro de 2020, Brown asinou cos Houston Rockets.\nO 10 de agosto de 2021, Brown asinou cos Dallas Mavericks. Debutou cos Mavericks o 21 de outubro de 2021, facendo tres puntos na derrota dos Mavericks por 87\u2013113 contra os Atlanta Hawks.\nO 24 de xu\u00f1o de 2022, os Mavericks traspasaron a Brown xunto a Boban Marjanovi\u0107, Trey Burke, Marquese Chriss e os dereitos do Draft de Wendell Moore Jr. \u00f3s Houston Rockets, a cambio de Christian Wood. O 30 de setembro de 2022, os Mavericks traspasaron de novo a Brown, xunto a David Nwaba, Trey Burke e Marquese Chriss \u00f3s Oklahoma City Thunder, a cambio de Derrick Favors, Ty Jerome, Maurice Harkless, Th\u00e9o Maledon e unha futura elecci\u00f3n da segunda rolda do Draft. O 2 de outubro de 2022, os Thunder cortaron a Brown.\nO 6 de xaneiro de 2023, Brown asinou un contrato de dez d\u00edas cos Los Angeles Lakers, e participou en catro partidos cos Lakers antes do remate do seu contrato e asinar cos Raptors 905 da NBA G League.\nO 14 de agosto de 2023, Brown asinou co Alba Berl\u00edn da Basketball Bundesliga."}
{"id": "602164", "revid": "7523", "url": "https://gl.wikipedia.org/wiki?curid=602164", "title": "Semi Ojeleye", "text": "Jesusemilore Talodabijesu \"Semi\" Ojeleye, nado o 5 de decembro de 1994 en Overland Park, Kansas, \u00e9 un xogador profesional estadounidense de baloncesto que xoga no Valencia Basket da Liga ACB. Con 1,96 metros de estatura xoga nas posici\u00f3ns de ala-pivote e ala.\nTraxectoria profesional.\nOjeleye foi seleccionado polos Boston Celtics na 37\u00aa posici\u00f3n do Draft da NBA de 2017.. Ojeleye debutou na NBA o 17 de outubro de 2017, na derrota dos Celtics por 102\u201399 contra os Cleveland Cavaliers.\nO 6 de agosto de 2021, Ojeleye asinou un contrato dun ano cos Milwaukee Bucks.\nO 10 de febreiro de 2022, os Bucks traspasaron a Ojeleye \u00f3s Los Angeles Clippers como parte dun traspaso entre catro equipos. O 26 de marzo de 2022, os Clippers cortaron a Ojeleye.\nO 28 de xu\u00f1o de 2022, Ojeleye asinou un contrato de dous anos co Virtus Bologna Lega Basket Serie A italiana e da Euroliga.\nO 1 de xullo de 2023, o Valencia Basket da Liga ACB fichou a Ojeleye tras pagar trescentos mil euros \u00f3 Virtus Bologna."}
{"id": "602165", "revid": "98629", "url": "https://gl.wikipedia.org/wiki?curid=602165", "title": "Rodrigo San Miguel", "text": "Rodrigo San Miguel de la Iglesia, nado o 21 de xaneiro de 1985 en Zaragoza, \u00e9 un ex xogador profesional espa\u00f1ol de baloncesto que xogou durante 21 tempadas coma profesional. Con 1,85 metros de estatura xogaba na posici\u00f3n de base.\nTraxectoria profesional.\nEn 2019, San Miguel volveu \u00f3 Casademont Zaragoza, equipo no que se formou, asinando un contrato por tres tempadas.\nO 21 de xullo de 2022, asinou co San Pablo Burgos da Liga LEB OUro.\nO 14 de agosto de 2023, San Miguel anunciou a s\u00faa retirada coma xogador profesional de baloncesto, e a s\u00faa incorporaci\u00f3n \u00f3 corpo t\u00e9cnico do Casademont Zaragoza da Liga ACB, como axudante de Porfirio Fisac."}
{"id": "602166", "revid": "7523", "url": "https://gl.wikipedia.org/wiki?curid=602166", "title": "Goran Huski\u0107", "text": "Goran Huski\u0107, nado o 26 de febreiro de 1992 en Belgrado, \u00e9 un xogador profesional serbio de baloncesto que xoga no Leyma Coru\u00f1a da Liga LEB Ouro. Con 2,10 metros de estatura xoga na posici\u00f3n de pivote.\nTraxectoria profesional.\nO 1 de agosto de 2023, anunciouse a fichaxe de Huski\u0107 por unha tempada polo Leyma Coru\u00f1a da Liga LEB Ouro."}
{"id": "602167", "revid": "5863", "url": "https://gl.wikipedia.org/wiki?curid=602167", "title": "Hukou", "text": "Hukou ou sistema de hukou, \u00e1s veces transcrito houkou, \u00e9 un sistema de rexistro de fogares usado na China continental. Identifica oficialmente a unha persoa como residente permanente dun lugar. Ten informaci\u00f3n sobre nome, pai e nai, c\u00f3nxuxe e data de nacemento. Un \"hukou\" tam\u00e9n pode referirse a un rexistro familiar. O rexistro familiar \u00e9 para unha familia e normalmente incl\u00fae os nacementos, defunci\u00f3ns, matrimonios, divorcios e mudanzas de todas as persoas da familia. A residencia dunha persoa est\u00e1 vinculada ao seu lugar de nacemento ou ao lugar de nacemento dos seus pais. O rexistro de Hukou limita os tipos de traballos que unha persoa pode facer nunha cidade e os tipos de vivendas nos que pode permanecer.\nConcesi\u00f3n.\nO goberno concede \u00e1s persoas beneficios baseados no estado de residencia agr\u00edcola e non agr\u00edcola (moitas veces chamado rural e urbano). Os residentes urbanos recib\u00edan pensi\u00f3ns de xubilaci\u00f3n, educaci\u00f3n e sa\u00fade, mentres que os rurais non ti\u00f1an nada desas cousas. Tiveron que constru\u00edr as s\u00faas propias casas e cultivar os seus propios alimentos. A migraci\u00f3n dentro da China estaba controlada polo goberno. Era dif\u00edcil pasar do campo a unha cidade. As persoas que se desprazaban sen permiso ti\u00f1an que traballar en moi malas condici\u00f3ns xa que non ti\u00f1an dereitos.\nDespois de 1978 os controis non foron tan estritos. Os traballadores migrantes pod\u00edan obter permisos de residencia temporal, pero en xeral conseguiron peores traballos e menos cartos. Moitas veces ti\u00f1an que deixar os seus fillos no medio rural. Se os nenos vi\u00f1eron \u00e1 cidade quizais non poidan ir a escolas p\u00fablicas ou facultades. En 2016, o goberno dera hukou urbano a uns 28,9 mill\u00f3ns de emigrantes rurais. A xente ti\u00f1a m\u00e1is probabilidades de obter un hukou urbano se era propietario da s\u00faa casa ou se ti\u00f1a cualificaci\u00f3ns. Nas zonas econ\u00f3micas especiais da China: Shenzhen, Shantou e Zhuhai, na provincia de Guangdong, e Xiamen, na provincia de Fujian, permit\u00edase \u00e1 xente ter hukou tanto rural como urbano.\nOs titulares de hukou rurais te\u00f1en dereitos de propiedade sobre a terra que non te\u00f1en as persoas urbanas.\nEn Hong Kong e Macau non hai un sistema houkou, pero a xente ten que ter tarxetas de identificaci\u00f3n."}
{"id": "602168", "revid": "111586", "url": "https://gl.wikipedia.org/wiki?curid=602168", "title": "Sistema de hukou", "text": ""}
{"id": "602169", "revid": "25871", "url": "https://gl.wikipedia.org/wiki?curid=602169", "title": "Cidade-prefectura", "text": "Unha cidade-prefectura ou cidade con nivel de prefectura (en chin\u00e9s \u5730\u7ea7\u5e02 en pinyin \"d\u00ecj\u00ed sh\u00ec\") \u00e9 unha divisi\u00f3n administrativa na China situada por debaixo dunha provincia e por riba dun condado na xerarqu\u00eda administrativa do pa\u00eds. Estas cidades representan o segundo nivel na estrutura administrativa chinesa, compartindo esta categor\u00eda con outras entidades como as prefecturas, ligas e prefecturas aut\u00f3nomas. A partir da d\u00e9cada de 1980, a maior\u00eda das anteriores prefecturas pasaron a ser renomeadas como cidades-prefectura (traducido en portugu\u00e9s como \"cidades-prefeitura ou municipio a nivel de prefeitura\", en castel\u00e1n como \"ciudades-regi\u00f3n\" ou \"ciudades-prefectura\" e en ingl\u00e9s como \"prefecture-level city\").\nDefinici\u00f3n.\nUnha cidade-prefectura non \u00e9 unha \"cidade\" no sentido estrito do termo, \u00e9 unha unidade administrativa que normalmente comprende un n\u00facleo urbano (unha cidade en sentido estrito) e rodea \u00e1reas rurais ou menos urbanizadas, normalmente moitas veces o tama\u00f1o do n\u00facleo central, constitu\u00eddo. As cidades das prefecturas case sempre conte\u00f1en varios condados, cidades a nivel de condado e outras subdivisi\u00f3ns. Isto resulta do feito de que as prefecturas anteriormente predominantes, que foron substitu\u00eddas na maior\u00eda das cidades, eran en si mesmas grandes unidades administrativas a nivel de prefectura que conti\u00f1an cidades, vilas m\u00e1is pequenas e \u00e1reas rurais. Para distinguir unha cidade prefectural da s\u00faa \u00e1rea urbana real (cidade en sentido estrito), \u00fasase o termo \u5e02\u533a sh\u00ecq\u016b (\"\u00e1rea urbana\").\nAs primeiras cidades de prefectura cre\u00e1ronse o 5 de novembro de 1983. Durante as d\u00faas d\u00e9cadas seguintes, as cidades a nivel de prefectura substitu\u00edron \u00e1 maior\u00eda das prefecturas chinesas; e o proceso a\u00ednda est\u00e1 en curso.\nDas 22 provincias e 5 rexi\u00f3ns aut\u00f3nomas da China, a maior\u00eda das provincias est\u00e1n formadas enteiramente ou case na s\u00faa totalidade por cidades a nivel de prefectura. S\u00f3 en 3 provincias (Qinghai, Yunnan e Guizhou no altiplano Yunnan-Ghizhou) e 2 rexi\u00f3ns aut\u00f3nomas (Xinjiang, T\u00edbet) at\u00f3panse m\u00e1is de tres sub-niveis ou divisi\u00f3ns que non corresponden a cidades a nivel de prefectura. \nOs criterios que debe cumprir unha prefectura da China para converterse nunha cidade-prefectura son:\nMaiores cidades-prefectura e outras divisi\u00f3ns.\nBaoding (provincia de Hebei), Zhoukou (Henan), Nanyang (Henan) e Linyi (Shandong) son as cidades m\u00e1is grandes a nivel de prefectura. \u00c1s 15 cidades m\u00e1is grandes a nivel de prefectura concedeuse o status de cidade subprovincial, o que lles confire unha autonom\u00eda moito maior.\nUnha \"cidade a nivel de subprefectura\" ou \"cidade-subprefectura\" \u00e9 unha cidade a nivel de condado con competencias que se aproximan \u00e1s das cidades a nivel de prefectura."}
{"id": "602170", "revid": "111586", "url": "https://gl.wikipedia.org/wiki?curid=602170", "title": "Cidade con nivel de prefectura", "text": ""}
{"id": "602171", "revid": "29398", "url": "https://gl.wikipedia.org/wiki?curid=602171", "title": "Condado de Xiao", "text": "Condado de Xiao ou Xiaoxian (en chin\u00e9s simplificado \u8427\u53bf, en chin\u00e9s tradicional \u856d\u7e23 e en pinyin Xi\u0101o Xi\u00e0n) \u00e9 un condado do norte da provincia de Anhui, China, que limita coas provincias de Jiangsu ao norte e nord\u00e9s e Henan ao oeste. Est\u00e1 baixo a administraci\u00f3n da cidade de Suzhou, a nivel de prefectura. Antigamente formaba parte da provincia de Jiangsu, baixo a administraci\u00f3n de Xuzhou. Pasou a formar parte da provincia de Anhui en 1950.\nDivisi\u00f3ns administrativas.\nO condado de Xiao ten 18 vilas e 5 concellos."}
{"id": "602172", "revid": "12452", "url": "https://gl.wikipedia.org/wiki?curid=602172", "title": "Xiaoxian", "text": ""}
{"id": "602173", "revid": "111586", "url": "https://gl.wikipedia.org/wiki?curid=602173", "title": "Condado de Xiaoxian", "text": ""}
{"id": "602174", "revid": "111586", "url": "https://gl.wikipedia.org/wiki?curid=602174", "title": "Piedade filial", "text": "Na filosof\u00eda confuciana, a piedade filial (en chin\u00e9s : \u5b5d, xiao) \u00e9 unha virtude de respecto polos pais e os antepasados. A piedade filial \u00e9 fundamental na filosof\u00eda confuciana. O cl\u00e1sico confuciano \"Xiao Jing\" ou \"Cl\u00e1sico de Xiao\", probabelmente escrito ao redor do per\u00edodo Qin - Han, foi historicamente a fonte autorizada da doutrina confuciana de Xiao (piedade filial). O libro, unha conversaci\u00f3n entre Confucio e o seu estudante Zeng Shen (\u66fe\u53c2, tam\u00e9n co\u00f1ecido como Zengzi, \u66fe\u5b50), trata sobre como crear unha boa sociedade usando o principio de \"Xiao\".A expresi\u00f3n tam\u00e9n se pode aplicar \u00e1 obediencia en xeral.\nSignificado cultural.\nConfucianismo.\nDe acordo co \"Cl\u00e1sico da Piedade Filial\", Confucio dixo unha vez:\nPara Confucio, a piedade filial non era s\u00f3 unha lealdade cega aos pais. M\u00e1is importantes que as normas de \"Xiao\", segundo Confucio, eran as normas de \"R\u00e9n\" (benevolencia) e \"Yi\" (xustiza).\nA piedade filial foi enfatizada no confucianismo, porque a devoci\u00f3n aos pais adoitaba asociarse coa devoci\u00f3n ao estado.\nBudismo.\nNo budismo , especialmente nas s\u00faas primeiras formas na India, a renuncia ao mundo material e a separaci\u00f3n das ataduras familiares e e sociais e de clase eran vistos como pasos esenciais para alcanzar a iluminaci\u00f3n espiritual. Dise que o mesmo Buda, por exemplo, deixou a s\u00faa familia para seguir a s\u00faa senda espiritual. Con todo, isto non significa que o budismo rexeitase a piedade filial en absoluto. Cando o budismo chegou a pa\u00edses como China, onde o Xiao era un valor profundamente arraigado, houbo unha adaptaci\u00f3n. Neste contexto, ensin\u00e1base que, ao buscar a iluminaci\u00f3n, unha persoa tam\u00e9n poder\u00eda beneficiar e honrar aos seus antepasados e familia. As interpretaci\u00f3ns do budismo en diferentes culturas e tradici\u00f3ns poden variar amplamente, e mentres o budismo Theravada pode enfocarse m\u00e1is na iluminaci\u00f3n individual, outras tradici\u00f3ns poden dar m\u00e1is \u00e9nfase \u00e1 interconexi\u00f3n e responsabilidade comunitaria. Na India, o budismo tam\u00e9n defend\u00eda o celibato entre os seus monxes, o que era inaceptable na opini\u00f3n de Confucio, quen citaba que era un deber ter fillos para continuar coa li\u00f1axe dos pais.\nTradici\u00f3n xudeocristi\u00e1.\nNa tradici\u00f3n xudeocristi\u00e1, o concepto de \"piedade filial\" ten analox\u00edas co mandamento b\u00edblico de \"honrar ao teu pai e \u00e1 t\u00faa nai\". A palabra \"filial\" tam\u00e9n se usa en t\u00edtulos relixiosos nas igrexas cristi\u00e1s, como \"sacerdote filial\" ou \"vicario filial\", para un crego cuxa igrexa est\u00e1 subordinada a unha parroquia m\u00e1is grande."}
{"id": "602175", "revid": "111586", "url": "https://gl.wikipedia.org/wiki?curid=602175", "title": "Xiao (filosof\u00eda)", "text": ""}
{"id": "602177", "revid": "25871", "url": "https://gl.wikipedia.org/wiki?curid=602177", "title": "Xiao (mitolox\u00eda)", "text": "Xiao ou Hsiao (en chin\u00e9s tradicional: \u56c2, en chin\u00e9s simplificado \u56a3, en pinyin xi\u0101o, literalmente \"clamor, rebumbio\"). Na mitolox\u00eda chinesa, o xiao \u00e9 o nome de varias criaturas, inclu\u00edndo un mono de brazos longos, un paxaro de catro \u00e1s e un \"esp\u00edrito de monta\u00f1a travieso e dunha soa pata\", tam\u00e9n chamado shanxiao. Algunhas fontes occidentais mal deletrean e malinterpretan a antiga romanizaci\u00f3n \"hsiao\" como \"hsigo\". \"un mono voador\". \n, \u00e9 unha criatura mitol\u00f3xica descrita como semellante a un mono ou a un paxaro.\nXiao foi tanto o nome dunha capital hist\u00f3rica (preto da moderna Zhengzhou na provincia de Henan) como o nome duns montes de Henan, e tam\u00e9n o nome de pila dos reis Geng Ding (1170\u20131147 a. C.) e Zhong Ding (1421-1396 a. C.) da dinast\u00eda Shang.\nA escritura para xiao combina s\u00edmbolos que representan \"moitas voces\". Adicionalmente, diferentes textos antigos mencionan a criaturas m\u00edticas co nome de Xiao que residen en varias monta\u00f1as e que te\u00f1en caracter\u00edsticas distintas.\nOs estudosos propuxeron que o termo xiao pode ser un erro de copia para n\u00e1o (\u5912), que se refire a un tipo de mono. Noutro lugar, o \"Shanhaijing\" describe un \"Xiao\" que parece Kuafu, un xigante lendario que persegu\u00eda o sol. Este Xiao \u00e9 un paxaro cunha soa ollada e unha cola de can. En canto ao \"Shanxiao\", descrito como un ser simiesco dunha soa perna que vive nas monta\u00f1as do oeste, os textos antigos te\u00f1en diferentes interpretaci\u00f3ns sobre a s\u00faa natureza e orixe. Algunhas fontes suxiren que os \"shanxiao\" poden ser seres humanos, talvez aborixes, que viviron nas monta\u00f1as e que eran vistos como seres misteriosos polos chineses da \u00e9poca.\nEn \"O libro dos seres imaxinarios\" de Jorge Luis Borges, O \"Hsiao\" \u00e9 un paxaro semellante a un falc\u00f3n, pero ten cabeza de home, corpo de mono e cola de can. O seu aspecto presaxia severas secas. \nNesta monta\u00f1a hai un animal que parece un can pero que ten cara humana. \u00c9 bo para lanzar. Cando ve un ser humano, ri. O seu nome \u00e9 o mono-monta\u00f1a. M\u00f3vese coma o vento. Sempre que apareza, haber\u00e1 tif\u00f3ns por todas partes baixo o ceo. (Monta\u00f1a Yufa \u7344\u6cd5\u4e4b\u5c71) \nAqu\u00ed hai un paxaro que semella unha curuxa e ten rostro humano, corpo de mono e cola de can. O seu nome prov\u00e9n da s\u00faa chamada: [lacuna]. Sempre que apareza, esa cidade ter\u00e1 unha forte seca. (Monta\u00f1a Yanzi \u5d26\u5d6b\u4e4b\u5c71, onde se pon o sol) \nShanxiao.\nDespois de estudar diversas historias sobre os chamados \"esp\u00edritos do monte\" en \"Shanxiao\", o holand\u00e9s experto en cultura chinesa Jan Jakob Maria de Groot, chegou \u00e1 conclusi\u00f3n de que os chineses inclu\u00edan, dentro da s\u00faa ampla categor\u00eda de esp\u00edritos das monta\u00f1as, non s\u00f3 a entidades sobrenaturais, sen\u00f3n tam\u00e9n a certos primates e a grupos de seres humanos reais. Estes \u00faltimos poder\u00edan ser monta\u00f1eiros que non compart\u00edan a cultura chinesa dominante e que posiblemente pertenc\u00edan a un grupo ind\u00edxena en declive. Estes individuos, en determinados momentos, pod\u00edan ter cometido ataques contra as comunidades chinesas m\u00e1is establecidas e, como resultado, foron perseguidos e castigados por funcionarios chineses crueis. De Groot parece suxerir que, na percepci\u00f3n chinesa, estes seres ocupaban un lugar intermedio entre humanos e criaturas mitol\u00f3xicas, e a s\u00faa aparencia ou comportamento poder\u00eda ser visto como infrecuente ou sorprendente. No chin\u00e9s est\u00e1ndar moderno, \"shanxiao\" \u00e9 o nome do mandril \"Mandrillus sphinx.\"\nO \"Shanhaijing\" ten d\u00faas primeiras referencias a \"\", nomeado cun manuscrito lacuna e \"shanhui\" \u5c71\ud851\udfe4. \"Shenyijing\" (\u795e\u7570\u7d93 \"Cl\u00e1sico das Marabillas Divinas\") de Dongfang Shuo (c. s\u00e9culo II d.C.) escribe \"shanxiao\" como \"shansao\" cun car\u00e1cter \"sao\" raro (combinando o radical \u72ad \"can\" e unha fon\u00e9tica \"can\" \u53c3). Segundo de Groot, nas monta\u00f1as de Occidente, hai seres chamados \"hilsao\" que te\u00f1en forma humana pero distintos en tama\u00f1o. Andan espidos e alim\u00e9ntanse de ras e caranguexos. Non temen aos humanos; se os ven acampando, ach\u00e9ganse ao lume para asar a s\u00faa comida e aproveitan a ausencia dos humanos para roubar sal. A xente descubriu que pode asustalos lanzando bamb\u00fa ao lume, xa que estoupa e os espanta. Se se senten atacados, poden causar febre aos seus agresores. A pesar da s\u00faa forma humana, tam\u00e9n poden cambiar de forma e, por iso, clasif\u00edcanse entre os seres m\u00edsticos chamados \"kwei\" \u9b3c e \"mei\" \u9b45 . Hoxe, din que habitan por todas as monta\u00f1as.\nA materia m\u00e9dica cl\u00e1sica de \"Bencao Gangmu\" de Li Shizhen (1578) analiza o \"shanxiao\" baixo a entrada \"Feifei\" \"feifei\" \u72d2\u72d2 \"un mono come-homes con cabelo longo\". Sinala que, a pesar de seren temidos, tam\u00e9n eran adorados para pedir paz, e subli\u00f1a que un comportamento virtuoso \u00e9 a mellor defensa contra eles.\nXiaoyang.\n' ou Hsiao-yang (literalmente \u689f\u694a \"chopo curuxa\") \u00e9 outro exemplo do xiao\" mitol\u00f3xico chin\u00e9s. Este \"xiao\" \u00e9 un nome arcaico para \"curuxa\" (' \u8c93\u982d\u9df9 \"falc\u00f3n de cabeza de gato\" no uso moderno mandar\u00edn), e o clan \"Yang\" no suroeste da China supostamente descend\u00edan de monos. A variante de transcrici\u00f3n \"xiaoyang\" \u689f\u7f8a \"cabra curuxa\" nomea ao lendario \"feifei\" \u72d2\u72d2 .\nNa cultura popular.\nEn \"Dungeons &amp; Dragons\", Hsiao (Curuxa gardi\u00e1n) son uns cl\u00e9rigos-fil\u00f3sofos pac\u00edficos que habitan en bosques. Parecen mouchos xigantes con \u00e1s anchas de plumas e grandes ollos dourados intelixentes. Estas criaturas viven nas \u00e1rbores, facendo ni\u00f1os de terra e t\u00faneles por riba do chan do bosque. Os hsiao co\u00f1ecen e traballan en estreita colaboraci\u00f3n con outras criaturas do bosque (inclu\u00edndo actae\u00f3ns, centauros, dr\u00edadas, elfos, treants e unicornios) e poden pedirlles axuda. Os seus obxectivos incl\u00faen a preservaci\u00f3n das forestas contra as intrusi\u00f3ns de humanoides perigosos.\u00a0\nErro \"Hsigo\".\nNumerosos recursos impresos e de Internet modernos dan unha palabra pantasma do chin\u00e9s \"Hsigo\" \"un mono voador\". Por\u00e9n, \"hsigo\", que non \u00e9 unha posible romanizaci\u00f3n do chin\u00e9s, \u00e9 un erro tipogr\u00e1fico com\u00fan para \"Hsiao\". P. ex.Hsigo : os Hsigo chineses son moi parecidos aos monos voadores de \"O Mago de Oz\" . Creo que probablemente se baseen en morcegos da froita, ou \"raposas voadoras\", da India, Asia, Indonesia e Australia. Estes morcegos do tama\u00f1o dun mono non est\u00e1n relacionados cos outros morcegos insect\u00edvoros, pero est\u00e1n xeneticamente m\u00e1is pr\u00f3ximos aos primates.Victor H. Mair sinalou en \"Language Log\" que,Se fas unha busca na web de \"Hsigo\", atopar\u00e1s miles de referencias e centos de imaxes. Non vou dar referencias espec\u00edficas, porque son todas unha tonter\u00eda completa e absoluta, pero podes ler descrici\u00f3ns detalladas destes falsos e m\u00edticos monos chineses \u2014inclu\u00eddas discusi\u00f3ns pseudoaprendidas sobre o seu nome\u2014 en obras como as seguintes: Erudite Tales, Creepy Hollows Encyclopedia, Mythical Creatures Guide, Encyclo, Societas Magic, Monstropedia, etc., etc. Os hsigo son supostamente monos voadores con \u00e1s de paxaro, cola de can e rostro humano."}
{"id": "602179", "revid": "15490", "url": "https://gl.wikipedia.org/wiki?curid=602179", "title": "Presidente de Paraguai", "text": ""}
{"id": "602180", "revid": "89787", "url": "https://gl.wikipedia.org/wiki?curid=602180", "title": "Victor H. Mair", "text": "Victor Henry Mair ( pronunciado ) nado o 25 de marzo de 1943 en East Canton, Ohio, \u00e9 un sin\u00f3logo estadounidense. \u00c9 profesor de chin\u00e9s na Universidade de Pensilvania. Entre outros logros, Mair editou o est\u00e1ndar \"Columbia History of Chinese Literature\" e a \"Columbia Anthology of Traditional Chinese Literature\". Mair \u00e9 o editor da serie Cambria Sinophone World Series (Cambria Press), e o seu libro, escrito en colaboraci\u00f3n con Miriam Robbins Dexter (publicado por Cambria Press), \"Sacred Display: Divine and Magical Female Figures of Eurasia\", ga\u00f1ou o premio Sarasvati ao mellor de non ficci\u00f3n Libro na categor\u00eda Muller e mitolox\u00eda.\nTraxectoria.\nVictor H. Mair asistiu ao Dartmouth College e xogou no seu equipo de baloncesto. Graduouse en 1965, logo uniuse \u00e1 Peace Corps en 1967 e serviu no Nepal. Regresou aos Estados Unidos e matriculouse na Universidade de Washington, onde comezou a estudar budismo, lingua s\u00e1nscrita e lingua tibetana cl\u00e1sica. En 1968, Mair ga\u00f1ou unha bolsa Marshall e trasladouse \u00e1 Escola de Estudos Orientais e Africanos da Universidade de Londres para seguir estudando chin\u00e9s e s\u00e1nscrito, recibindo un BA (Hons) en 1972 e un M.Phil. en 1974. Logo foi \u00e1 Universidade de Harvard para realizar estudos de doutoramento en chin\u00e9s baixo o cargo do estudoso neozeland\u00e9s Patrick Hanan. Doutorouse en Filosof\u00eda en 1976 cunha tese de doutoramento titulada \"Popular Narratives From Tun-huang\", un estudo e traduci\u00f3n da literatura popular descuberta entre os manuscritos de Dunhuang. En 1979, Mair deixou Harvard para incorporarse \u00e1 facultade da Universidade de Pensilvania, onde permaneceu desde ent\u00f3n. Tam\u00e9n \u00e9 fundador e editor de \"Sino-Platonic Papers\", unha revista acad\u00e9mica que examina a ling\u00fc\u00edstica e a literatura chinesa, asi\u00e1tica oriental e asi\u00e1tica central. Especializouse en chin\u00e9s escrito antigo e traduciu o Dao De Jing e a Zhuang Zi. En 2007 foi elixido membro da American Philosophical Society. Casou con Chang Li-ch'ing, coa que tivo un fillo. Mair dest\u00e1case pola s\u00faa ampla erudici\u00f3n e contribuci\u00f3ns interdisciplinarias, e \u00e9 colaborador do blog de ling\u00fc\u00edstica \"Language Log\"."}
{"id": "602181", "revid": "25871", "url": "https://gl.wikipedia.org/wiki?curid=602181", "title": "Monta\u00f1as Xiao", "text": "Monta\u00f1as Xiao ou Monta\u00f1as Yao (en chin\u00e9s \u5d24\u5c71, en pinyin \"Xi\u00e1o Sh\u0101n\" ou \"Y\u00e1o Sh\u0101n\") \u00e9 unha cadea monta\u00f1osa no oeste de Henan, China ao norte do r\u00edo Luo e ao sur de Sanmenxia. O rango forma parte do Xi\u00e1o ( ) rexi\u00f3n hist\u00f3rica na fronteira das provincias de H\u00e9n\u00e1n e Sh\u0101nx\u012b na China. A zona entre Y\u00e1o e o paso estrat\u00e9xico de H\u00e1ng\u01d4 cham\u00e1base Xi\u00e1oh\u00e1n ().\nPrincipais picos.\nOs principais picos incl\u00faen Q\u012bngg\u01cengf\u0113ng (\u9752\u5d17\u5cf0; 1903\u00a0m) e Gu\u0101ny\u00fansh\u0101n (\u51a0\u96f2\u5c71; 1666\u00a0m).\nNome.\nO lugar tam\u00e9n \u00e9 famoso porque existe unha disputa sobre a pronuncia do seu nome. Segundo un dos dicionarios de chin\u00e9s mandar\u00edn m\u00e1is autorizados, o \"Cihai\" (), \"xi\u00e1o\" deber\u00eda ser \"y\u00e1o\" segundo a pronuncia antiga. Non obstante, outros dicionarios como \"Ciyuan\" (), \"X\u012bnhu\u00e1 Z\u00ecdi\u01cen\", \"H\u00e0ny\u01d4 D\u00e0 C\u00eddi\u01cen\" e \"Xi\u00e0nd\u00e0i H\u00e0ny\u01d4 C\u00eddi\u01cen\" usan a pronuncia de \"xi\u00e1o\"."}
{"id": "602182", "revid": "111586", "url": "https://gl.wikipedia.org/wiki?curid=602182", "title": "Gi\u00e3o", "text": "----Gi\u00e3o pode referirse a varios top\u00f3nimos portugueses:"}
{"id": "602184", "revid": "1888", "url": "https://gl.wikipedia.org/wiki?curid=602184", "title": "Iago Varela", "text": "Iago Varela Romero, nado en Nara\u00edo (San Sadurni\u00f1o) o 23 de xaneiro de 1996, \u00e9 un escritor galego.\nTraxectoria.\nT\u00e9cnico superior en mecatr\u00f3nica e enxe\u00f1eiro electr\u00f3nico. Estudou o budismo, o hindu\u00edsmo, o tao\u00edsmo, o tantra e o ioga. En 2022 publicou o seu primeiro libro, \"A rebeli\u00f3n dun buda\". En 2023 publicou \"O cami\u00f1o natural\"."}
{"id": "602185", "revid": "1888", "url": "https://gl.wikipedia.org/wiki?curid=602185", "title": "Iago Varela Romero", "text": ""}
{"id": "602186", "revid": "98629", "url": "https://gl.wikipedia.org/wiki?curid=602186", "title": "Faro de Punta Insua", "text": "O faro de Punta Insua (tam\u00e9n chamado faro de Lari\u00f1o) \u00e9 un faro situado na Punta Insua (Lari\u00f1o, Carnota). Est\u00e1 xestionado pola autoridade portuaria de Vilagarc\u00eda de Arousa.\nHistoria.\nConstru\u00eduse para unir os faros de Corrubedo e Fisterra, debido \u00e1 dificultade de navegaci\u00f3n nesa parte da costa. En 1894 determinouse a necesidade da s\u00faa construci\u00f3n, pero non se rematou ata 1913. A pesar de estar rematado nesa data, inaugurouse en 1921, sendo electrificado en 1947."}
{"id": "602187", "revid": "25871", "url": "https://gl.wikipedia.org/wiki?curid=602187", "title": "Formas da poes\u00eda cl\u00e1sica chinesa", "text": "As formas de poes\u00eda chinesa cl\u00e1sica, son formas ou modos de poes\u00eda escrita en chin\u00e9s literario ou cl\u00e1sico, pos\u00fae formas caracter\u00edsticas que se remontan at\u00e9 a publicaci\u00f3n do \"Cl\u00e1sico da Poes\u00eda\" arredor do s\u00e9culo VII a. C. Estas \"formas\" engloban caracter\u00edsticas como m\u00e9trica (a lonxitude da li\u00f1a e o n\u00famero de li\u00f1as), ritmo (por exemplo, a presenza de cesuras, a parada final e o ton de contorno), vocabulario e estilo, desenvolv\u00e9ndose activamente desde a dinast\u00eda Tang at\u00e9 o Movemento do Catro de Maio, continuando at\u00e9 o s\u00e9culo XXI.\nHistoria.\nGao Bing \u00e9 o autor do \"Compendio graduado de poes\u00eda Tang (Tangshi Pinhui)\", a primeira obra que clasifica poes\u00eda base\u00e1ndose en principios pros\u00f3dicos. Este m\u00e9todo foi precedido por enfoques menos sistem\u00e1ticos, como o de Yan Yu.\nElementos formais.\nExisten varios elementos formais do verso chin\u00e9s cl\u00e1sico que est\u00e1n asociados \u00e1 s\u00faa clasificaci\u00f3n en tipos formais.\nEscansi\u00f3n.\nVarios factores son considerados ao escanear versos chineses cl\u00e1sicos para determinar o metro.\nM\u00e9trica.\nBaseado nunha correlaci\u00f3n directa entre car\u00e1cter, s\u00edlaba e palabra. Cada s\u00edlaba ou car\u00e1cter pode ser considerado como un p\u00e9 m\u00e9trico. A estrutura m\u00e9trica tam\u00e9n comprende cesuras ou pausas e paradas dentro da li\u00f1a. Os caracteres (ou s\u00edlabas) entre as caesuras ou paradas poden ser considerados como un p\u00e9 m\u00e9trico. Estes p\u00e9s m\u00e9tricos, dependendo das regras formais do tipo de poema, adoitan coincidir co ritmo natural da fala baseado en unidades de significado que abarcan os caracteres.\nLonxitude da li\u00f1a.\nPode ser fixa ou variable. As formas t\u00edpicas incl\u00faen tres, catro, cinco, seis, sete ou oito caracteres por li\u00f1a. Alg\u00fans poemas combinan lonxitudes de li\u00f1a variable. Especificar a lonxitude da li\u00f1a dun poema chin\u00e9s equivale a especificar tanto o tipo de p\u00e9s como o n\u00famero de p\u00e9s por li\u00f1a en poes\u00eda utilizando un metro cuantitativo.\nParellas.\nA maior\u00eda dos versos en chin\u00e9s cl\u00e1sico consisten en varias coplas ou pares de li\u00f1as (chin\u00e9s simplificado \u5bf9 \u8054, chin\u00e9s tradicional \u5c0d \u806f, pinyin \"du\u00ecli\u00e1n\"), que se consideran dalg\u00fan xeito especialmente relacionados entre si por consideraci\u00f3ns como o significado, a estrutura do ton ou o paralelismo. Un esquema de rima com\u00fan \u00e9 a copla rimada, polo que xeralmente na poes\u00eda rimada, as li\u00f1as pares riman. \u00c1s veces estas coplas aparecen soas, por exemplo a metade a cada lado dunha porta.\nLonxitude do poema.\nA maior\u00eda dos versos cl\u00e1sicos chineses consta de parellas de li\u00f1as que riman entre si e se relacionan en significado e ton. Xeralmente consider\u00e1banse catro li\u00f1as (d\u00faas coplas) como a lonxitude m\u00ednima dun poema (como no caso do verso reducido \"jueju\"). Outros poemas limit\u00e1banse a oito li\u00f1as (catro coplas). Se a lonxitude total non fose limitada, os poemas tend\u00edan a usar estrofas de catro ou oito li\u00f1as, polo que a lonxitude do poema ser\u00eda m\u00faltiplo de catro ou oito. A lonxitude dos poemas baseados en formas espec\u00edficas de canci\u00f3ns e baladas depend\u00eda da melod\u00eda ou forma espec\u00edfica seleccionada como modelo. O tipo de poema \"fu\", que \u00e1s veces incorporaba secci\u00f3ns de prosa, ti\u00f1a poucas limitaci\u00f3ns na lonxitude das li\u00f1as, ag\u00e1s que, dentro dunha secci\u00f3n de verso, as lonxitudes dos versos tend\u00edan a ser iguais. A lonxitude dun poema espec\u00edfico para aquelas formas nas que esta era unha restrici\u00f3n, \u00e9 outro criterio b\u00e1sico de clasificaci\u00f3n (como no verso de oito li\u00f1as de sete caracteres).\nAntigo, novo, regulado, non regulado.\nOs poemas da mesma lonxitude en termos de lonxitude de verso e poemas e/ou poemas dentro do mesmo tipo xeral distingu\u00edanse a mi\u00fado empregando os conceptos \"novo\", \"vello\", \"regulado\" ou \"non regulado\".\n\"Vello\" versus \"novo\".\n\"Vello\" e \"novo\" us\u00e1ronse xeralmente para denotar un cambio b\u00e1sico de forma dentro dun modo ou forma, como \"vello\" \"yuefu\" e \"novo\" \"yuefu\" . Non obstante, o uso destes termos pode resultar confuso, xa que algo chamado \"novo\" poder\u00eda ter s\u00e9culos de antig\u00fcidade no momento actual.\n\"Regulado\" versus \"non regulado\".\nO verso \"regulado\", ou a poes\u00eda \"shi\" de novo estilo, ten limitaci\u00f3ns formais moi estritas e moitas veces complexas, como alteraci\u00f3ns tonais obrigatorias entre posici\u00f3ns adxacentes dentro dunha li\u00f1a, ou no que se refire \u00e1s mesmas posici\u00f3ns de li\u00f1a entre coplas.\nTon.\nA existencia do ton na poes\u00eda chinesa antiga \u00e9 debatible. Na dinast\u00eda Tang, os tons diferenci\u00e1ronse en 'niveis' e 'non niveis', desempe\u00f1ando un papel esencial na poes\u00eda. Alg\u00fans poemas ti\u00f1an restrici\u00f3ns tonais estritas, mentres que outros segu\u00edan \"melod\u00edas\" de modelos preexistentes, variando s\u00f3 nas palabras elixidas, como foi o caso do \"c\u00ed\" e do \"qu.\"\nRitmo.\nO ritmo era principalmente unha cuesti\u00f3n de variaci\u00f3n tonal, lonxitude da li\u00f1a, cesuras dentro das li\u00f1as e parada final. As variaci\u00f3ns de ritmo tocaban sutilmente entre as distintas li\u00f1as dun poema.\nRima.\nA rima, clave en certas po\u00e9ticas, base\u00e1base en t\u00e1boas tradicionais como \"Pingshui Yun\", est\u00e1ndar desde Yuan a Qing, malia diferir das pronunciaci\u00f3ns actuais. Tons nivelados rimaban entre si, igual que os non nivelados. As rimas orixinais son dif\u00edciles de detectar hoxe en variantes como o mandar\u00edn ou canton\u00e9s, debido \u00e1s variaci\u00f3ns hist\u00f3ricas na pronunciaci\u00f3n.\nVocabulario.\nCertas restrici\u00f3ns ou asociaci\u00f3ns de palabras concretas eran moitas veces t\u00edpicas de certas formas po\u00e9ticas, e para algunhas formas de poes\u00eda hab\u00eda regras que restrinxiron ou fomentaban a repetici\u00f3n da mesma palabra dentro dun poema, unha estrofa ou unha li\u00f1a ou copla. \u00c1s veces utiliz\u00e1base un vocabulario po\u00e9tico deliberadamente arcaico ou tradicional. Moitas veces, o uso de palabras com\u00fans como pronomes e \"palabras baleiras\" como part\u00edculas e palabras de medida estaba en desuso. Algunhas substituci\u00f3ns de vocabulario est\u00e1ndar eran est\u00e1ndar cando unha determinada palabra non encaixar\u00eda no patr\u00f3n m\u00e9trico.\nTipos formais.\nA poes\u00eda cl\u00e1sica chinesa segue estruturas formais espec\u00edficas. Alg\u00fans poemas pertencen a colecci\u00f3ns fixas, como o \"Shi jing\" ou \"Chuc\"i, \u00e1s que non se pod\u00edan engadir novos poemas. A\u00ednda as\u00ed, os poetas pod\u00edan imitar estes estilos ou crear novos, dependendo das tendencias de cada dinast\u00eda. As tres principais formas literarias desta poes\u00eda son \"shi\", \"fu\" e \"c\u00ed\".\n\"Shi\".\nEn chin\u00e9s a palabra \"shi\" pode significar \"poes\u00eda\" de forma m\u00e1is ou menos xen\u00e9rica; nun sentido m\u00e1is t\u00e9cnico ref\u00edrese a unha tradici\u00f3n m\u00e1is espec\u00edfica que fai referencia aos poemas recollidos no \"Shi jing\" e nos seus desenvolvementos posteriores. Hai varios tipos de poes\u00eda \"shi\", como o \"gushi\" de \"estilo vello\" e \"jintishi\" de \"estilo novo\".\n\"Cl\u00e1sico de poes\u00eda\" (\"Shijing\").\nOs poemas da colecci\u00f3n \"Shijing\" ou \"Shi Jing\" tam\u00e9n co\u00f1ecidos como \"O Libro das Canci\u00f3ns\", \"Cl\u00e1sico da Poes\u00eda\", \"Libro das Odas\" ou \"As Odas\", est\u00e1n asociados \u00e1 dinast\u00eda Zhou, en particular \u00e1 occidental, e te\u00f1en orixes temporais variados. A\u00ednda que a crenza \u00e9 que Confucio editou esta colecci\u00f3n seleccionando arredor de 300 poemas dun conxunto maior, as partituras musicais e coreograf\u00edas orixinais est\u00e1n perdidas. Co paso do tempo, especialmente durante a dinast\u00eda Han, estes poemas foron reinterpretados con significados morais e simb\u00f3licos. A interpretaci\u00f3n contempor\u00e1nea destes poemas difiere das anteriores, especialmente en cuesti\u00f3ns de sexualidade, tendo reinterpretaci\u00f3ns moralistas. Caracterizan-se polo seu formato regular, con li\u00f1as de catro caracteres, rima e uso de estruturas m\u00e9tricas e paralelismo. Todos os poemas son an\u00f3nimos.\n\"Versos de Chu (Chuci)\".\n\"Chuci\", tam\u00e9n co\u00f1ecido como \"Canci\u00f3ns do Sur\" e como \"Ch'u Tz'u\", fai referencia aos poemas e ao estilo daqueles poemas que compo\u00f1en esta colecci\u00f3n. O nome ref\u00edrese literalmente ao estado de Chu, que estaba ao sur da zona da que se recolleron os poemas do \"Cl\u00e1sico de Poes\u00eda\", e ao sur da principal \u00e1rea poboada por persoas de cultura chinesa na China no momento da s\u00faa composici\u00f3n. e durante moitos s\u00e9culos despois (de feito, ata o gran cambio de poboaci\u00f3n na \u00e9poca da dinast\u00eda Song, ou, quizais con m\u00e1is precisi\u00f3n, a \u00e9poca da transici\u00f3n Tang-Song). A colecci\u00f3n incl\u00fae o \"Li Sao\", atribu\u00eddo a Qu Yuan, as\u00ed como as \"Nove Canci\u00f3ns\".\n\"Fu\".\n\u00a0O \"fu\" \u00e9 unha das categor\u00edas principais da poes\u00eda cl\u00e1sica chinesa. A pesar de ser considerado literatura, non \u00e9 vista tradicionalmente como poes\u00eda pura. A\u00ednda que a descrici\u00f3n \u00e9 detallada, o comentario indirecto constit\u00fae o verdadeiro n\u00facleo desta forma de arte.\nHistoria.\nAsociado \u00e1 literatura de Chu, o \"fu\" experimentou un per\u00edodo de florecemento durante o comezo da dinast\u00eda Han. Durante o renacemento \"fu\" da dinast\u00eda Tang, a forma \"fu\" foi utilizada por Li Bai, entre outros.\nExemplos e autores destacados.\nUn exemplo renomeado \u00e9 \"Retorno ao Campo\" de Zhang Heng. Outros autores prominentes incl\u00faen Jia Yi, Ban Gu, Yang Xiong e Wang Can.\nPoes\u00eda de estilo antigo (\"Gushi\").\n\"Gushi\" \u00e9 o estilo baseado en formas m\u00e1is antigas de shi, pero que permite novas adici\u00f3ns ao corpus (a diferenza do corpus fixo do \"\"shi\" cl\u00e1sico\" do \"Shijing\"). Un tipo de poes\u00eda que imita as formas po\u00e9ticas \"vellas\" \u00e9 o Yuefu Literario. Os \"yuefu\" literarios incl\u00faen imitaci\u00f3ns ao estilo das letras orixinais das baladas da dinast\u00eda Han ou imitaci\u00f3ns das letras orixinais das baladas \"estilo do sur\" das seis dinast\u00edas.\nDezanove poemas antigos.\nEstas poes\u00edas, no estilo balada ou yuefu antigo, foron recollidas durante a Dinast\u00eda Han.\nYuefu.\nOs \"Yue fu\" son un desenvolvemento das formas po\u00e9ticas recollidas pola \"Oficina de M\u00fasica\" da dinast\u00eda Han. M\u00e1is tarde, o termo foi usado para identificar estas poes\u00edas de estilo balada e tam\u00e9n como descritor de poemas neste estilo.\nVerso regulado (jintishi).\nO \"jintishi\" incl\u00fae tres subformas que, a pesar de ter unha estrutura externa similar ao yuefu, internamente te\u00f1en un conxunto de regras novas, por exemplo, en relaci\u00f3n con patr\u00f3ns tonais ou paralelismo.\nVerso regulado de oito li\u00f1as (lushi).\nRefer\u00edndose \u00e1s regras formais estritas desta poes\u00eda, est\u00e1 asociado principalmente co estilo de oito li\u00f1as, pero tam\u00e9n se aplica a formas curtas e expandidas.\nForma curta (jueju).\n\u00c9 unha versi\u00f3n reducida da forma de oito li\u00f1as, polo que pode ser m\u00e1is desafiante ao transmitir unha idea po\u00e9tica completa.\nForma expandida (pailu).\nMentres segue a maior\u00eda das regras do \"lushi\", o \"pailu\" permite varios pareados conectados sen l\u00edmite m\u00e1ximo.\nPoes\u00eda con patr\u00f3n de ton fixo.\nEstas poes\u00edas, baseadas en estruturas tradicionais, destin\u00e1banse orixinalmente a acompa\u00f1ar melod\u00edas musicais espec\u00edficas. Incl\u00faen as formas \"c\u00ed\", \"qu\" e \"yuanqu\".\n\"C\u00ed\".\nPoes\u00edas baseadas en estruturas tradicionais destinadas a acompa\u00f1ar m\u00fasica.\n\"Qu\" e \"Yuanqu\".\nMentres que \"Qu\" se refire a unha forma de poes\u00eda con patr\u00f3n de ton fixo distinto de \"C\u00ed\", \"Yuanqu\" deriva dos dramas da dinast\u00eda Yuan."}
{"id": "602189", "revid": "5312", "url": "https://gl.wikipedia.org/wiki?curid=602189", "title": "Cinto de seguridade", "text": "O cinto de seguridade ou cinto de seguranza \u00e9 un arn\u00e9s dese\u00f1ado para suxeitar e manter no seu asento a un ocupante dun veh\u00edculo se ocorre un accidente. Estes cintos comezaron a utilizarse en aeronaves na d\u00e9cada de 1930, e actualmente o seu uso en autom\u00f3biles \u00e9 obrigatorio en moitos pa\u00edses. O cinto de seguridade est\u00e1 considerado como o sistema de seguridade pasiva m\u00e1is efectivo xamais inventado, inclu\u00eddo o cox\u00edn de seguridade, a carrozar\u00eda deform\u00e1bel ou calquera adianto t\u00e9cnico de hoxe en d\u00eda.\nOs cintos de seguridade fabr\u00edcanse con tea forte e te\u00f1en como obxectivo que os pasaxeiros non sexan lanzados dos seus asentos ao producirse un accidente. Nos avi\u00f3ns \u00fasanse para evitar que o pasaxeiro saia expedido do asento no intre da engalaxe e aterraxe, a\u00ednda que nos voos dom\u00e9sticos adoita permanecer abrochado durante todo o traxecto.\nActualmente os cintos de seguridade pos\u00faen tensores que aseguran o corpo no intre do impacto mediante un resorte ou unha explosi\u00f3n (tensor pirot\u00e9cnico). O cinto d\u00e9bese colocar o m\u00e1is pegado pos\u00edbel ao corpo, plano e sen n\u00f3s ou dobreces. Os pilotos de competici\u00f3n levan os arneses bastante apertados, pero non se considera necesario nun coche de r\u00faa.\nO cinto das cadeiras debe estar situado por diante das cristas il\u00edacas, os \u00f3sos que sobresaen nas cadeiras. Isto \u00e9 para que suxeite ao corpo contra un \u00f3so duro e non contra o abdome brando. No caso das mulleres embarazadas, v\u00e9ndese un accesorio para asegurarse de que o cinto fica debaixo do abdome. Eng\u00e1nchase entre as pernas \u00e1 banda da cintura e por debaixo do asento.\nHistoria.\nO primeiro rexistro de utilizaci\u00f3n de cintos de seguridade nun autom\u00f3bil data de finais da d\u00e9cada de 1940, cando en 1948 o empresario estadounidense Preston Tucker intentou revolucionar o sistema de seguridade do autom\u00f3bil (e en si todo o est\u00e1ndar de produci\u00f3n veh\u00edculos), ao presentar o cinto de seguridade como unha opci\u00f3n para solucionar as mortes por accidentes viarios ocorridas pola falta deste elemento. Esta innovaci\u00f3n foi presentada no \u00fanico modelo que chegou a producir, o Tucker 48. Para iso, Tucker baseouse no sistema de seguridade dos avi\u00f3ns de combate da segunda guerra mundial. Malia lograr o seu labor de producir un pequeno stock de 50 unidades do seu coche, unha serie de trabas impostas por organismos que regulaban a industria estadounidense do autom\u00f3bil fixeron pechar a s\u00faa f\u00e1brica e con iso, a idea de produci\u00f3n en masa deste coche. Malia iso, Tucker lograra o seu labor de inserir a tem\u00e1tica da seguridade dos ocupantes, \u00e1 hora de desenvolver e fabricar un autom\u00f3bil. Ademais dos cintos de seguridade, o Tucker '48 presentaba elementos de seguridade considerados de avanzada para a s\u00faa \u00e9poca, como \u00e9 o uso de vidros laminados e defensas acolchadas no cadro de mandos.\nA idea de Tucker foi reciclada en 1956, cando Ford presentou o cinto de seguridade como opci\u00f3n de equipamento, dentro do paquete de seguridade SafeGuard. Robert McNamara foi o directivo de Ford que impulsou a montaxe dos cintos, as\u00ed como outras medidas de seguridade tales como os cadros de mandos acolchados. Un relato destes feitos rec\u00f3llese no documental \"The Fog of War\".\nO primeiro cinto de seguridade montado de serie como equipamento est\u00e1ndar en veh\u00edculos de produci\u00f3n masiva montouse no Volvo Amazon de 1959. Este veh\u00edculo xa montaba un cinto de tres puntos.\nFoi o enxe\u00f1eiro de Volvo Nils Bohlin quen inventou e patentou o cinto de tres puntos, que se converter\u00eda na norma practicamente universal para autom\u00f3biles de r\u00faa. Volvo liberou a patente, para que todos os demais fabricantes puidesen copiar o dese\u00f1o.\nOutras melloras posteriores:"}
{"id": "602190", "revid": "15490", "url": "https://gl.wikipedia.org/wiki?curid=602190", "title": "Dionisio de Mileto (historiador)", "text": "Dionisio de Mileto (en grego antigo, \u0394\u03b9\u03bf\u03bd\u03cd\u03c3\u03b9\u03bf\u03c2; e en lat\u00edn, \"Dionysius\") foi un log\u00f3grafo da antiga Grecia que naceu en Mileto no s\u00e9culo\u00a0-VI e viviu ata a primeira metade do s\u00e9culo -V.\nTraxectoria.\nSegundo a Suda, foi un dos historiadores m\u00e1is antigos, contempor\u00e1neo de Hecateo. Das s\u00faas obras p\u00f3dese deducir que viviu polo menos ata o -485, dado que menciona a morte de Dar\u00edo I o Grande, de quen escribiu unha historia en cinco libros. A Suda tam\u00e9n lle atrib\u00fae unha obra co t\u00edtulo ' (en galego, \"Despois de Dar\u00edo\"), e outra titulada ' (\"Persas)\" todas escritas en dialecto x\u00f3nico. Estas tres obras poder\u00edan ser partes diferentes dunha mesma obra, ou as d\u00faas \u00faltimas formar\u00edan unha \u00fanica obra e unha continuaci\u00f3n do primeiro t\u00edtulo.\nA Suda atrib\u00fae outros t\u00edtulos a Dionisio de Mileto:\"Troica\", en tres libros; \"Myithica\"; un ciclo hist\u00f3rico en sete libros; e unha \"Periegesis\" do mundo enteiro, pero esta probabelmente sexa unha confusi\u00f3n entre este Dioniso e outros personaxes do mesmo nome, principalmente Dionisio de Mitilene."}
{"id": "602192", "revid": "624", "url": "https://gl.wikipedia.org/wiki?curid=602192", "title": "Dionisio de Mileto", "text": "\u00a0\nDionisio de Mileto foi o nome das seguintes persoas: "}
{"id": "602195", "revid": "98629", "url": "https://gl.wikipedia.org/wiki?curid=602195", "title": "Listenbourg", "text": "Listenbourg \u00e9 un pa\u00eds ficticio creado como un meme de internet en outubro de 2022, que o representa como unha extensi\u00f3n da Pen\u00ednsula Ib\u00e9rica. O usuario franc\u00e9s de Twitter Gaspard Hoelscher compartiu un mapa manipulado de Europa cunha frecha vermella que apuntaba ao contorno dun territorio situado en Galiza, Asturias e Norte de Portugal, coa forma virada do mapa de Francia, e bromeou dicindo que os estadounidenses non poder\u00edan nomear ese Estado europeo membro da UE. O tal pa\u00eds f\u00edxose viral nas redes sociais, con algunhas marcas, pol\u00edticos e organizaci\u00f3ns seguindo a broma.\nOrixe.\nOs usuarios crearon datos, fotograf\u00edas e historia para este pa\u00eds ficticio, e mesmo inventaron unha capital, bandeira e himno. A tendencia tivo unha grande repercusi\u00f3n e organizaci\u00f3ns e marcas como as Olimp\u00edadas de Par\u00eds 2024 ou Amazon Prime Video, fixeron referencia a ela.\nA tendencia comezou como un meme para probar o estereotipo dos estadounidenses que non co\u00f1ecen a xeograf\u00eda europea. \nO 30 de outubro de 2022, Gaspard Hoelscher, co\u00f1ecido como @gaspardooo en Twitter, compartiu un mapa de Europa modificado cun programa de dese\u00f1o gr\u00e1fico, cunha masa terrestre adicional anexa \u00e1 pen\u00ednsula Ib\u00e9rica. O subt\u00edtulo da publicaci\u00f3n: \"\" (tr. \"Estou seguro de que os estadounidenses nin sequera saben o nome deste pa\u00eds lol\"). Outro usuario respondeu coa pregunta ret\u00f3rica \"\" (tr.\u2009\"Quen non co\u00f1ece Listenbourg?\"), d\u00e1ndolle o nome ao engano. \nDifusi\u00f3n viral.\nA broma converteuse nun fen\u00f3meno viral con outros usuarios ofrecendo feitos inventados sobre o pa\u00eds, fotos manipuladas e mapas de sat\u00e9lite que pretenden mostrar aspectos do mesmo. En poucos d\u00edas xurdiron decenas de contas de Twitter afirmando representar a instituci\u00f3ns gobernamentais de Listenbourg, e a xente inventou unha capital, bandeira, historia, himno nacional e cultura para o pa\u00eds ficticio.\nVarias redes sociais un\u00edronse \u00e1 broma. Os participantes tentaron concretar a existencia de Listenbourg con f\u00edos detallados de redes sociais. As acci\u00f3ns de colaboraci\u00f3n estableceron que o pa\u00eds estaba dividido en cinco rexi\u00f3ns chamadas Flu\u1e9eerde, Kusterde, Mitteland, Adrias e Cas\u00e9i\u00e8re, e comarcas como \u00c4usseres Galizien (que en alem\u00e1n \u00e9 \"Galiza exterior\"). Dic\u00edase que a poboaci\u00f3n era de 59 mill\u00f3ns. O creador do meme, Gaspardo, foi proclamado presidente de Listenbourg, a\u00ednda que admitiu que a s\u00faa broma o abrumou totalmente.\nObservouse que o modelo de texto a imaxe DALL-E xerou edificios, de estilo centroeuropeo ou similar, cando se lle introduc\u00eda a palabra \"Listenbourg\".\nEn novembro, era tendencia en Twitter e o cancelo de TikTok #Listenbourg tivo m\u00e1is de 75 mill\u00f3ns de visitas.\nRespostas.\nAs principais organizaci\u00f3ns e canles de noticias xogaron xunto co engano, a\u00ednda que a maior\u00eda deixaba claro que non estaban a falar en serio.\nO 31 de outubro de 2022, a canle oficial dos Xogos Ol\u00edmpicos de Par\u00eds 2024 tuiteou: \"O n\u00famero de delegaci\u00f3ns ol\u00edmpicas pasou de 206 a 207 coa chegada de Listenbourg\".\nAmazon Prime Video anunciou que un informe sobre a historia de Listenbourg sair\u00eda na data do \"31 de febreiro\".\nA aerol\u00ednea de baixo custo Ryanair publicou o mapa viral e escribiu que estaban \"orgullosos de anunciar a nosa nova base en Listenbourg!\".\nA cadea de televisi\u00f3n francesa TF1 presentou un informe meteorol\u00f3xico realista para o pa\u00eds imaxinario.\nToulouse Football Club dixo que o seu equipo \u00eda a un campo de adestramento listemburgu\u00e9s. A broma tam\u00e9n chegou ao Gran Premio de F\u00f3rmula 1, co Canal+ Sport apoiando o Estado de ficci\u00f3n.\nO 1 de novembro de 2022, a empresa de software de navegaci\u00f3n GPS Waze publicou en franc\u00e9s un tuit de \"\" (tr. \"Escoita, polo menos sabemos como chegar!\").\nO pol\u00edtico franc\u00e9s Jean Lassalle finxiu visitar un festival agr\u00edcola en Listenbourg.\nA cidade francesa de Niza anunciou un irmandamento coa capital de Listenbourg, mentres que o seu aeroporto oficial inaugurou un novo enlace a\u00e9reo co anaco extra de terra.\nOutras marcas e organizaci\u00f3ns que publicaron sobre Listenbourg incl\u00faen a estaci\u00f3n de esqu\u00ed de La Clusaz, a compa\u00f1\u00eda brit\u00e1nica Deliveroo, a cadea de restaurantes Buffalo Grill, o operador de transporte parisiense RATP Group, os trens TGV de alta velocidade da SNCF e a selecci\u00f3n francesa de h\u00f3ckey."}
{"id": "602196", "revid": "27155", "url": "https://gl.wikipedia.org/wiki?curid=602196", "title": "Eurypteridae", "text": "Eurypteridae \u00e9 unha familia extinta de euript\u00e9ridos que viviron nos per\u00edodos Sil\u00farico e Dev\u00f3nico. \u00c9 unha das tres familias contidas na superfamilia Eurypteroidea (xunto con Dolichopteridae e Strobilopteridae), que, \u00e1 s\u00faa vez, \u00e9 unha das superfamilias da suborde Eurypterina. A familia cont\u00e9n dous x\u00e9neros, \"Erieopterus\" e \"Eurypterus\"."}
{"id": "602197", "revid": "98629", "url": "https://gl.wikipedia.org/wiki?curid=602197", "title": "Eurypterida", "text": "Eurypterida \u00e9 unha orde de artr\u00f3podos f\u00f3siles, chamados euript\u00e9ridos (nome que pode recibir tam\u00e9n unha das s\u00faas familias) ou, informalmente, escorpi\u00f3ns de mar (nome que \u00e1s veces tam\u00e9n se lle d\u00e1 a alg\u00fans peixes), e antes, nalgunhas clasificaci\u00f3ns, xigantostr\u00e1ceos. Os primeiros euript\u00e9ridos co\u00f1ecidos datan do piso darriwiliano do per\u00edodo ordov\u00edcico, hai 467,3 mill\u00f3ns de anos. O grupo probablemente apareceu durante o Ordov\u00edcico temper\u00e1n ou o C\u00e1mbrico tard\u00edo. A orde cont\u00e9n aproximadamente 250 especies, o que a fai a orde de quelicerados m\u00e1is diversa do Paleozoico. Despois da s\u00faa aparici\u00f3n no Ordovicico, os euript\u00e9ridos convert\u00e9ronse nuns dos principais compo\u00f1entes da fauna mari\u00f1a durante o Sil\u00farico, per\u00edodo no cal se describiron a maior\u00eda das s\u00faas especies. O x\u00e9nero do Sil\u00farico \"Eurypterus\" sup\u00f3n m\u00e1is do 90% de todos os esp\u00e9cimes de euript\u00e9ridos co\u00f1ecidos. A\u00ednda que o grupo continuou diversific\u00e1ndose durante o per\u00edodo seguinte, o Devoniano, os euript\u00e9ridos foron moi afectados polo evento de extinci\u00f3n do Devoniano tard\u00edo. A s\u00faa cantidade e diversidade declinaron ata quedaren extintos durante o evento de extinci\u00f3n do Permiano-Tri\u00e1sico (ou quizais algo antes), hai 251,9 mill\u00f3ns de anos.\nA\u00ednda que popularmente se lles chame \"escorpi\u00f3ns de mar\", s\u00f3 os primeiros euript\u00e9ridos eran mari\u00f1os; moitas formas posteriores viv\u00edan en augas salobres ou mesmo en auga doce, e ademais non son verdadeiros escorpi\u00f3ns. Alg\u00fans estudos suxiren que ti\u00f1an un sistema respiratorio dual, que lles permitir\u00eda pasar curtos per\u00edodos de tempo en ambientes terrestres. O nome \"Eurypterida\" procede das palabras do grego antigo \u03b5\u1f50\u03c1\u03cd\u03c2 (\"eur\u00fas\"), que significa 'ancho', 'amplo', e \u03c0\u03c4\u03b5\u03c1\u03cc\u03bd (\"pter\u00f3n\"), que significa '\u00e1', refer\u00edndose ao par de ap\u00e9ndices natatorios anchos presentes en moitos membros do grupo, que parecen \u00e1s.\nOs euript\u00e9ridos comprenden os artr\u00f3podos m\u00e1is grandes co\u00f1ecidos que algunha vez extistiran. O m\u00e1is grande, \"Jaekelopterus\", chegaba aos 2,5 m de lonxitude. Por\u00e9n, non todos os euript\u00e9ridos eran grandes e a maior\u00eda das especies eran de menos de 20 cm de longo; o euript\u00e9rido m\u00e1is pequeno, \"Alkenopterus\", era de s\u00f3 2,03 cm de longo. Atop\u00e1ronse f\u00f3siles de euript\u00e9ridos en todos os continentes, pero a maior\u00eda dos f\u00f3siles son de xacementos de Am\u00e9rica do Norte e Europa, porque o grupo viv\u00eda principalmente nas augas costeiras ou do interior do antigo supercontinente de Euram\u00e9rica. S\u00f3 uns poucos grupos de euript\u00e9ridos se espallaron al\u00e9n dos conf\u00edns de Euram\u00e9rica e uns poucos x\u00e9neros, como \"Adelophthalmus\" e \"Pterygotus\", chegaron a ter unha distribuci\u00f3n cosmopolita con f\u00f3siles atopados en todo o mundo.\nMorfolox\u00eda.\nComo todos os outros artr\u00f3podos, os euript\u00e9ridos pos\u00faen corpos segmentados e ap\u00e9ndices articulados cubertos por unha cut\u00edcula composta de prote\u00ednas e quitina. Igual que noutros quelicerados, o corpo estaba dividido en dous tagmas (secci\u00f3ns); o prosoma (cabeza) frontal e o opistosoma (abdome) posterior. O prosoma estaba cuberto por un cacho ou escudo (\u00e1s veces chamado \"escudo pros\u00f3mico\") no cal est\u00e1n situados os dous ollos compostos e os ocelos (\u00f3rganos sensoriais de tipo ollo simple).\nO prosoma tam\u00e9n ten seis pares de ap\u00e9ndices, numerados do I ao VI. O primeiro par de ap\u00e9ndices, os do \u00fanico par situado antes da da boca, denom\u00ednanse quel\u00edceros (hom\u00f3logos dos das ara\u00f1as), que te\u00f1en pequenas pinzas usadas para manipular fragmentos de alimentos e metelos na boca. Nunha li\u00f1axe, os Pterygotidae, os quel\u00edceros eran grandes e longos, con dentes fortes e ben desenvolvidos en quelas (garras) especializadas. Os seguintes pares de ap\u00e9ndices, do II ao VI, posu\u00edan gnatobases (ou \"placas dentais\") nas coxas (segmentos das extremidades) usadas para alimentarse. Estes ap\u00e9ndices eran xeralmente patas locomotoras para cami\u00f1ar cil\u00edndricas e estaban cubertas de espi\u00f1as nalgunhas especies. Na maior\u00eda das li\u00f1axes, as patas adoitaban facerse m\u00e1is grandes canto m\u00e1is traseiras eran. Na suborde dos Eurypterina, a maior das d\u00faas subordes de euript\u00e9ridos, o sexto par de ap\u00e9ndices estaba modificado formando unha pa natatoria ou remo que lles facilitaba atravesar ambientes acu\u00e1ticos.\nO opistosoma comprend\u00eda 12 segmentos e o telson, a \u00faltima divisi\u00f3n do corpo, que na maior\u00eda das especies ti\u00f1a unha forma de folla de coitelo. Nalgunhas li\u00f1axes, concretamente os Pterygotioidea, Hibbertopteridae e Mycteroptidae, o telson estaba aplanado e talvez o usaban como tem\u00f3n ao nadaren. Alg\u00fans x\u00e9neros da superfamilia Carcinosomatoidea, como \"Eusarcana\", ti\u00f1an un telson similar ao dos modernos escorpi\u00f3ns e pode que o usasen para inxectar veleno. As coxas do sexto par de ap\u00e9ndices estaban cubertas por unha placa que se denomina metastoma, derivada orixinalmente dun segmento completo do exoesqueleto. O propio opistosoma pode ser dividido en \"mesosoma\" (que comprende os segmento do 1 ao 6) e \"metasoma\" (segmentos 7 a 12) ou en \"preabdome\" (que comprende xeralmente os segmentos do 1 ao 7) e \"postabdome\" (xeralmente cos segmentos 8 a 12).\nA parte inferior do opistosoma estaba cuberta por estruturas que evolucionaron de ap\u00e9ndices opistos\u00f3micos modificados. No opistosoma estas estruturas formaban unha especie de placas denominadas ('p\u00e9s folla' en alem\u00e1n). Estas creaban unha especie de c\u00e1mara branquial (tracto branquial) entre o precedente e a superficie ventral do propio opistosoma, o cal conti\u00f1a os \u00f3rganos respiratorios. Os segmentos opistos\u00f3micos do segundo ao sexto tam\u00e9n conti\u00f1an \u00f3rganos de foma oval ou triangular que foron interpretados como \u00f3rganos que axudan \u00e1 respiraci\u00f3n. Estes \u00f3rganos, denominados ou \"tractos branquiais\", poder\u00edan ter axudado aos euript\u00e9ridos a respirar aire por riba do nivel da auga, mentres que os , similares aos \u00f3rganos dos modernos lim\u00falidos (cangrexos de ferradura), cubrir\u00edan as partes que serv\u00edan para a respiraci\u00f3n acu\u00e1tica.\nOs ap\u00e9ndices dos segmentos opistos\u00f3micos 1 e 2 (o s\u00e9timo e oitavo segmentos do corpo) estaban fusionados formando unha estrutura chamada op\u00e9rculo xenital, que ocupaba a maior\u00eda da parte ventral do segundo segmento opistos\u00f3mico. Preto da marxe anterior desta estrutura, protrude o ap\u00e9ndice xenital (tam\u00e9n chamado ou ap\u00e9ndice abdominal medio). Este ap\u00e9ndice, a mi\u00fado preservado de forma prominente, foi interpretado como unha parte do sistema reprodutor e pode presentarse en dous tipos, que se considera corresponden a machos e femias.\nBiolox\u00eda.\nTama\u00f1o.\nOs euript\u00e9ridos eran moi variados en tama\u00f1o, dependendo de factores como o seu estilo de vida, ambiente onde viv\u00edan e afinidade taxon\u00f3mica. Tama\u00f1os de arredor de 100 cm son com\u00fans na maior\u00eda dos grupos de euript\u00e9ridos. O menor euript\u00e9rido, \"Alkenopterus burglahrensis\", med\u00eda 2,03 cm de longo.\nOs maiores euript\u00e9ridos, e os maiores artr\u00f3podos co\u00f1ecidos de todos os tempos, son os da especie \"Jaekelopterus rhenaniae\". Un quel\u00edcero do Emsiano da formaci\u00f3n Klerf de Willwerath, Alema\u00f1a med\u00eda 36,4 cm de longo, pero estaba incompleto e perd\u00e9rase unha cuarta parte da s\u00faa lonxitude, o que indica que o quel\u00edcero completo ser\u00eda de 45,5 cm. Se as proporci\u00f3ns entre a lonxitude corporal e a dos quel\u00edceros se corresponden coa que ti\u00f1an os seus parentes pr\u00f3ximos, nos que a proporci\u00f3n entre tama\u00f1o da garra e lonxitude corporal \u00e9 relativamente constante, o esp\u00e9cime de \"Jaekelopterus\" que posu\u00eda ese quel\u00edcero medir\u00eda entre 233 e 259 cm de lonxitude, como media uns 2,5 m. Cos quel\u00edceros estendidos, haber\u00eda que engadir outro metro \u00e1 s\u00faa lonxitude. Esta estimaci\u00f3n excede o m\u00e1ximo tama\u00f1o corporal de todos os outros artr\u00f3podos xigantes co\u00f1ecidos en case medio metro, incluso se non inclu\u00edmos os quel\u00edceros estendidos. Estimouse que outros dous euript\u00e9ridos acadaron lonxitudes de 2,5 metros; \"Erettopterus grandis\" (moi relacionado con \"Jaekelopterus\") e \"Hibbertopterus wittebergensis\", pero \"E. grandis\" \u00e9 moi fragmentario e o tma\u00f1o de \"H. wittenbergensis\" estimado est\u00e1 baseado en evidencias de pegadas de pistas sobre as que pasou o animal, non en restos f\u00f3siles do animal.\nA familia de \"Jaekelopterus\", os Pterygotidae, \u00e9 notable por ter varias especies infrecuentemente grandes. Tanto \"Acutiramus\", cuxo membro m\u00e1is grande \u00e9 \"A. bohemicus\", que mediu 2,1 m, e \"Pterygotus,\" cuxa especie m\u00e1is grande \u00e9 \"P. grandidentatus\", de 1,75 m, eran xigantes. Suxer\u00edronse varios factores que contribu\u00edron ao gran tama\u00f1o dos pterig\u00f3tidos, como o comportamento de cortexo, a predaci\u00f3n e a competici\u00f3n polos recursos ambientais.\nOs euript\u00e9ridos xigantes non estaban limitados \u00e1 familia Pterygotidae. Un metasoma f\u00f3sil illado de 12,7 cm de longo do euript\u00e9rido carcinosomatoide \"Carcinosoma punctatum\" indica que o animal acadar\u00eda unha lonxitude de 2,2 m en vida, rivalizando en tama\u00f1o cos pterig\u00f3tidos. Outro xigante era \"Pentecopterus decorahensis\", un carcinosomatoide primitivo, que se estimou que acadou lonxitudes de 1,7 m.\nEra t\u00edpico dos grandes euript\u00e9ridos ter unha constituci\u00f3n corporal lixeira. Factores como a locomoci\u00f3n, custo enerx\u00e9tico na muda e respiraci\u00f3n, as\u00ed como as propiedades f\u00edsicas reais do exoesqueleto, limitan o tama\u00f1o que poden acadar os artr\u00f3podos. Unha constituci\u00f3n lixeira fai diminu\u00edr significativamente a influencia destes factores. Os pterig\u00f3tidos eran especialmente lixeiros, e a maior\u00eda dos segmentos corporais grandes fosilizados cons\u00e9rvanse como restos delgados e non mineralizados. As adaptaci\u00f3ns para a lixeireza est\u00e1n presentes tam\u00e9n noutros artr\u00f3podos paleozoicos xigantes, como o milp\u00e9s xigante \"Arthropleura\", e son posiblemente vitais para a evoluci\u00f3n de artr\u00f3podos de tama\u00f1o xigante.\nAdemais da lixeireza dos euript\u00e9ridos xigantes, algunhas formas de corpo ancho da familia Hibbertopteridae eran tam\u00e9n moi grandes. Un cacho ou escudo do Carbon\u00edfero de Escocia asignado \u00e1 especie \"Hibbertoperus scouleri\" mide 65 cm de ancho. Como \"Hibbertopterus\" era moi ancho en comparaci\u00f3n coa s\u00faa lonxitude, o animal en cuesti\u00f3n pod\u00eda medir algo menos de 2 m de lonxitude. Este \"Hibbertopterus\" xigante, m\u00e1is robusto que os pterig\u00f3tidos, posiblemente rivalizar\u00eda en peso cos pterig\u00f3tios m\u00e1is grandes, se \u00e9 que non os superaba, e deb\u00eda estar entre os artr\u00f3podos m\u00e1is pesados.\nLocomoci\u00f3n.\nAs d\u00faas subordes de euript\u00e9ridos, Eurypterina e Stylonurina, dist\u00ednguense principalmente pola morfolox\u00eda do seu \u00faltimo par de ap\u00e9ndices. Nos Stylonurina estes ap\u00e9ndices te\u00f1en a forma dunha pata para cami\u00f1ar longa e delgada, mentres que nos Eurypterina a pata est\u00e1 modificada e ancheada formando unha pa natatoria ou remo. Ademais das pas natatorias, as patas de moitos euripterinos eran moi pequenas como para facer moito m\u00e1is que simplemente arrastrarse polo leito do mar. En contraste, varios estilonurinos ti\u00f1an patas alongadas e poderosas que poder\u00edan permitirlles cami\u00f1ar sobre terra (igual que os modernos cangrexos).\nDescubriuse un f\u00f3sil de pegadas de idade carbon\u00edfera en dep\u00f3sitos de Escocia en 2005, que foi atribu\u00eddo ao euript\u00e9rido estilonurino \"Hibbertopterus\" debido \u00e1 coincidencia de tama\u00f1os (estimouse que o animal que realizou a pista de pegadas era duns 1,6 m de longo) e a anatom\u00eda da pata inferida. \u00c9 a pista de pegadas terestre m\u00e1is grande feita por un artr\u00f3podo co\u00f1ecida, que mide 6 m de longo e como media 95 cm de ancho. \u00c9 o primeiro rexistro de locomoci\u00f3n en terra dun euript\u00e9rido. A pista de pegadas proporciona evidencias de que alg\u00fans euript\u00e9ridos pod\u00edan sobrevivir en ambientes terrestres, polo menos por curtos per\u00edodos de tempo, e revela informaci\u00f3n sobre a marcha en terra dos estilonurinos. En \"Hibbertopterus\", como na maior\u00eda dos euript\u00e9ridos, os pares de ap\u00e9ndices son diferentes en tama\u00f1o (o que se denomina condici\u00f3n de extremidades heter\u00f3podas). Estes pares de diferente tama\u00f1o mover\u00edanse en fase, e a curta lonxitude de alancada indica que \"Hibbertopterus\" se arrastraba a unha velocidade excepcionalmente lenta, polo menos en terra. O gran telson era arrastrado pola superficie e deixaba unha marca en forma de gran suco central detr\u00e1s do animal. Certos desniveis nas pistas de pegadas (ou reptaci\u00f3n) a intervalos aleatorios suxiren que o movemento era a tir\u00f3ns. A marcha ao andar dos estilonurinos m\u00e1is pequenos, como \"Parastylonurus\", era probablemente m\u00e1is r\u00e1pida e precisa.\nA funcionalidade das pas natatorias dos euripterinos variaba dun grupo a outro. Nos Eurypteroidea, as pas ti\u00f1an unha forma similar a remos. A condici\u00f3n das articulaci\u00f3ns entre os ap\u00e9ndices aseguraba que as pas se puidesen mover s\u00f3 en planos case horizontais, non cara a arriba e cara a abaixo. Alg\u00fans outros grupos, como os Pterygotioidea, non posuirian esta condici\u00f3n e probablemente eran capaces de nadar m\u00e1is r\u00e1pido. Hai acordo de que a maior\u00eda dos euripterinos utilizaban un tipo de propulsi\u00f3n a remo similar \u00e1 dos cangrexos e escaravellos acu\u00e1ticos. Os individuos m\u00e1is grandes pode que fosen capaces de voar baixo a auga (ou voo subacu\u00e1tico), na cal o movemento e forma das pas son dabondo para xerar sustentaci\u00f3n, o que \u00e9 similar \u00e1 nataci\u00f3n das tartarugas mari\u00f1as e le\u00f3ns mari\u00f1os. Este tipo de movemento ten unha taxa de aceleraci\u00f3n relativamente m\u00e1is lenta que o tipo a remo, especialmente porque os adulto te\u00f1en pas proporcionalmente menores que os individuos novos. Por\u00e9n, como os maiores tama\u00f1os dos adultos significan un maior coeficiente de resistencia, usando este tipo de propulsi\u00f3n \u00e9 m\u00e1is eficiente enerxeticamente.\nAlg\u00fans euripterinos, como \"Mixopterus\" (tal como se infire das pistas de pegadas f\u00f3siles que se lles atrib\u00faen), non eran necesariamente bos nadadores. Probablemente pasaban a maior parte do tempo no fondo, usando as s\u00faas pas natatorias para ocasionais explosi\u00f3ns de movemento vertical, cos pares de ap\u00e9ndices cuarto e quinto posicionados cara a atr\u00e1s para producir un movemento cara a adiante menor. Mentres cami\u00f1aban, probablemente usaban un tipo de marcha como a dos insectos m\u00e1is modernos. O peso do seu longo abdome ser\u00eda equilibrado por dous ap\u00e9ndices frontais especializados pesados, e o centro de gravidade pod\u00eda ser axustable ao elevaren e posicionaren a cola.\nAs pistas de pegadas fosilizadas de euript\u00e9ridos conservadas adoitan ser longas e heter\u00f3podas e a mi\u00fado te\u00f1en unha marca asociada de arrastre do telson na li\u00f1a media (como na pista do \"Hibbertopterus\" escoc\u00e9s). Tales pistas de pegadas foron descubertas en todos os continentes menos en Am\u00e9rica do Sur. Nalg\u00fans lugares onde os restos de euript\u00e9ridos f\u00f3siles son raros, como en \u00c1frica do Sur e o resto do antigo supercontinente de Gondwana, os descubrimentos destas pistas de pegadas son anteriores e superan en n\u00famero ao dos f\u00f3siles de corpos de euript\u00e9ridos. As pistas de pegadas de euript\u00e9ridos foron asignadas a varios icnox\u00e9neros, moi notablemente \"Palmichnium\" (definida como unha serie de catro pistas a mi\u00fado cunha marca de arrastre asociada na li\u00f1a media), entre as cales o holotipo da icnoespecie, \"P. kosinkiorum\", conserva as maiores pegadas de pisadas de euript\u00e9ridos co\u00f1ecidas, que son cada unha duns 7,6 cm de di\u00e1metro. Outros icnox\u00e9neros de euript\u00e9ridos son \"Merostomichnites\" (pero p\u00e9nsase que probablemente moitos esp\u00e9cimes son en realidade pistas de pegadas de crust\u00e1ceos) e \"Arcuites\" (que preservou sucos feitos polos ap\u00e9ndices natatorios).\nRespiraci\u00f3n.\nNos euript\u00e9ridos, os \u00f3rganos respiratorios estaban localizados na parede ventral do corpo (a parte inferior do opistosoma). Os evolucionaron dos ap\u00e9ndices opistos\u00f3micos, cubr\u00edan a parte inferior e creaban unha c\u00e1mara branquial na que estaban localizados os \"tractos branquiais\". Dependendo da especie, o tracto branquial dos euript\u00e9ridos era triangular ou oval e posiblemente estaba elevado nun estado similar a un cox\u00edn. A superficie deste tacto branquial ten varias esp\u00ednulas (pequenas espi\u00f1as), o cal orixina un aumento da \u00e1rea superficial. Estaba composto de tecido esponxoso debido \u00e1s moitas invaxinaci\u00f3ns na estrutura.\nA\u00ednda que o se denomina \"tracto branquial\", pode que non necesariamente funcionase como unhas verdadeiras branquias. Noutros animais, as branquias util\u00edzanse para a captaci\u00f3n do ox\u00edxeno da auga e son crecementos da parede celular. A pesar de que os euript\u00e9ridos son animais principalmente acu\u00e1ticos que case con certeza evolucionaron na auga (alg\u00fans, como os pterig\u00f3tidos, mesmo ser\u00edan incapaces de cami\u00f1ar por terra), \u00e9 improbable que o \"tracto branquial\" contivese branquias funcionais cando se compara este \u00f3rgano coas branquias doutros invertebrados e mesmo de peixes. En interpretaci\u00f3ns previas a mi\u00fado identific\u00e1banse as \"branquias\" dos euript\u00e9ridos como hom\u00f3logas das deses outros grupos (de a\u00ed a terminolox\u00eda), nas que o intercambio de gas ocorre dentro do tracto esponxoso e un sistema de veas branquio-card\u00edacas e dendr\u00edticas (como en grupos relacionados) trasportaba o sangue oxixenado ao corpo. A analoxia primaria usada en previos estudos fac\u00edase cos cangrexos de ferradura (lim\u00falidos), a\u00ednda que a s\u00faa estrutura branquial e a dos euript\u00e9ridos son claramente diferentes. Nos lim\u00falidos, as branquias son m\u00e1is complexas e est\u00e1n compostas de moitas lamelas (placas) que proporcionan unha maior \u00e1rea sperficial usada para o intercambio de gases. Ademais, o tracto branquial dos euript\u00e9ridos \u00e9 proporcionalmente demasiado pequeno para soportalas se \u00e9 an\u00e1loga \u00e1s branquias doutros grupos. Para seren branquias funcioanais, ter\u00edan que ser moi eficientes e requirir\u00edan un sistema circulatorio moi eficiente. Por\u00e9n, consid\u00e9rase improbable que estes factores fosen suficientes para explicar a gran discrepancia entre o tama\u00f1o do tracto branquial e o tama\u00f1o corporal.\nSuxeriuse ao contrario que o \"tracto branquial\" era un \u00f3rgano para respirar aire, e que seria en realidade un pulm\u00f3n, un plastr\u00f3n ou unha pseudotraquea. Os plastr\u00f3ns son \u00f3rganos que evolucionaron secundariamente nalg\u00fans artr\u00f3podos para respirar aire baixo a auga. Isto consid\u00e9rase unha explicaci\u00f3n improbable, xa que os euript\u00e9ridos evolucionaron na auga desde o prncipio e non presentar\u00edan \u00f3rganos que evolucionasen para respirar aire. Ademais, os plastr\u00f3ns est\u00e1n xeralmente expostos en partes exteriores do corpo, mentres que o tracto branquial dos euript\u00e9ridos est\u00e1 localizado detr\u00e1s do . En lugar diso, entre a variedade ds \u00f3rganos respiratorios de artr\u00f3podos, os tractos branquiais dos euript\u00e9ridos par\u00e9cense m\u00e1is \u00e1s pseudotraqueas atopadas nos is\u00f3podos modernos. Estes \u00f3rganos, chamados pseudotraqueas, debido a algunha semellanza coas traqueas dos organismos que respiran aire, son como pulm\u00f3ns e est\u00e1n presentes nos ple\u00f3podos (patas traseiras) dos is\u00f3podos. A estrutura das pseudotraqueas foi comparada coa estrutura esponxosa dos tractos branquiais dos euript\u00e9ridos. \u00c9 posible que os dous \u00f3rganos funcionasen da mesma maneira.\nAlg\u00fans investigadores suxeriron que os euript\u00e9ridos puideron terse adaptado a un estilo de vida anfibio, usando a estrutura do tracto branquial completa como branquias e as invaxinaci\u00f3ns no seu interior como pseudotraqueas. Por\u00e9n, este modo de vida pode que non fose fisioloxicamente posible, porque a a presi\u00f3n forzar\u00eda a auga a entrar nas invaxinaci\u00f3ns oriinando asfixia. Ademais, a maior\u00eda dos euript\u00e9ridos ser\u00edan acu\u00e1ticos toda a s\u00faa vida. Non importa canto tempo pasasen en terra; sempre ter\u00edan que ter \u00f3rganos para a respiraci\u00f3n baixo a auga. As branquias verdadeiras, que se espera estivesen situadas dentro da c\u00e1mara branquial dentro dos non se co\u00f1ecen nos euript\u00e9ridos.\nOntoxenia.\nComo todos os artr\u00f3podos, os euript\u00e9ridos maduraban e crec\u00edan pasando por varios estadios de desenvolvemento est\u00e1ticos. Estes estadios ou \u00ednstares estaban interrompidos por per\u00edodos durante os cales realizaban a \u00e9cdise (muda da cut\u00edcula), despois da cal sufr\u00edan un r\u00e1pido e inmediato crecemento. Alg\u00fans artr\u00f3podos, como os insectos e moitos crust\u00e1ceos, sofren cambios extremos no decurso da s\u00faa maduraci\u00f3n. Os quelicerados, inclu\u00edndo os euript\u00e9ridos, consid\u00e9ranse en xeral que se desenvolven de forma indirecta, sen experimentaren cambios extremos despois da eclosi\u00f3n (a\u00ednda que poden engadir alg\u00fans segmentos corporais e patas extra durante a ontoxenia nalgunhas li\u00f1axes, como nos xifosuros e picnog\u00f3nidos). A cuesti\u00f3n de se os euript\u00e9ridos ti\u00f1an un desenvolvemento verdadeiramente directo (no que as cr\u00edas eran m\u00e1is ou menos id\u00e9nticas aos adultos) ou un desenvolvemento directo hemianam\u00f3rfico (potencialmente engadindo segmentos e extremidades extra durante a ontoxenia) foi un asunto controvertido no pasado.\nO desenvolvemento directo hemianam\u00f3rfico obs\u00e9rvase en moitos grupos de artr\u00f3podos, como os trilobites, megaqueiros, crust\u00e1ceos basais e miri\u00e1podos basais. O desenvolvemento directo verdadeiro algunhas veces \u00e9 sinalado como un car\u00e1cter exclusivo dos ar\u00e1cnidos. Fix\u00e9ronse poucos estudos sobre a ontoxenia dos euript\u00e9ridos, xa que hai unha falta xeral de esp\u00e9cimes no rexistro f\u00f3sil que poidan con seguridade asignarse a individuos xuven\u00eds. \u00c9 posible que moitas especies de euript\u00e9ridos en realidade representen esp\u00e9cimes xuven\u00eds doutras especies, xa que os paleont\u00f3logos raramente consideran a influencia da ontoxenia cando describen novas especies.\nOs estudos sobre unha ensamblaxe f\u00f3sil ben conservada de euript\u00e9ridos de idade praguiana da formaci\u00f3n Beartooth Butte de Cottonwood Canyon, Wyoming, composta de m\u00faltiples esp\u00e9cimes en varios estadios de desenvolvemento dos euript\u00e9ridos \"Jaekelopterus\" e \"Strobilopterus\", revelaron que a ontoxenia dos euript\u00e9ridos \nera m\u00e1is ou menos paralela e similar \u00e1 dos xifosuros extintos e actuais, e a maior excepci\u00f3n \u00e9 que os euript\u00e9ridos fac\u00edan eclosi\u00f3n cun conxunto completo de ap\u00e9ndices e segmentos opistos\u00f3micos. Os euript\u00e9ridos non ti\u00f1an ent\u00f3n un desenvolvemento directo hemianam\u00f3rfico, sen\u00f3n un desenvolvemnto directo como o dos modernos ar\u00e1cnidos.\nO cambio m\u00e1is frecuentemente observado que ocorre durante a ontoxenia (excepto nalg\u00fans x\u00e9neros, como \"Eurypterus\", que parece que era est\u00e1tico) \u00e9 que o metasoma se fac\u00eda proporcionalmente menos ancho. Este cambio ontox\u00e9nico foi observado en membros de varias superfamilias, como Eurypteroidea, Pterygotioidea e Moselopteroidea.\nAlimentaci\u00f3n.\nNon se co\u00f1ece ning\u00fan contido estomacal f\u00f3sil de euript\u00e9rido, as\u00ed que carecemos de probas directas da s\u00faa dieta. A biolox\u00eda dos euript\u00e9ridos suxire que ti\u00f1an unha forma de vida carn\u00edvora. Non s\u00f3 eran moi grandes (en xeral, a maior\u00eda dos predadores tenden a sen m\u00e1is grandes que as presas), sen\u00f3n que tam\u00e9n ti\u00f1an visi\u00f3n estereosc\u00f3pica (a capacidade de percibir a profundidade). As patas de moitos euript\u00e9ridos estaban cubertas de espi\u00f1as, usadas para a locomoci\u00f3n e a recollida de comida. Nalg\u00fans grupos estes ap\u00e9ndices espi\u00f1entos fix\u00e9ronse moi especializados. Nalg\u00fans euript\u00e9ridos Carcinosomatoidea, os ap\u00e9ndices dirixidos cara a adiante eran grandes e posu\u00edan espi\u00f1as enormemente alongadas (como en \"Mixopterus\" e \"Megalograptus\"). En membros derivados dos Pterygotioidea, os ap\u00e9ndices carec\u00edan completamente de espi\u00f1as, mais ti\u00f1an no seu lugar garras especializadas. Outros euript\u00e9ridos, que carecen destes ap\u00e9ndices especializados, probablemente se alimentaban de maneira similar aos modernos lim\u00falidos, agarrando e rompendo en cachos o alimento cos seus ap\u00e9ndices antes de metelos na boca usando os quel\u00edceros.\nHai f\u00f3siles de euript\u00e9ridos dos que se conserva o tracto dixestivo, entre eles \"Carcinosoma\", \"Acutiramus\" e \"Eurypterus\". A\u00ednda que se informou dunha posible abertura anal no telson dun esp\u00e9cime de \"Buffalopterus\", \u00e9 m\u00e1is probable que o ano se abrise na fina cut\u00edcula entre o \u00faltimo segmento antes do telson e o propio telson, como nos modernos lim\u00falidos.\nUns copr\u00f3litos de euript\u00e9ridos descubertos en dep\u00f3sitos do Ordov\u00edcico en Ohio conti\u00f1an fragmentos dun trilobite e do euript\u00e9rido \"Megalograptus ohioensis\" e estaban en asociaci\u00f3n con exemplares completos desa mesma especie de euript\u00e9rido, o que serviu para suxerir que representaban evidencias de canibalismo. Copr\u00f3litos similares asignados \u00e1s especies \"Lanarkopterus dolichoschelus\" do Ordov\u00edcico de Ohio conte\u00f1en fragmentos de peixes sen mand\u00edbulas e fragmentos de esp\u00e9cimes menores do propio \"Lanarkopterus\".\nA\u00ednda que a funci\u00f3n de superdepredadores pode que a exercesen s\u00f3 os euript\u00e9ridos m\u00e1is grandes, os euript\u00e9ridos menores eran probablemente tam\u00e9n formidables depredadores.\nBiolox\u00eda reprodutiva.\nComo en moitos outros grupos extintos, comprender e investigar a reproduci\u00f3n e dimorfismo sexual dos euript\u00e9ridos \u00e9 dif\u00edcil, xa que s\u00f3 os co\u00f1ecemos polos seus escudos e exoesqueletos fosilizados. Nalg\u00fans casos, pode que non haxa suficientes diferenzas aparentes para diferenciar os dous sexos base\u00e1ndose s\u00f3 na morfolox\u00eda. \u00c1s veces dous sexos da mesma especie foron interpretados como d\u00faas especies diferentes, como \u00e9 o caso de d\u00faas especies de \"Drepanopterus\" (\"D. bembycoides\" e \"D. lobatus\").\nO prosoma dos euript\u00e9ridos est\u00e1 constitu\u00eddo polos primeiros seis segmentos exoesquel\u00e9ticos fusionados nunha estrutura m\u00e1is grande. O s\u00e9timo segmento (correspondente co primeiro segmento opisotos\u00f3mico) denom\u00ednase \"metastoma\" e o oitavo segmento (con forma de placa) denom\u00ednase \"op\u00e9rculo\" e cont\u00e9n a apertura xenital. A parte ventral deste segmento est\u00e1 ocupada polo op\u00e9rculo xenital, un estrutura que evolucionou orixinalmente a partir dos pares de ap\u00e9ndices s\u00e9timo e oitavo ancestrais. No seu centro, como nos modernos lim\u00falidos, hai un ap\u00e9ndice xenital. Este ap\u00e9ndice, un bast\u00f3n alongado cun conduto interno, pode ser de dous tipos ou morfos, xeralmente denominados \"tipo A\" e \"tipo B\". Estes ap\u00e9ndices xenitais est\u00e1n a mi\u00fado ben conservdos nos f\u00f3siles e suscitaron diversas interpretaci\u00f3ns da reproduci\u00f3n e dimorfismo sexual dos euript\u00e9ridos.\nOs ap\u00e9ndices de tipo A son xeralmente m\u00e1is longos que os B. Nalg\u00fans x\u00e9neros est\u00e1n divididos en diferente n\u00famero de secci\u00f3ns, como en \"Eurypterus\", no que o ap\u00e9ndice de tipo A est\u00e1 dividido en tres secci\u00f3ns, pero o de tipo B s\u00f3 en d\u00faas. Esta divisi\u00f3n do ap\u00e9ndice xenital \u00e9 com\u00fan nos euript\u00e9ridos, pero o n\u00famero de divisi\u00f3ns non \u00e9 universal; por exemplo, os ap\u00e9ndices de ambos os tipos na familia Pterygotidae non est\u00e1n divididos. O ap\u00e9ndice de tipo A tam\u00e9n est\u00e1 armado con d\u00faas espi\u00f1as curvadas chamadas furca. A presenza da furca no ap\u00e9ndice de tipo B tam\u00e9n \u00e9 posible e a estrutura pode representar os extremos non fusionados dos ap\u00e9ndices. Un conxunto de \u00f3rganos situados entre as superficies dorsal e ventral do asociados cos ap\u00e9ndices de tipo A describiuse tradicionalmente como \"\u00f3rganos tubulares\" ou \"\u00f3rganos corno\". Estes \u00f3rganos adoitan interpretarse como espermatecas (\u00f3rganos para o almacenamento de esperma), a\u00ednda que esta funci\u00f3n a\u00ednda non foi probada concluintemente. En artr\u00f3podos, as espermatecas util\u00edzanse para almacenar os espermat\u00f3foros que as femias reciben dos machos. Isto implicar\u00eda que o ap\u00e9ndice de tipo A \u00e9 o morfo feminino e o de tipo B \u00e9 o masculino. M\u00e1is evidencias de que os ap\u00e9ndices de tipo A representan o morfo feminino dos ap\u00e9ndices xenitais proceden da s\u00faa construci\u00f3n m\u00e1is complexa (unha tendencia xeral nos xenitais femininos de artr\u00f3podos). \u00c9 posible que a maior lonxitude do ap\u00e9ndice de tipo A signifique que se usaba como ovipositor (para depositar os ovos). Os diferentes tipos de ap\u00e9ndices xenitais non son necesariamente a \u00fanica caracter\u00edstica que distingue os sexos de euript\u00e9ridos. Dependendo do x\u00e9nero e da especie en cuesti\u00f3n, outras caracter\u00edsticas como o tama\u00f1o, a cantidade de ornamentaci\u00f3n e a anchura proporcional do corpo poden ser resultado dun dimorfismo sexual. En xeral, os euript\u00e9ridos con ap\u00e9ndices de tipo B (machos) parece que eran proporcionalmente m\u00e1is anchos que os euript\u00e9ridos con ap\u00e9ndices de tipo A (femias) do mesmo x\u00e9nero.\nA funci\u00f3n primaria dos ap\u00e9ndices de tipo A, asumidos como femininos, era probablemente recoller os espermat\u00f3foros do susbtrato e introducilos no tracto reprodutor en vez de servir como un ovipositor, xa que os ovipositores de artr\u00f3podos son xeralmente m\u00e1is longos que os ap\u00e9ndices de tipo A dos euript\u00e9ridos. Rotando os lados do op\u00e9rculo, ter\u00eda sido posible facer descender o ap\u00e9ndice do corpo. Debido \u00e1 diferente forma en que os ap\u00e9ndices est\u00e1n cubertos na s\u00faa posici\u00f3n, ser\u00eda imposible movelos sen contracci\u00f3ns musculares que movesen o op\u00e9rculo. Quedar\u00edan fixos no seu lugar cando non se estivesen usando. A furca dos ap\u00e9ndices de tipo A pod\u00eda axudar a romper e abrir o espermat\u00f3foro para liberar o esperma que ten dentro para recollelo. Os \"\u00f3rganos corno,\" posiblemente espermatecas, p\u00e9nsase que se conectaban directamente ao ap\u00e9ndice por medio de tractos, mais estes supostos tractos non se conservaron no mterial f\u00f3sil dispo\u00f1ible.\nOs ap\u00e9ndices de tipo B, que se asumen eran de machos, producir\u00edan, almacenar\u00edan e quizais daban forma aos espermat\u00f3foros que formar\u00edan unha estrutura acorazonada na superficie dorsal do ap\u00e9ndice. Unha ampla abertura xenital permitir\u00eda que se liberasen \u00e1 vez grandes cantidades de espermat\u00f3foros. A longa furca asociada cos ap\u00e9ndices de tipo B, quizais pod\u00eda baixarse igual que o ap\u00e9ndice de tipo A, e pod\u00edan talvez usala para detectar se un substrato era axeitado para a deposici\u00f3n nel de espermat\u00f3foros.\nHistoria evolutiva.\nOrixes.\nAta 1882 non se co\u00f1ec\u00eda ning\u00fan euript\u00e9rido de antes do Sil\u00farico. Descubrimentos posteriores ampliaronn o co\u00f1ecemento sobre os primeiros euript\u00e9ridos do per\u00edodo Ordov\u00edcico. Os primeiros euript\u00e9ridos co\u00f1ecidos hoxe, os megalogr\u00e1ptidos \"Pentecopterus\", datan do piso darriwiliano do Ordov\u00edcico medio, hai 467,3 mill\u00f3ns de anos. Hai tam\u00e9n informes de f\u00f3siles de euript\u00e9ridos a\u00ednda m\u00e1is antigos na biota de Fezouata do Tremadociano tard\u00edo (Ordov\u00edcico temper\u00e1n) de Marrocos, pero a\u00ednda non foron estudados a fondo.\n\"Pentecopterus\" era un euript\u00e9rido relativamene derivado, membro da familia dos megalogr\u00e1ptidos, dentro da superfamilia dos carcinosomatoides. A s\u00faa posici\u00f3n derivada suxire que a maior\u00eda dos clados dos euript\u00e9ridos, polo menos dentro da suborde dos euripterinos, xa se estableceran nese momento do Ordov\u00edcico medio. O euript\u00e9rido estilonurino m\u00e1is antigo co\u00f1ecido, \"Brachyopterus\", \u00e9 tam\u00e9n do Ordo\u00edcico medio. A presenza de membros de ambas as subordes indica que o tronco primitivo dos euript\u00e9ridos tivo que precedelos, a\u00ednda que estes devanceiros son polo momento desco\u00f1ecidos no rexistro f\u00f3sil. A presenza de varios clados de euipt\u00e9ridos durante o Ordov\u00edcico medio suxire que os euript\u00e9ridos se orixinaron ou ben durante o Ordov\u00edcico temper\u00e1n e experimentron unha r\u00e1pida e explosiva radiaci\u00f3n e diversificaci\u00f3n pouco despois de que evolucionasen as primeiras formas, ou ben que o grupo se orixinou moito antes, quizais durante o per\u00edodo anterior, o C\u00e1mbrico.\nPor tanto, o momento exacto da orixe dos euript\u00e9ridos segue sendo desco\u00f1ecido. A\u00ednda que f\u00f3siles antes denominados \"euript\u00e9ridos primitivos\" foron descritos ocasionalmente en depositos do C\u00e1mbrico ou mesmo do Prec\u00e1mbrico, non son hoxe reco\u00f1ecidos como verdadeiros euript\u00e9ridos e \u00e1s veces nin sequera como formas relacionadas con eles. Alg\u00fans animais previamente considerados euript\u00e9ridos primitivos, como os do x\u00e9nero \"Strabops\" do C\u00e1mbrico de Missouri, son agora clasificados como agl\u00e1spididos ou estrab\u00f3pidos. Os agl\u00e1sp\u00eddidos, que antes se pensaba eran quelicerados primitivos, son agora vistos como un grupo m\u00e1is estreitamente relacionado con trilobites.\nO rexistro f\u00f3sil dos euript\u00e9ridos do Ordov\u00edcico \u00e9 bastante escaso. A maior\u00eda dos euript\u00e9ridos que antes se consideraban do Ordov\u00edcico probouse despois que eran unha identificaci\u00f3n incorrecta ou pseudof\u00f3siles. Hoxe s\u00f3 se poden identificar con fiabilidade 11 especies como representantes de euript\u00e9ridos do Ordov\u00edcico. Estes taxons pertencen a categor\u00edas ecol\u00f3xicas distintas: predadores grandes activos do antigo continente de Laurentia, e demersais (que viven no fondo do mar) e animais basais dos continentes de Avalonia e Gondwana. Os predadores laurentinos, clasificados na familia Megalograptidae (que comprenden os x\u00e9neros \"Echinognathus\", \"Megalograptus\" e \"Pentecopterus\"), representan probablemente o primeiro grupo de euript\u00e9ridos con verdadeiro \u00e9xito, que experimentaron unha pequena radiaci\u00f3n durante o Ordov\u00edcico tard\u00edo.\nSil\u00farico.\nOs euript\u00e9ridos fix\u00e9ronse m\u00e1is diversos e abundantes entre o Sil\u00farico medio e o Devoniano temper\u00e1n, cun pico absoluto de diversidade durante a \u00e9poca Pridoli, hai 423 a 419,2 mill\u00f3ns de anos, do SIl\u00farico moi tard\u00edo. Este pico de diversidade reco\u00f1eceuse desde inicios do s\u00e9culo XX; as\u00ed, das aproximadamente 150 especies de euript\u00e9ridos co\u00f1ecidos en 1916, m\u00e1is da metade eran do Sil\u00farico e un terzo eran do Sil\u00faruico tard\u00edo.\nA\u00ednda que os estilonurinos seguiron sendo xeralmente raros e escasos en n\u00famero, como ocorrera durante o Ordov\u00edcico precedente, os euript\u00e9ridos euripterinos experimentaban un r\u00e1pido aumento en diversidada e n\u00famero. Da maior\u00eda dos f\u00f3siles dos estratos do Sil\u00farico, os euripterinos supo\u00f1en o 90%. A\u00ednda que alg\u00fans probablemente xa estaban presentes no Ordov\u00edcico tard\u00edo (simplemente ata agora est\u00e1n ausentes do rexistro f\u00f3sil), a gran maior\u00eda dos grupos de euript\u00e9ridos rex\u00edstranse por primeira vez en estratos do Sil\u00farico. Estes incl\u00faen tanto grupos de estilonurinos, como os Stylonuroidea, Kokomopteroidea e Mycteropoidea, as\u00ed como grupos de euripterinos, como os Pterygotioidea, Eurypteroidea e Waeringopteroidea.\nOs euript\u00e9ridos con m\u00e1is \u00e9xito con diferenza foron os \"Eurypterus\" do Silurico medio e tard\u00edo, unhas especies xeneralistas, que con igual probabilidade pod\u00edan dedicarse \u00e1 predaci\u00f3n ou \u00e1 busca de prea. As especies dese x\u00e9nero (no cal a m\u00e1is com\u00fan \u00e9 a especie tipo \"E. remipes\") supo\u00f1en m\u00e1is do 90% (quizais o 95%) de todos os esp\u00e9cimes co\u00f1ecidos, e p\u00e9nsase que cazaban principalmente invertebrados pequenos de corpo brando, como vermes. Malia o seu vasto n\u00famero, s\u00f3 se co\u00f1ecen exemplares de \"Eurypterus\" procedentes dun rango temporal relativamente curto, aparecendo primeiro durante a \u00e9poca Llandovery tard\u00eda (arredor de hai 432 mill\u00f3ns de anos) e extingu\u00edndose ao final da \u00e9poca Pridoli. Os \"Eurypterus\" estaban tam\u00e9n restrinxidos ao continente de Euramerica (composto polos continentes ecuatoriais de Avalonia, B\u00e1ltica e Laurentia), que foran completamente colonizados polo x\u00e9nero durante o seu choque e fusi\u00f3n e foron incapaces de cruzar as enormes extensi\u00f3ns dos oc\u00e9anos que separabn este continente doutras partes do mundo, como o supercontinente meridional de Gondwana. Xa que logo, \"Eurypterus\" estaba limitado xeograficamente \u00e1s costas e mares interiores pouco profundos de Euram\u00e9rica.\nDurante o Sil\u00farico tard\u00edo aparfeceron os euript\u00e9ridos pterig\u00f3tidos, formas grandes e especializadas con varias adaptaci\u00f3ns novas, como telsons grandes e aplanados que se pod\u00edan usar como tem\u00f3ns, e quel\u00edceros grandes e especializados con pinzas agrandadas para manipular (e potencialmente matar nalg\u00fans casos) as presas. A\u00ednda que os membros m\u00e1is grandes da familia apareceron no Devoniano, pterid\u00f3tidos de dous metros de longo, como \"Acutiramus\" estaban xa presentes no Sil\u00farico tard\u00edo. A s\u00faa ecolox\u00eda variaba desde ser predadores xeneralizados a predadores de emboscada e alg\u00fans, como o propio \"Pterygotus\", eran superdepredadores activos nos ecosistemas mari\u00f1os do Sil\u00farico tard\u00edo. Os pterig\u00f3tidos eran tam\u00e9n evidentemente capaces de cruzar os oc\u00e9anos, convert\u00e9ndose nun dos \u00fanicos dous grupos de euript\u00e9ridos que conseguiron ter unha distribuci\u00f3n cosmopolita.\nDevoniano.\nA\u00ednda que os euript\u00e9ridos seguiron sendo abundantes e diversificados durante o Devoniano temper\u00e1n (por exemplo, orixinando a evoluci\u00f3n do pterig\u00f3tido xigante \"Jaekelopterus\"), o grupo foi un dos moitos que resultou moi afectado pola extinci\u00f3n do Devoniano tard\u00edo. Este evento de extinci\u00f3n, que s\u00f3 afectou \u00e1 vida mari\u00f1a (especialmente a trilobites, braqi\u00f3podos e organismos que constr\u00faen arrecifes) acabou coa abundancia e diversidade anterior dos euript\u00e9ridos.\nDurante o Devoniano temper\u00e1n xa comezara un importante declive na diversidade e os euript\u00e9ridos eran raros nos ambientes mari\u00f1os no Devoniano tard\u00edo. Durante o Frasniano extingu\u00edronse catro familias, e no Famenniano produciuse a extinci\u00f3n de cinco familias m\u00e1is. Como os grupos mari\u00f1os foron os m\u00e1is afectados, os euript\u00e9ridos da suborde dos eripterinos foron os m\u00e1is afectados. S\u00f3 se extinguiu un grupo dos estilonurinos (a familia Parastylonuridae) no Devoniano temper\u00e1n. S\u00f3 d\u00faas familias de euripterinos sobreviv\u00edan no Devoniano tard\u00edo (Adelophthalmidae e Waeringopteridae). Os euripterinos experimentaron os seus principais declives no Devoniano temper\u00e1n, durante o cal perdeuse un 50% da s\u00faa diversidade en s\u00f3 10 mill\u00f3ns de anos. Os estilonurinos persistiron durante o per\u00edodo con m\u00e1is ou menos diversidade e abundancia, pero foron tam\u00e9n afectados durante o Devoniano tard\u00edo, cando moitos dos grupos m\u00e1is vellos foron substitu\u00eddos por novas formas nas familias Mycteroptidae e Hibbertopteridae.\n\u00c9 posible que os padr\u00f3ns de extinci\u00f3n catastr\u00f3fica vistos na suborde dos euripterinos estivesen relacionados coa emerxencia de peixes m\u00e1is evolucionados. O declive dos euripterinos empezou no momento en que os peixes mandibulados empezaron a desenvolverse m\u00e1is e coincide co xurdimento dos placodermos (peixes acoirazados) en Am\u00e9rica do Norte e Europa.\nOs estilonurinos das familias superviventes dos hibbertopt\u00e9ridos e micter\u00f3ptidos evitaron completamente competir cos peixes ao evolucionaren cara a un nicho ecol\u00f3xico novo e distinto. Estas familias experimentaron unha radiaci\u00f3n e diversificaci\u00f3n ao longo do Devoniano tard\u00edo e Carbon\u00edfero temper\u00e1n, a \u00faltima radiaci\u00f3n que se co\u00f1ece dos euript\u00e9ridos, que deu lugar a varias formas novas que pod\u00edan facer unha \"alimentaci\u00f3n de varrido\" (anci\u00f1ar o substrato buscando presas).\nCarbon\u00edfero e P\u00e9rmico.\nSoamente tres familias de euript\u00e9ridos (Adelophthalmidae, Hibbertopteridae e Mycteroptidae) sobreviviron ao evento de extinci\u00f3n. Estas eran de euript\u00e9ridos de auga doce, xa que todos os mari\u00f1os se extinguiran. Unha vez desaparecidos os predadores euript\u00e9ridos mari\u00f1os, foron os peixes sarcopterixios, como os rizodontos, os que se converteron nos novos superdepredadores nos ambientes mari\u00f1os. A \u00fanica familia supervivente da suborde dos euripterinos, Adelophthalmidae, estaba representada por un s\u00f3 x\u00e9nero, \"Adelophthalmus\". Os hibbertopt\u00e9ridos, micter\u00f3ptidos e \"Adelophthalmus\" sobreviviron ata o Permiano.\n\"Adelophthalmus\" f\u00edxose o euript\u00e9rido m\u00e1is com\u00fan do Paleozoico tard\u00edo, era m\u00e1is abundante e diversificado que os estilonurinos superviventes, e diversificouse en ausencia doutros euripterinos. Das 33 especies asignadas a \"Adelophthalmus\", 23 (69%) son s\u00f3 do Carbon\u00edfero. O x\u00e9nero chegou ao seu pico de diversidade no Carbon\u00edfero tard\u00edo. A\u00ednda que \"Adelophthalmus\" xa estivera relativamente espallado e representado arredor de todas as maiores masas de terra no Devoniano tard\u00edo, a fusi\u00f3n da Panxea cre\u00e1ndose un supercontinente global no decurso dos \u00faltimos dous per\u00edodos do Paleozoico permitiu que \"Adelophthalmus\" adquirise unha distribuci\u00f3n case mundial durante certo tempo.\nDurante o Carbon\u00edfero tard\u00edo e o Permiano temper\u00e1n \"Adelophthalmus\" estaba moi espallado e viv\u00eda principalmente en ambientes salobres ou de auga doce pr\u00f3ximos a chairas costeiras. Estes ambientes mantiv\u00e9ronse polas condici\u00f3ns clim\u00e1ticas favorables. Non persistiron cando os cambios clim\u00e1ticos debidos \u00e1 formaci\u00f3n da Panxea alteraron os padr\u00f3ns deposicionais e de vexetaci\u00f3n en todo o mundo. Unha vez desaparecidos os seus h\u00e1bitats, \"Adelophthalmus\" minguou en abundancia e xa estaba extinguido no piso Leonardiano do Permiano temper\u00e1n.\nOs micter\u00f3ptidos e hibbertopt\u00e9ridos continuaron sobrevivindo durante alg\u00fan tempo, cun x\u00e9nero co\u00f1ecido de cada grupo nos estratos permianos: \"Hastimima\" e \"Campylocephalus\", respectivamente. \"Hastimima\" extinguiuse durante o Permiano temper\u00e1n, igual que o fixera \"Adelophthalmus\", mentres que \"Campylocephalus\" persistiu m\u00e1is tempo. Un exoesqueleto masivo incompleto de dep\u00f3sitos do Permiano de Rusia representa o \u00fanico resto f\u00f3sil da especie \"C. permianus\", que puido acadar unha lonxitude de 1,4 m, e que foi considerado orixinalmente do Permiano tard\u00edo, pero outras fontes suxiren que o esp\u00e9cime era do Kunguriano-Roadiano. Un fragmento de cut\u00edcula de euript\u00e9rido, ao que se lle deu o nome espec\u00edfico de \"Woodwardopterus freemanorum\" \u00e9 do Permiano terminal de Australia, e representa o euript\u00e9rido m\u00e1is moderno co\u00f1ecido. Non se co\u00f1ecen euript\u00e9ridos nos xacementos f\u00f3siles al\u00e9n do Permiano. Isto indica que os \u00faltimos euript\u00e9ridos morreron ou na extinci\u00f3n catastr\u00f3fica do seu final ou nalg\u00fan momento pouco antes. Este evento de extinci\u00f3n, a extinci\u00f3n do Permiano-Tri\u00e1sico, \u00e9 a extinci\u00f3n en masa m\u00e1is devastadora rexistrada e fixo que outros grupos pr\u00f3speros do Paleozoico, como os trilobites, tam\u00e9n se extinguisen.\nHistoria do estudo.\nO primeiro esp\u00e9cime de euript\u00e9rido descuberto atopouse en rochas sil\u00faricas de Nova York, que \u00e9 un dos xacementos de f\u00f3siles de euript\u00e9ridos m\u00e1is ricos. Samuel L. Mitchill describiu o esp\u00e9cime, descuberto preto de Westmoreland no condado de Oneida en 1818. El identificou erradamente o f\u00f3sil como un exemplo de peixe \"Silurus\", probablemente debido ao seu estra\u00f1o aspecto que lembraba un siluro. Sete anos despois, en 1825, James E. DeKay examinou o f\u00f3sil e reco\u00f1eceu que claramente era un artr\u00f3podo. Pensou que o f\u00f3sil, ao que chamou \"Eurypterus remipes\", representaba un crust\u00e1ceo da orde Branchiopoda, e suxeriu que poder\u00eda representar un elo perdido entre os trilobites e os branqui\u00f3podos m\u00e1is derivados. O nome \"Eurypterus\" deriva do grego \"eur\u00fas\" (\u03b5\u1f50\u03c1\u03cd\u03c2, 'ancho, amplo') e \"pteron\" (\u03c0\u03c4\u03b5\u03c1\u03cc\u03bd, '\u00e1').\nEn 1843, Hermann Burmeister publicou a s\u00faa opini\u00f3n sobre a taxonom\u00eda dos trilobites e como este grupo se relacionaba con outros organismos, viventes e extintos, na obra \"Die Organisation der Trilobiten aus ihren lebenden Verwandten entwickelt\". El consideraba que os trilobites eran crust\u00e1ceos, igual que autores anteriores, e clasificounos xunto cos que el cr\u00eda eran os seus parentes m\u00e1is pr\u00f3ximos, os \"Eurypterus\" e o x\u00e9nero \"Cytherina\", dentro dun clado que chamou \"Palaeadae\". Nos Palaeadae, Burmeister creou tres familias: a \"Trilobitae\" (composta por todos os trilobites), a \"Cytherinidae\" (composta s\u00f3 por \"Cytherina\", un animal que hoxe se considera un ostr\u00e1codo) e a Eurypteridae (composta por \"Eurypterus\", que ent\u00f3n inclu\u00eda tres especies).\nO cuarto x\u00e9nero de euript\u00e9rido que se describiu (despois de \"Hibbertopterus\" en 1836 e \"Campylocephalus\" en 1838, non identificados como euript\u00e9ridos ata m\u00e1is tarde), de entre os que a\u00ednda son v\u00e1lidos taxonomicamente nos tempos modernos, foi \"Pterygotus\" ('o alado'), descrito por Louis Agassiz en 1839. \"Pterygotus\" era considerablemente m\u00e1is grande en tama\u00f1o que \"Eurypterus\" e cando un taballador dunha canteira escocesa descubriu os primeiros f\u00f3siles os traballadores denomin\u00e1ronos \"seraf\u00edns\". Agassiz pensou primeiramente que os f\u00f3siles representaban restos dun peixe, e s\u00f3 reco\u00f1eceu a s\u00faa natureza de artr\u00f3podo cinco anos despois en 1844.\nEn 1849, Frederick M'Coy clasificou \"Pterygotus\" xunto con \"Eurypterus\" e \"Belinurus\" (un x\u00e9nero que hoxe se considera un xifosuro) dentro dos Eurypteridae de Burmeister. M'Coy consideraba que Eurypteridae era un grupo de crust\u00e1ceos dentro da orde dos Entomostraca, moi emparentados cos lim\u00falidos. Un cuarto x\u00e9nero, \"Slimonia\", baseado en restos f\u00f3siles previamente asignados a unha nova especie de \"Pterygotus\", foi clasificado como un Eurypteridae por David Page en 1856.\nNa obra de Jan Nieszkowski \"De Euryptero Remipede\" (1858) faise unha ampla descrici\u00f3n de \"Eurypterus fischeri\" (agora considerado sin\u00f3nimo doutra especie de \"Eurypterus\", \"E. tetragonophthalmus\"), que, xunto coa monograf\u00eda \"On the Genus Pterygotus\" de Thomas Henry Huxley e John William Salter, e unha exhaustiva descrici\u00f3n de varios euript\u00e9ridos de Nova York no volume 3 de \"Palaeontology of New York\" (1859) de James Hall, contribu\u00edron masivamente \u00e1 comprensi\u00f3n da diversidade e biolox\u00eda dos euript\u00e9ridos. Estas publicaci\u00f3ns foron as primeiras que describiron completamente a anatom\u00eda completa dos euript\u00e9ridos, reco\u00f1ecendo o seu n\u00famero completo de ap\u00e9ndices pros\u00f3micos e o n\u00famero de segmentos preabdominais e postabdominais. Tanto Nieszkowski coma Hall reco\u00f1eceron que os euript\u00e9ridos estaban estreitamente relacionados cos modernos quelicerados, como os cangrexos de ferradura (lim\u00falidos).\nEn 1865, Henry Woodward describiu o x\u00e9nero \"Stylonurus\" (nomeado e debuxado, pero non completamente descrito por David Page en 1856) e elevou a categor\u00eda dos Eurypteridae \u00e1 de orde, creando Eurypterida como unidade taxon\u00f3mica tal como se denomina hoxe. Na obra \"Anatomy and Relations of the Eurypterida\" (1893), Malcolm Laurie engadiu considerables datos para o co\u00f1ecemento e discusi\u00f3n da anatom\u00eda dos euript\u00e9ridos e as s\u00faas relaci\u00f3ns. Centrouse en como os euript\u00e9ridos se relacionaban entre si e cos trilobites, crust\u00e1ceos, escorpi\u00f3ns, outros ar\u00e1cnidos e lim\u00falidos. A descrici\u00f3n de \"Eurypterus fischeri\" feita por Gerhard Holm en 1896 era tan elaborada que a especie pasou a ser un dos animais extintos m\u00e1is exhaustivamente co\u00f1ecidos, ata o punto que o co\u00f1ecemento sobre \"E. fischeri\" era comparable co dos seus parentes modernos (como o cangrexo de ferradura do Atl\u00e1ntico \"Limulus polyphemus\"). A descrici\u00f3n tam\u00e9n axudou a afianzar as estreitas relaci\u00f3ns entre os euript\u00e9ridos e outros quelicerados ao po\u00f1er en evidencia numerosas homolox\u00edas entre os dous grupos.\nEn 1912, John Mason Clarke e Rudolf Ruedemann publicaron \"The Eurypterida of New York\", obra na cal se trataban todas as especies de euript\u00e9ridos ata ent\u00f3n descubertos nos dep\u00f3sitos f\u00f3siles. Clarke e Ruedemann crearon unha das primeiras \u00e1rbores filoxen\u00e9ticas dos euript\u00e9ridos, dividindo a orde en d\u00faas familias; Eurypteridae (distinguida polos seus ollos lisos e inclu\u00edndo \"Eurypterus\", \"Anthraconectes\", \"Stylonurus\", \"Eusarcus\", \"Dolichopterus\", \"Onychopterus\" e \"Drepanopterus\") e Pterygotidae (distinguida polos seus ollos faceteados e inclu\u00edndo \"Pterygotus\", \"Erettopterus\", \"Slimonia\" e \"Hughmilleria\"). Consideraban que ambas as familias descend\u00edan dun devanceiro com\u00fan, \"Strabops\". En li\u00f1a con autores anteriores, Clarke e Ruedemann tam\u00e9n apoiaban unha estreita relaci\u00f3n entre os euript\u00e9ridos e os lim\u00falidos (unidos na clase Merostomata), pero tam\u00e9n discutiron hip\u00f3teses alternativas como que ti\u00f1an unha relaci\u00f3n estreita cos ar\u00e1cnidos.\nClasificaci\u00f3n.\nHistoricamente, os investigadores asum\u00edan que hab\u00eda unha relaci\u00f3n moi pr\u00f3xima entre os euript\u00e9ridos e os xifosuros (como os moderos \"Limulus polyphemus\"). Varias homolox\u00edas apoian esta idea, como segmentos que se correlacionan nos ap\u00e9ndices e o prosoma. Adicionalmente, a presenza de ap\u00e9ndices con forma de placas que levan \"tractos branquiais\" nos ap\u00e9ndices do opistosoma (o ) xa foi citada antes como unha importante homolox\u00eda. Nas \u00faltimas d\u00e9cadas do s\u00e9culo XIX, establec\u00e9ronse m\u00e1is homolox\u00edas, como as estruturas similares dos ollos compostos de \"Pterygotus\" e dos xifosuros (consideradas especialmente decisivas, xa que os ollos dos xifosuros pos\u00faen unha estrutura case \u00fanica) e as semellanzas na ontoxenia dentro de ambos os grupos. Estas semellanzas ontox\u00e9nicas consid\u00e9ranse m\u00e1is aparentes cando se estudan as etapas nepi\u00f3nicas (a etapa do desenvovemento inmediatamente posterior \u00e1 etapa embrionaria) en ambos os grupos, durante as cales os xifosuros e os euript\u00e9ridos te\u00f1en un escudo exoesquel\u00e9tico proprocionalmente m\u00e1is grande que os adultos, e xeralmente m\u00e1is ancho, pos\u00faen unha clara crista no medio, te\u00f1en un menor n\u00famero de segmentos que carecen de diferenciaci\u00f3n e te\u00f1en un telson subdesenvolvido.\nDebido a estas semellanzas, os xifosuros e euript\u00e9ridos foron con frecuencia clasificados xuntos na clase ou subclase dos Merostomata (creada para albergar ambos os grupos por Henry Woodward en 1866). A\u00ednda que os xifosuros (como os euript\u00e9ridos) foron vistos historicamente como crust\u00e1ceos debido ao seu sistema respiratorio e o seu estilo de vida acu\u00e1tico, esta hip\u00f3tese quedou desacreditada despois de que se descubrisen as numerosas semellanzas entre o \"L. polyphemus\" e os ar\u00e1cnidos. Alg\u00fans autores, como John Sterling Kingsley en 1894, clasificaron os Merostomata como grupo irm\u00e1n de Arachnida dentro da clase \"Acerata\" do subfilo \"Branchiata\". Outros, como Ray Lankester en 1909, foron m\u00e1is al\u00e1 e clasificaron os Merostomata como unha subclase dos Arachnida, elevada \u00e1 categor\u00eda de clase.\nEn 1866, Ernst Haeckel clasificou os Merostomata (que conter\u00edan virtualmente s\u00f3 os Eurypterida) e Xiphosura dentro do grupo denominado Gigantostraca (xigantostr\u00e1ceos) dentro dos crust\u00e1ceos. A\u00ednda que Haeckel non designou ning\u00fan rango taxon\u00f3mico a este clado, foi interpretado como equivalente ao rango de subclase, como os Malacostraca e Entomostraca, por investigadores posteriores como John Sterling Kinsgsley. En investigaci\u00f3ns posteriores, Gigantostraca foi tratado como sin\u00f3nimo de Merostomata (raramente) ou dos propios Eurypterida (m\u00e1is frecuentemente).\nUnha an\u00e1lise filoxen\u00e9tica (cuxos resultados se presentan no cladograma de m\u00e1is abaixo) realizada por James Lamsdell en 2013 das relaci\u00f3ns dentro de Xiphosura e relaci\u00f3ns con outros grupos estreitamente relacionados (inclu\u00edndo os euript\u00e9ridos, os cales estaban representados na an\u00e1lise polos x\u00e9neros \"Eurypterus\", \"Parastylonurus\", \"Rhenopterus\" e \"Stoermeropterus\") conclu\u00edu que os Xiphosura, como se entenden actualmente, eran un grupo parafil\u00e9tico (un grupo que comparte un \u00faltimo antepasado com\u00fan, pero que non incl\u00fae todos os descendentes dese antepasado), o que fai que non sexa un grupo filoxen\u00e9tico v\u00e1lido. Os euript\u00e9ridos recuper\u00e1ronse como grupo estreitamente relacionado cos ar\u00e1cnidos en vez de cos xifosuros, formando o grupo Sclerophorata dentro do clado Dekatriata (composto polos escleroforados e os casmatasp\u00eddidos). Lamsdell sinalou que \u00e9 posible que Dekatriata sexa sin\u00f3nimo de Sclerophorata, xa que o sistema reprodutivo, a caracter\u00edstica definitoria principal do escleroforados, non foi totalmente estudada nos casmatasp\u00eddidos. Dekatriata \u00e9, \u00e1 s\u00faa vez, parte dos Prosomapoda, un grupo que comprende os Xiphosurida (o \u00fanico grupo monofil\u00e9tico dos xifosuros) e outros x\u00e9neros troncais.\nRelaci\u00f3ns internas.\nA clasificaci\u00f3n interna dos euript\u00e9ridos dentro de Eurypterida est\u00e1 baseada principalmente en once caracteres establecidos. Estes foron usados durante a historia da investigaci\u00f3n dos euript\u00e9ridos para crear clados e x\u00e9neros. Estes caracteres son: a forma do prosoma, a forma do metasoma, a forma e posici\u00f3n dos ollos, os tipos de ap\u00e9ndices pros\u00f3micos, os tipos de patas-remo, a estrutura da marxe dobrada (o bordo do exoesqueleto dorsal), a estrutura do opistosoma, a estrutura dos ap\u00e9ndices xenitais, a forma do telson e o tipo de ornamentaci\u00f3n. Tanto ten que non todos estes caracteres te\u00f1an igual importantica taxon\u00f3mica. Tampouco son aplicables a todos os euript\u00e9ridos; os estilonurinos carecen de patas-remo, por exemplo. Alg\u00fans caracteres, inclu\u00edndo as formas do prosoma e metastoma e a posici\u00f3n e formas dos ollos, consid\u00e9ranse importantes s\u00f3 para a distinci\u00f3n entre os distintos x\u00e9neros. A maior\u00eda das superfamilias e familias def\u00ednense base\u00e1ndose na morfolox\u00eda dos ap\u00e9ndices.\nO car\u00e1cter m\u00e1is importante usado na taxonom\u00eda dos euript\u00e9ridos \u00e9 o tipo de ap\u00e9ndices pros\u00f3micos, xa que este car\u00e1cter util\u00edzase para definir subordes completas. A anatom\u00eda xeral das patas pode igualmente utilizarse para definir superfamilias e familias. Historicamente, os quel\u00edceros eran considerados os ap\u00e9ndices m\u00e1is importantes desde un punto de vista taxon\u00f3mico, xa que s\u00f3 aparecen en dous tipos xerais: un tipo euripterino con pinzas pequenas e sen dentes e un tipo prerig\u00f3tido con grandes pinzas e dentes. Esta distinci\u00f3n utilizouse historicametne para dividir Eurypterida nas d\u00faas subordes: Eurypterina (quel\u00edceros pequenos) e \"Pterygotina\" (quel\u00edceros grandes e poderosos). Este esquema de clasificaci\u00f3n non carece de problemas. Na revisi\u00f3n taxon\u00f3mica dos Eurypterida de Victor Tollerton de 1989, no que se reco\u00f1ecen as subordes Eurypterina e Pterygotina, varias clases de euript\u00e9ridos reco\u00f1ecidos hoxe como estilonurinos (inclu\u00edndo os hibbertopt\u00e9ridos e os micter\u00f3ptidos) foron reclasificados como non euript\u00e9ridos e clasificados nunha nova orde separada, os \"Cyrtoctenida\", base\u00e1ndose nas inconsistencias observadas nos ap\u00e9ndices pros\u00f3micos.\nAs investigaci\u00f3ns modernas favorecen, ao contrario, unha clasificaci\u00f3n nas subordes Eurypterina e Stylonurina, apoi\u00e1ndose en an\u00e1lises filoxen\u00e9ticas. En particular, os euript\u00e9ridos pterig\u00f3tidos comparten varias homolox\u00edas cos euripterinos derivados como os adeloft\u00e1lmidos, e as\u00ed \u00e9 mellor clasificalos como membros derivados da mesma suborde. Nos Stylonurina, o sexto par de ap\u00e9ndices est\u00e1 representado por unhas patas longas e delgadas para cami\u00f1ar e carecen de espi\u00f1a modificada (denominada pod\u00f3mero 7a). Na maior\u00eda dos euript\u00e9ridos de Eurypterina, o sexto par de ap\u00e9ndices faise m\u00e1is ancho formando pas natatorias e sempre te\u00f1en un pod\u00f3mero 7a. O 75% das especies de euript\u00e9ridos son euripterinos e representan o 99% de todos os esp\u00e9cimes f\u00f3siles de euript\u00e9ridos. De todos os clados de euript\u00e9ridos, o dos Pterygotioidea \u00e9 o que m\u00e1is especies ten, unhas 50 especies. O segundo clado con m\u00e1is especies \u00e9 Adelophthalmoidea, cunhas 40.\nO cladograma que se presenta abaixo, que cobre todas as familias de euript\u00e9ridos actualmente reco\u00f1ecidas, bas\u00e9ase nun estudo de 2007 feito por O. Erik Tetlie. A suborde dos estilonurinos bas\u00e9ase nun estudo de 2010 de James Lamsdell, Simon J. Braddy e Tetlie. A superfamilia \"Megalograptoidea\", reco\u00f1edcida por Tetlie en 2007 e despois situada entre os Onychopterelloidea e Eurypteroidea, foi omitida, xa que estudos m\u00e1is recentes suxiren que os megalogr\u00e1ptidos eran membros da superfamilia Carcinosomatoidea. A filoxenia dos Carcinosomatoidea segue os resultados do estudo de 2015 de Lamsdell e colegas."}
{"id": "602198", "revid": "27155", "url": "https://gl.wikipedia.org/wiki?curid=602198", "title": "Cyrtoctenida", "text": ""}
{"id": "602199", "revid": "27155", "url": "https://gl.wikipedia.org/wiki?curid=602199", "title": "Gigantostraca", "text": ""}
{"id": "602200", "revid": "27155", "url": "https://gl.wikipedia.org/wiki?curid=602200", "title": "Xigantostr\u00e1ceos", "text": ""}
{"id": "602201", "revid": "27155", "url": "https://gl.wikipedia.org/wiki?curid=602201", "title": "Xigantostr\u00e1ceo", "text": ""}
{"id": "602202", "revid": "27155", "url": "https://gl.wikipedia.org/wiki?curid=602202", "title": "Escorpi\u00f3n de mar (artr\u00f3podos)", "text": ""}
{"id": "602203", "revid": "27155", "url": "https://gl.wikipedia.org/wiki?curid=602203", "title": "Euript\u00e9ridos", "text": ""}
{"id": "602204", "revid": "27155", "url": "https://gl.wikipedia.org/wiki?curid=602204", "title": "Euript\u00e9rido", "text": ""}
{"id": "602205", "revid": "15490", "url": "https://gl.wikipedia.org/wiki?curid=602205", "title": "Francisco Rom\u00e1n Alarc\u00f3n", "text": ""}
{"id": "602206", "revid": "1131", "url": "https://gl.wikipedia.org/wiki?curid=602206", "title": "Praia de Praceres", "text": "A praia de Praceres ou praia da Posta \u00e9 unha praia galega situada no municipio de Pontevedra, na provincia de Pontevedra. \u00c9 unha praia mar\u00edtima semiurbana cunha lonxitude de 50 metros.\nLocalizaci\u00f3n e acceso.\nA praia est\u00e1 localizada na parroquia civil de Louriz\u00e1n na marxe esquerda da r\u00eda de Pontevedra, a 4 quil\u00f3metros da cidade e a menos dun quil\u00f3metro do barrio de Estribela. At\u00f3pase entre os estaleiros do porto e o cabo dos Praceres.\nHistoria.\nA finais do s\u00e9culo XIX durante o ver\u00e1n a vida social de Pontevedra v\u00edase animada por turistas e veraneantes que se trasladaban \u00e1s praias dos arredores da cidade, e en especial \u00e1 praia dos Praceres que foi a praia de moda no per\u00edodo da Restauraci\u00f3n e que estaba unida \u00e1 cidade por tranv\u00eda.\nA principios do s\u00e9culo XX \u00e1 dereita da praia na punta do Cabo no istmo dos Praceres inaugurouse en 1902 o Gran Hotel de Ba\u00f1os de Mar de Los Placeres, propiedade de Eugenio Montero R\u00edos que acoll\u00eda a invitados e veraneantes e que en 1918 tras a s\u00faa morte, foi doado polo seu fillo Avelino Montero \u00e1s relixiosas do Sagrado Coraz\u00f3n e que se converteu no Colexio Sagrado Coraz\u00f3n de Praceres.\nNa primavera de 1936 os anuncios de prensa centr\u00e1banse en publicitar para o turismo hoteis, restaurantes, casas de ba\u00f1o e a praia dos Praceres, para a que o servizo de tranv\u00eda ofertaba bonos de 10 viaxes de ida e volta a 4,25 pesetas. Na sociedade clasista da \u00e9poca no ver\u00e1n eran famosos os ba\u00f1os na praia de Praceres. Ata mediados de s\u00e9culo XX a praia presentou un aspecto salvaxe.\nO 19 de maio de 1947 aprobouse o proxecto de construci\u00f3n dunha estrada ao longo da r\u00eda de Pontevedra, entre Pontevedra e Os Praceres. As obras desta estrada, que comezaron en 1949 e finalizaron en 1955, modificaron totalmente a zona ateig\u00e1ndoa con recheos, o que afectou tam\u00e9n \u00e1 praia que quedou reducida. En 1969 completouse a estrada con catro carr\u00eds de circulaci\u00f3n e inaugurouse como autov\u00eda o 8 de agosto de 1969.\nO 28 de xu\u00f1o de 2023 o Estado desafectou a praia do porto xa que era innecesaria para a actividade portuaria e incorporouse ao r\u00e9xime xeral de dominio p\u00fablico mar\u00edtimo-terrestre.\nDescrici\u00f3n.\n\u00c9 unha praia practicamente rectil\u00ednea e chaira situada nunha contorna semiurbana. Tr\u00e1tase dunha praia mar\u00edtima de area branca e fina con fronte \u00e1 r\u00eda de Pontevedra. Ten unha orientaci\u00f3n noroeste.\nAt\u00f3pase situada moi preto da autov\u00eda PO-11 e \u00e9 unha praia de augas tranquilas que ten vistas \u00e1 r\u00eda e \u00e1 illa de Tambo. Disp\u00f3n de duchas e establecemento de bebidas."}
{"id": "602207", "revid": "98629", "url": "https://gl.wikipedia.org/wiki?curid=602207", "title": "Tipu Sultan", "text": "Tipu Sultan (Tippoo Sultaun) ou Tipu Sahib (Sultan Fateh Ali Sahab Tipu) nado o 1 de decembro de 1751\u00a0en Devanahalli, Bangalore e finado o 4 de maio de 1799, comunmente co\u00f1ecido como o Tigre de Mysore, foi o gobernante musulm\u00e1n indio do Reino de Mysore con sede no sur da India. Tipu Sultan foi considerado como o pioneiro da construci\u00f3n de estradas, especialmente en Malabar, como parte das s\u00faas campa\u00f1as, conectaba a maior\u00eda das cidades por estradas. Foi nomeado \"Tipu Sultan\" en honor ao santo Tipu Mastan Aulia de Arcot. \nIntroduciu unha serie de innovaci\u00f3ns administrativas durante o seu goberno, inclu\u00edndo un novo sistema de moedas e calendario, e un novo sistema de ingresos por terras, que iniciou o crecemento da industria da seda de Mysore. \nBaixo o reinado de Tipu Sultan, Mysore alcanzou o seu apoxeo econ\u00f3mico no s\u00e9culo XVIII, superando a Bengala Subah (que inclu\u00eda partes de Bengala Occidental e o actual Bangladesh) en poder\u00edo econ\u00f3mico grazas a unha agricultura e manufactura t\u00e9xtil florecentes. Tipu iniciou a industria da seda en Mysore despois dun agasallo do embaixador da dinast\u00eda Qing, propuxo a construci\u00f3n do encoro de Kannambadi (hoxe KRS) e patrocinou os xoguetes de Channapatna, mostrando apreciaci\u00f3n polas artes e a artesan\u00eda. \nTraxectoria.\nO pai de Tipu, Hyder Ali, era un oficial militar que se convertera no gobernante \"de facto\" de Mysore en 1761 mentres que a s\u00faa nai F\u00e1tima Fakhr-un-Nisa era filla de Mir Muin-ud-Din, o gobernador do forte de Kadapa. Hyder Ali nomeou profesores capaces para darlle a Tipu unha educaci\u00f3n temper\u00e1 en materias como urd\u00fa, persa, \u00e1rabe, kanar\u00e9s, bear\u00e9s, Cor\u00e1n, Fiqh (xurisprudencia isl\u00e1mica), equitaci\u00f3n, tiro e esgrima. Sendo analfabeto, Hyder foi moi particular ao dar ao seu fillo m\u00e1is vello unha educaci\u00f3n de pr\u00edncipe e unha exposici\u00f3n moi temper\u00e1 aos asuntos militares e pol\u00edticos. A partir dos 17 anos, Tipu recibiu o cargo independente de importantes misi\u00f3ns diplom\u00e1ticas e militares. Foi o brazo dereito do seu pai nas guerras das que Hyder emerxeu como o gobernante m\u00e1is poderoso do sur da India. \nLingua.\nA lingua materna de Tipu Sultan era o urd\u00fa. Os franceses sinalaron que \"a s\u00faa lingua \u00e9 o mouro [urd\u00fa] pero tam\u00e9n \nfalan persa\". \"Mouro\" (\"moors\") naquel momento era unha designaci\u00f3n europea para o urd\u00fa: \"Te\u00f1o un profundo co\u00f1ecemento [ \"je poss\u00e8de \u00e0 fond\" ] da lingua com\u00fan da India, chamada \"moors\" polos ingleses e \"ourdouzebain\" polos nativos da terra\".\nSistema xudicial e moral.\nTipu Sultan nomeou xu\u00edces de ambas as comunidades para s\u00fabditos hind\u00fas e musulm\u00e1ns. Qadi para os musulm\u00e1ns e Pandit para os hind\u00fas en cada provincia. Os tribunais superiores tam\u00e9n ti\u00f1an sistemas similares. O uso de licor e a prostituci\u00f3n estaban estritamente prohibidos na s\u00faa administraci\u00f3n. Tam\u00e9n se prohibiu o uso e cultivo de psicod\u00e9licos, como o cannabis. A poliandria foi prohibida e aprobou un decreto para que todas as mulleres cubran os seus peitos, que non se practicaba en Kerala na \u00e9poca anterior. \nCarreira pol\u00edtica e militar.\nFoi un pioneiro da artiller\u00eda de foguetes. Ampliou os foguetes de Mysore con carcasa de ferro e encargou o manual militar \"Fathul Mujahidin\". Despregou os foguetes contra os avances das forzas brit\u00e1nicas e os seus aliados durante as Guerras Anglo-Mysore, inclu\u00edndo a Batalla de Pollilur e o Cerco de Srirangapatna. \nTipu Sultan e o seu pai utilizaron o seu ex\u00e9rcito adestrado en Francia en alianza cos franceses na s\u00faa loita cos brit\u00e1nicos, e nas loitas de Mysore con outras potencias circundantes: contra os marathas, Sira e os gobernantes de Malabar, Kodagu, Bednore, etc. Carnatic e Travancore. \nAos 15 anos, acompa\u00f1ou ao seu pai contra os brit\u00e1nicos na Primeira guerra de Mysore en 1766. Comandou un corpo de cabaler\u00eda na invasi\u00f3n de Carnatic en 1767 aos 16 anos. Tam\u00e9n se distinguiu na Primeira guerra Anglo-Maratha de 1775\u20131779. En 1779, os brit\u00e1nicos capturaron o porto de Mah\u00e9, controlado polos franceses, que Tipu puxera baixo a s\u00faa protecci\u00f3n, proporcionando algunhas tropas para a s\u00faa defensa. En resposta, Hyder lanzou unha invasi\u00f3n do Carnatic, co obxectivo de expulsar aos brit\u00e1nicos de Madr\u00e1s. En 1780, Tipu coroouse \"Badshah\" ou Emperador de Mysore, e acu\u00f1ou moedas. Inmediatamente despois da s\u00faa coroaci\u00f3n como \"Badshah\", Tipu Sultan buscou a investidura do emperador mogol. Ga\u00f1ou o t\u00edtulo de \"Nasib-ud-Daula\" co coraz\u00f3n pesado dos leais a Shah Alam II. Tipu era un sult\u00e1n autodeclarado. Este feito atraeu cara a el a hostilidade de Nizam Ali Khan, o Nizam de Hyderabad, quen expresou claramente a s\u00faa hostilidade disuadindo ao emperador mogol e reclamando Mysore. Desanimado, Tipu Sultan comezou a establecer contactos con outros gobernantes musulm\u00e1ns daquel per\u00edodo.\nTipu Sultan considerou que os brit\u00e1nicos eran un novo tipo de ameaza na India. Converteuse no gobernante de Mysore o domingo, 22 de decembro de 1782 (20 Muharram, 1197 Hijri). Despois traballou para comprobar os avances dos brit\u00e1nicos facendo alianzas cos marathas e os mogoles. A Segunda guerra de Mysore chegou ao seu fin co Tratado de Mangalore de 1784.\nO pai de Tipu, Hyder Ali, subiu ao poder e Tipu sucedeuno como gobernante de Mysore tras a s\u00faa morte por cancro en 1782. Obtivo importantes vitorias contra os brit\u00e1nicos na Segunda guerra Anglo-Mysore e negociou con eles o Tratado de Mangalore de 1784, po\u00f1endo fin \u00e1 guerra.\nMantivo conflitos cos seus veci\u00f1os, como a Guerra Maratha-Mysore, que rematou coa sinatura do Tratado de Gajendragad. O tratado esix\u00eda que Tipu Sultan pagase 4,8 mill\u00f3ns de rupias como custo dunha guerra aos marathas, e un tributo anual de 1,2 mill\u00f3ns de rupias, ademais de devolver todo o territorio capturado por Hyder Ali. \nHyder e Tipu, debido aos seus constantes compromisos militares, reformaron o ex\u00e9rcito de Mysore, substitu\u00edndo a milicia agr\u00edcola local por un ex\u00e9rcito permanente; esta decisi\u00f3n, combinada coa imposici\u00f3n \nde impostos m\u00e1is altos, levou \u00e1 implementaci\u00f3n do sistema Ryotwari e ao declive da escravitude en Mysore.\nEn 1786 Tipu Sultan, seguindo de novo o exemplo do seu pai, decidiu constru\u00edr unha armada formada por acoirazados e fragatas.\nNo ano 1790 nomeou a Kamaluddin o seu \"Mir Bahar\" e estableceu enormes estaleiros. Tipu Sultan ordenou que os barcos tivesen fondos de cobre, unha idea que aumentou a lonxevidade dos barcos e foi presentada a Tipu polo almirante Suffren.\nEn 1787, Tipu Sultan solicitou axuda militar e apoio ao sult\u00e1n otom\u00e1n Abdul Hamid I contra a CBIO e ofreciuse a contribu\u00edr ao mantemento de santuarios isl\u00e1micos como a Meca, Medina e Najaf. Por\u00e9n, os otom\u00e1ns estaban en crise e a\u00ednda se recuperaban da devastadora guerra austro-otom\u00e1 e comezara un novo conflito co Imperio Ruso. Por\u00e9n, a correspondencia de Tipu co Imperio Otom\u00e1n continuou at\u00e9 1799, e tam\u00e9n mantivo relaci\u00f3ns coa dinast\u00eda Zand en Persia e co sultanato de Om\u00e1n.\nTipu seguiu sendo un inimigo implacable da Compa\u00f1\u00eda Brit\u00e1nica das Indias Orientais, provocando un conflito co seu ataque contra o aliado brit\u00e1nico Travancore en 1789. Na Terceira Guerra Anglo-Mysore, foi obrigado a entrar no Tratado de Seringapatam, perdendo unha serie de territorios previamente conquistados, inclu\u00edndo Malabar e Mangalore . Enviou emisarios a estados estranxeiros, inclu\u00edndo o Imperio Otom\u00e1n, Afganist\u00e1n e Francia, nun intento de reunir a oposici\u00f3n aos brit\u00e1nicos. Tipu practicou unha diplomacia independente e, \u00e1s veces, apoiou causas estranxeiras en detrimento de Shah Alam II. Tras o cegamento de Shah Alam II por Ghulam Qadir en 1788, Tipu sentiuse profundamente afectado. A pesar da derrota de Tipu en 1799, Shah Alam II confiaba m\u00e1is no Nizam de Hyderabad. Ademais, Tipu buscou axuda de Zaman Shah Durrani, l\u00edder do Imperio Durrani afg\u00e1n, contra brit\u00e1nicos e marathas. Aunque Zaman Shah inicialmente aceptou, non puido axudar a Tipu debido a ameazas persas na s\u00faa fronteira occidental.\nDebido \u00e1 incapacidade otom\u00e1 de organizar unha flota no Oc\u00e9ano \u00cdndico, os embaixadores de Tipu Sultan volveron a casa s\u00f3 con agasallos dos seus irm\u00e1ns otom\u00e1ns. Non obstante, a correspondencia de Tipu Sultan co Imperio Otom\u00e1n e particularmente co seu novo sult\u00e1n Selim III continuou at\u00e9 a s\u00faa batalla final no ano 1799. Como o seu pai antes que el, Tipu Sultan mantivo relaci\u00f3ns amistosas con Mohammad Ali Khan, gobernante da dinast\u00eda Zand en Persia . Tipu Sultan tam\u00e9n mantivo correspondencia con Hamad bin Said, o gobernante do sultanato de Om\u00e1n.\nNo ano 1789, Tipu Sultan op\u00faxose \u00e1 adquisici\u00f3n por parte de Dharma Raja de Travancore de d\u00faas fortalezas en Cochin que estaban en poder dos holandeses. Lanzou un ataque contra Travancore, aliado da CBIO. En resposta, Lord Cornwallis interveu con aliados. A pesar dos esforzos de Tipu, que intentou envolver a Francia na contenda e aplicou unha t\u00e1ctica de \"terra queimada\", en 1792, tras ser asediado en Srirangapatna, tivo que negociar. Cedeu metade dos seus territorios, abonou unha indemnizaci\u00f3n e entregou temporalmente a dous dos seus fillos en Madr\u00e1s como garant\u00eda at\u00e9 completar o pago. En 1794, Tipu, coa colaboraci\u00f3n de oficiais franceses, ter\u00eda axudado a crear o Club Xacobino de Mysore, proclam\u00e1ndose como \"Cidad\u00e1n Tipoo\" e plantando unha \u00c1rbore da Liberdade. Por\u00e9n, en 2005, o historiador Jean Boutier suxeriu que a existencia do club e a implicaci\u00f3n de Tipu foran inventadas pola Compa\u00f1\u00eda das Indias Orientais como pretexto para intervir militarmente. Un dos obxectivos de Napole\u00f3n ao invadir Exipto era aliarse con India contra os brit\u00e1nicos, aspirando a colaborar con Tipu Sahib. A\u00ednda que Napole\u00f3n planeou enviar tropas a India para unirse a Tipu e confrontar aos brit\u00e1nicos, estes plans fracasaron tras derrotas en Acre en 1799 e Abukir en 1801.Na Cuarta Guerra Anglo-Mysore, unha forza combinada de tropas da Compa\u00f1\u00eda Brit\u00e1nica das Indias Orientais apoiadas polos Marathas e os Nizam de Hyderabad derrotou a Tipu.\nMorte.\nHoratio Nelson derrotou a Fran\u00e7ois-Paul Brueys D'Aigalliers na batalla do Nilo en Exipto en 1798. Tres ex\u00e9rcitos marcharon a Mysore en 1799: un de Bombai e dous brit\u00e1nicos, un dos cales inclu\u00eda a Arthur Wellesley. Asediaron a capital Srirangapatna na Cuarta guerra de Mysore. Hab\u00eda m\u00e1is de 60.000 soldados da Compa\u00f1\u00eda Brit\u00e1nica das Indias Orientais, aproximadamente 4.000 europeos e o resto indios; mentres que as forzas de Tipu Sultan eran s\u00f3 30.000. A traiz\u00f3n dos ministros de Tipu ao traballar cos brit\u00e1nicos e debilitar as murallas para facilitarlles un cami\u00f1o f\u00e1cil. Tipu Sultan foi asasinado o 4 de maio de 1799 mentres defend\u00eda a s\u00faa fortaleza. Cando os brit\u00e1nicos atravesaron as murallas da cidade, os \nconselleiros militares franceses dix\u00e9ronlle a Tipu Sultan que escapara por pasadizos secretos e que loitara no resto das guerras desde outros fortes, pero el negouse. Tipu dixo: \"M\u00e1is vale vivir un d\u00eda como un tigre que mil anos como unha ovella\". Cando morreu houbo celebraci\u00f3ns de x\u00fabilo en Gran Breta\u00f1a, con autores, dramaturgos e pintores creando obras para celebralo. A morte de Tipu Sultan celebrouse coa declaraci\u00f3n de festivo en Gran Breta\u00f1a. A morte de Tipu levou ao xeneral brit\u00e1nico Harris a exclamar \"agora a India \u00e9 nosa\".\nAvaliaci\u00f3n e legado.\nTipu Sultan \u00e9 unha figura hist\u00f3rica polarizada na India, eloxiada polo Congreso Nacional e criticada polo Partido Bharatiya Janata. Oficialmente, \u00e9 considerado un \"loitador pola liberdade\" nos libros de texto indios e aparece nunha pintura na Constituci\u00f3n da India. O 14\u00ba presidente indio, Ram Nath Kovind, reco\u00f1eceu os seus logros militares e a s\u00faa morte heroica fronte aos brit\u00e1nicos. Tam\u00e9n \u00e9 venerado en Paquist\u00e1n, onde o ex primeiro ministro Imran Khan o eloxiou. Al\u00e9n das s\u00faas conquistas militares, Tipu Sultan tam\u00e9n apoiou as artes, particularmente os xoguetes de Channapatna e as tarxetas Ganjifa de Mysore, que hoxe te\u00f1en a etiqueta GI da OMC.\nO tigre de Mysore.\nTipu era comunmente co\u00f1ecido como o Tigre de Mysore e adoptou este animal como s\u00edmbolo (\"babri\") do seu goberno. Dise que Tipu Sultan estaba cazando no bosque cun soldado franc\u00e9s e viron cara a cara un tigre. O tigre abalanzouse primeiro sobre o franc\u00e9s e matouno. A arma de Tipu non funcionou e o seu pu\u00f1al caeu ao chan cando o tigre saltaba sobre el. Alcanzou o pu\u00f1al, colleuno e matou o tigre con el. Iso valeulle o nome de \"o Tigre de Mysore\" e fixo que enxe\u00f1eiros franceses constru\u00edsen un tigre mec\u00e1nico para o seu palacio. O dispositivo, co\u00f1ecido como \"Tipu's Tiger\", est\u00e1 exposto no Victoria and Albert Museum. A \u00faltima espada utilizada por Tipu na s\u00faa \u00faltima batalla, en Sri Rangapatnam, e o anel que levaba foron tomados polas forzas brit\u00e1nicas como trofeos de guerra. At\u00e9 abril de 2004, estiveron expostos no Museo Brit\u00e1nico de Londres como agasallos para o museo do maior xeral Augustus WH Meyrick e Nancy Dowager. Nunha poxa en Londres en abril de 2004, Vijay Mallya comprou a espada de Tipu Sultan e alg\u00fans outros artefactos hist\u00f3ricos, e levounos de volta \u00e1 India.\nTipu Sultan Jayanti.\nEn 2015, o goberno de Karnataka, liderado polo primeiro ministro Siddaramaiah do partido do Congreso, estableceu a celebraci\u00f3n anual do \"Tipu Sultan Jayanti\" o 20 de novembro. Por\u00e9n, en 2019, o novo ministro xefe BS Yediyurappa do BJP cancelou o evento citando incidentes de violencia. Siddaramaiah criticou esta decisi\u00f3n, eloxiando a Tipu Sultan pola s\u00faa contribuci\u00f3n ao desenvolvemento e resistencia contra os brit\u00e1nicos. O ano anterior, l\u00edderes do JD(S), inclu\u00eddo o primeiro ministro HD Kumaraswamy, non asistiron ao evento. O l\u00edder do Congreso de Lok Sabha, Mallikarjun Kharge, tam\u00e9n criticou anteriormente a BJP e RSS pola s\u00faa oposici\u00f3n a celebrar as celebraci\u00f3ns e preguntou: \"Cando RSS pode celebrar a Nathuram Godse, non podemos celebrar a Tipu Sultan?\" \nFoguetes mysorenos.\nO doutor Abdul Kalam, antigo presidente da India, destacou a Tipu Sultan como o pioneiro do primeiro foguete de guerra do mundo. O seu pai iniciou a innovaci\u00f3n dos foguetes en Mysore. Tipu ampliou o seu uso, incorporando tubos de ferro, o que aumentou o seu alcance at\u00e9 2 km. Durante a batalla de Srirangapatna en 1799, foguetes de Mysore causaron unha explosi\u00f3n masiva. Tras a derrota de Tipu, os brit\u00e1nicos capturaron varios destes foguetes, dous deles expostos no Royal Artillery Museum de Londres, que inspiraron o desenvolvemento do foguete Congreve, empregado nas Guerras napole\u00f3nicas. \nFamilia.\nA li\u00f1a familiar paterna de Tipu Sultan afirma descendencia de Mahoma, polo que os seus nomes conte\u00f1en Sayyid e Wal Sharif. Tipu tivo dezaseis fillos, un deles morto ao nacer, e varias esposas. Unha delas, \"Sindh Sahiba\", era co\u00f1ecida pola s\u00faa beleza e intelixencia e cuxo neto foi \"Sahib Sindh Sultan\" co\u00f1ecido como S\u00faa Alteza Shahzada Sayyid walShareef Ahmed Halim-az-Zaman Khan Sultan Sahib. A familia de Tipu foi enviada a Calcuta polos brit\u00e1nicos. Moitos outros descendentes seguen vivindo en Calcuta e expresaron obxecci\u00f3ns ao uso do nome de Tipu Sultan polos partidos pol\u00edticos para polarizar os votos. \nNa ficci\u00f3n, o Capit\u00e1n Nemo, personaxe da d\u00faas novelas de Jules Verne, \u00e9 sobri\u00f1o de Tipu Sultan."}
{"id": "602208", "revid": "15490", "url": "https://gl.wikipedia.org/wiki?curid=602208", "title": "ACP", "text": ""}
{"id": "602209", "revid": "15490", "url": "https://gl.wikipedia.org/wiki?curid=602209", "title": "Pa\u00edses ACP", "text": ""}
{"id": "602210", "revid": "12452", "url": "https://gl.wikipedia.org/wiki?curid=602210", "title": "Tipu Sahib", "text": ""}
{"id": "602211", "revid": "111586", "url": "https://gl.wikipedia.org/wiki?curid=602211", "title": "Tippoo Sultaun", "text": ""}
{"id": "602213", "revid": "15490", "url": "https://gl.wikipedia.org/wiki?curid=602213", "title": "Originum sive etymologiarum libri viginti", "text": ""}
{"id": "602214", "revid": "98629", "url": "https://gl.wikipedia.org/wiki?curid=602214", "title": "Xoguetes de Channapatna", "text": "Os xoguetes Channapatna son unha forma particular de xoguetes e bonecas de madeira que se fabrican na cidade de Channapatna, no distrito de Ramanagara, no estado de Karnataka, na India. Esta artesan\u00eda tradicional est\u00e1 protexida como indicaci\u00f3n xeogr\u00e1fica (IG) pola Organizaci\u00f3n Mundial do Comercio, administrada polo goberno de Karnataka. \nComo resultado da popularidade destes xoguetes, Channapatna \u00e9 co\u00f1ecida como o \"Gombegala Ooru\" (cidade dos xoguetes) de Karnataka. Tradicionalmente, o traballo consist\u00eda en lacar a madeira da \u00e1rbore de \"Wrightia tinctoria\", chamada coloquialmente \"Aale mara\" (\"madeira de marfil\"). \nHistoria.\nO maior protagonismo dos xoguetes Channapatna p\u00f3dese remontar ao patrocinio de Tipu Sultan, o hist\u00f3rico gobernante de Mysore, a\u00ednda que estes xoguetes exist\u00edan antes deste per\u00edodo historicamente ofrecidos como agasallos como parte das celebraci\u00f3ns de Dusshera. \nS\u00e1bese que Tipu era un fervoroso admirador das artes, e en particular da madeira.\nA arte sufriu cambios dram\u00e1ticos ao longo dos anos. M\u00e1is tarde, un home chamado Bavas Miyan asumiu a responsabilidade de introducir t\u00e9cnicas de fabricaci\u00f3n de bonecos xaponeses para mellorar a produci\u00f3n e reducir o esforzo que implicaba facer cada peza de xoguete. \nDurante case dous s\u00e9culos, a \"madeira de marfil\" foi a principal madeira utilizada na fabricaci\u00f3n destes xoguetes, a\u00ednda que tam\u00e9n se utilizou ocasionalmente palisandro e s\u00e1ndalo. \nFabricaci\u00f3n.\nO oficio diversificouse co paso do tempo; Ademais da tradicional madeira de marfil, agora tam\u00e9n se empregan outras madeiras, como caucho, sic\u00f3moro, cedro, pi\u00f1eiro e teca. As etapas de manufactura incl\u00faen a adquisici\u00f3n da madeira, o temperado, o corte nas formas desexadas, a poda e talla dos xoguetes, a aplicaci\u00f3n das cores e, finalmente, o pulido do produto acabado. Os colorantes vexetais \u00fasanse no proceso de cor para garantir que os xoguetes e bonecas sexan seguros para o seu uso polos nenos. En 2011, hab\u00eda 254 en unidades de fabricaci\u00f3n dom\u00e9stica e 50 pequenas f\u00e1bricas en Channapatna, que ti\u00f1a unha poboaci\u00f3n duns 72.000 habitantes. A Corporaci\u00f3n de Desenvolvemento de Artesan\u00eda de Karnataka (KHDC) ofrece asistencia cos esforzos de mercadotecnia. \nCrecemento.\nA industria, que enfrontou problemas financeiros, foi revivida grazas ao apoio do KHDC e adaptada \u00e1s tendencias modernas. Novas empresas traballan para modernizar o oficio, e tam\u00e9n se proporcionou asistencia financeira aos artes\u00e1ns, coa axuda do goberno holand\u00e9s e do esquema \"Vishwa\" do goberno de Karnataka. En 2022, unha estaci\u00f3n de tren en Bangalore abriu un posto dedicado a estes xoguetes.\nHoxe os motivos da artesan\u00eda incl\u00faen bonecos con cabezas de bola, instrumentos musicais sinxelos e mesmo adornos corporais como brazaletes."}
{"id": "602215", "revid": "111586", "url": "https://gl.wikipedia.org/wiki?curid=602215", "title": "Xoguetes Channapatna", "text": ""}
{"id": "602216", "revid": "98629", "url": "https://gl.wikipedia.org/wiki?curid=602216", "title": "Capit\u00e1n Nemo", "text": "O capit\u00e1n Nemo (do lat\u00edn \"nemo\", \"ningu\u00e9n\"), comandante do submarino Nautilus, \u00e9 o principal antagonista da novela de Jules Verne \"Vinte mil leguas baixo o mar\" e un dos personaxes de \"A illa misteriosa\".\nEn \"Vinte mil leguas baixo o mar\", Nemo, home culto e gran enxe\u00f1eiro, \u00e9 un personaxe sombr\u00edo e misterioso que esconde a s\u00faa verdadeira identidade (xa que \"nemo\" significa ningu\u00e9n en lat\u00edn) Obsesionado por un misterio, que \u00e9 desvelado at\u00e9 o final da novela, renunciou a vivir en sociedade e percorre os mares con af\u00e1n de investigaci\u00f3n cient\u00edfica (as exploraci\u00f3ns do submarino \"Nautilus\"), de xustiza (axuda aos revolucionarios gregos na s\u00faa loita pola emancipaci\u00f3n de Turqu\u00eda), e de vinganza (dedicado ao afundimento de barcos que levan a bandeira de Inglaterra).\nO personaxe foi tra\u00eddo de volta na serie de banda dese\u00f1ada de Alan Moore \"The League of Extraordinary Gentlemen\", e na s\u00faa adaptaci\u00f3n cinematogr\u00e1fica.\nIdentidade do personaxe.\nRelaci\u00f3n cun personaxe hist\u00f3rico.\nO misterio da identidade de Nemo (\"Ningu\u00e9n\" en lat\u00edn) rev\u00e9lase en \"A illa misteriosa\": o capit\u00e1n \u00e9 en realidade o pr\u00edncipe Dakkar, fillo dun rax\u00e1 indio e sobri\u00f1o de Tipu Sahib, un personaxe hist\u00f3rico real. O ficticio capit\u00e1n \u00e9 un agonista de educaci\u00f3n europea, pero fiel \u00e1s s\u00faas ra\u00edces indias, alberga un odio feroz a Inglaterra, que escravizou ao seu pobo e asasinou a s\u00faa muller e os seus fillos. Despois de \"A rebeli\u00f3n da India\" (1857), decidiu constru\u00edr en segredo o submarino \"Nautilus,\" que dese\u00f1ara para expedici\u00f3ns cient\u00edficas, nunha illa deserta. Dende ent\u00f3n percorreu os mares cunha tripulaci\u00f3n de distintos pa\u00edses, que lle gardaron unha fidelidade absoluta. Morre por causas naturais na s\u00faa vellez dentro do \"Nautilus\" que se converte na s\u00faa tumba en \"A Illa Misteriosa\".\nRelaci\u00f3n con Galiza.\nVerne establece unha ligaz\u00f3n directa entre o Nemo e a r\u00eda de Vigo, onde garda o seu tesouro. No libro, o Nautilus visita a r\u00eda para recoller os tesouros de barcos afundidos a ra\u00edz da batalla de Rande de 1702. Esta batalla tivo lugar cando unha frota hispano-francesa que transportaba mercador\u00edas e metais prezados de Am\u00e9rica foi atacada por forzas anglo-holandesas.\nA lenda do Capit\u00e1n Nemo e a s\u00faa conexi\u00f3n con Galiza perdura grazas \u00e1 mestura de feitos hist\u00f3ricos e ficci\u00f3n literaria. Varios medios galegos establecen ligaz\u00f3ns entre o misterioso capit\u00e1n e o pa\u00eds galego. En particular, insin\u00faase a posibilidade de que Verne puidese terse inspirado nunha persoa real da Coru\u00f1a para o seu personaxe. Unha exposici\u00f3n no Aquarium Finisterrae coru\u00f1\u00e9s destacou esta teor\u00eda, suxerindo que o camareiro local Santiago L\u00f3pez puido ter compartido informaci\u00f3n con Verne sobre un capit\u00e1n local que sab\u00eda moito sobre submarinos, posibelmente influenciando a creaci\u00f3n do Capit\u00e1n Nemo.\nEn 2004, Verne foi homenaxeado na r\u00eda de Vigo cunha estatua do capit\u00e1n Nemo. A escultura est\u00e1 feita en bronce envellecido e s\u00f3 se poden observar os mergulladores coa marea baixa. A obra foi idealizada polo falecido Moncho Lastra e esculpida por Sergio Portela Campos, est\u00e1 situada entre a Illa de San Sim\u00f3n e a praia de Cesantes."}
{"id": "602217", "revid": "98629", "url": "https://gl.wikipedia.org/wiki?curid=602217", "title": "Su\u00e9via FG", "text": "A Su\u00e9via Futebol Ga\u00e9lico, Su\u00e9via FG ou simplemente Su\u00e9via \u00e9 un equipo de f\u00fatbol ga\u00e9lico mixto de Santiago de Compostela. Creouse no ver\u00e1n do ano 2012 co impulso de persoas vinculadas ao deporte de base da cidade as\u00ed como co apoio da asociaci\u00f3n A Gentalha do Pichel. O seu primeiro adestramento aberto foi en setembro dese mesmo ano. O equipo foi un dos fundadores e impulsores da Liga Gallaecia, competici\u00f3n mixta a nivel galego creada no ano 2013.\nHistoria.\nComo equipo afeccionado e popular dunha disciplina deportiva minoritaria, tivo e ten dificultades para desenvolver a s\u00faa actividade en Santiago, recorrendo a campos doutros concellos (o campo Juan Amado en Pontevea), a campos das periferias (Ar\u00edns ou Marrozos) ou a instalaci\u00f3ns deficientes da cidade (campo da Colexiata de Sar). A colaboraci\u00f3n co asociacionismo veci\u00f1al e con outros clubs afeccionados foi esencial para poder levar a cabo as s\u00faas actividades.\nDerivado da decisi\u00f3n da asemblea da Su\u00e9via de manter a v\u00eda do impulso da competici\u00f3n mixta (\u00e9 dicir, competir homes e mulleres no campo, a Liga Gallaecia) un grupo abandonou o equipo formando o Estrela vermelha FG no 2013. Por\u00e9n, os dous clubs conviviron e colaboraron para compartir material e campos de adestramentos durante un ano at\u00e9 a definitiva separaci\u00f3n dos dous proxectos.\nComo gran parte dos equipos mixtos de f\u00fatbol ga\u00e9lico do pa\u00eds, a Su\u00e9via est\u00e1 vinculada co centro social da s\u00faa cidade, O Pichel.\nA nivel deportivo a Su\u00e9via participou en todas as edici\u00f3ns da Liga Gallaecia desde a s\u00faa fundaci\u00f3n mais nunca foi quen de se facer co t\u00edtulo de Liga -mais si dunha Ta\u00e7a Gallaecia-."}
{"id": "602218", "revid": "138500", "url": "https://gl.wikipedia.org/wiki?curid=602218", "title": "Suevia FG", "text": ""}
{"id": "602219", "revid": "1131", "url": "https://gl.wikipedia.org/wiki?curid=602219", "title": "Raquel C. Pico", "text": "Raquel Campos Pico, m\u00e1is co\u00f1ecida como Raquel C. Pico, nada en Santiago de Compostela en 1984, \u00e9 unha xornalista e escritora galega.\nTraxectoria.\nLicenciouse en Xornalismo na Universidade de Santiago de Compostela.\nParticipou na fundaci\u00f3n de \"Libr\u00f3patas,\" \"Disquecool\". Ten colaborado en \"PuroMarketing e\" \"Luzes\", \"Yorokobu, Ethic, El Espa\u00f1ol,\" sobre cultura, m\u00e1rketing e tecnolox\u00eda e historia das mulleres."}
{"id": "602220", "revid": "59564", "url": "https://gl.wikipedia.org/wiki?curid=602220", "title": "Raquel Campos Pico", "text": ""}
{"id": "602221", "revid": "5863", "url": "https://gl.wikipedia.org/wiki?curid=602221", "title": "Organisation of African, Caribbean and Pacific States", "text": ""}
{"id": "602222", "revid": "5863", "url": "https://gl.wikipedia.org/wiki?curid=602222", "title": "African, Caribbean and Pacific Group of States", "text": ""}
{"id": "602223", "revid": "5863", "url": "https://gl.wikipedia.org/wiki?curid=602223", "title": "Organisation des pays d'Afrique, des Cara\u00efbes et du Pacifique", "text": ""}
{"id": "602224", "revid": "5863", "url": "https://gl.wikipedia.org/wiki?curid=602224", "title": "OEACP", "text": ""}
{"id": "602225", "revid": "5863", "url": "https://gl.wikipedia.org/wiki?curid=602225", "title": "Francina Armengol Soc\u00edas", "text": ""}
{"id": "602226", "revid": "5863", "url": "https://gl.wikipedia.org/wiki?curid=602226", "title": "Francesca Lluc Armengol Soc\u00edas", "text": ""}
{"id": "602227", "revid": "5863", "url": "https://gl.wikipedia.org/wiki?curid=602227", "title": "Francesca Armengol Soc\u00edas", "text": ""}
{"id": "602228", "revid": "5863", "url": "https://gl.wikipedia.org/wiki?curid=602228", "title": "Francesca Armengol", "text": ""}
{"id": "602231", "revid": "5863", "url": "https://gl.wikipedia.org/wiki?curid=602231", "title": "Conde Corbal", "text": ""}
{"id": "602232", "revid": "5863", "url": "https://gl.wikipedia.org/wiki?curid=602232", "title": "Vitiza (hom\u00f3nimos)", "text": "O nome Vitiza pode referirse a:"}
{"id": "602234", "revid": "127505", "url": "https://gl.wikipedia.org/wiki?curid=602234", "title": "Witiza (dux)", "text": ""}
{"id": "602235", "revid": "98629", "url": "https://gl.wikipedia.org/wiki?curid=602235", "title": "R\u00faa Xeneral Guti\u00e9rrez Mellado (Pontevedra)", "text": " \nA R\u00faa Xeneral Guti\u00e9rrez Mellado \u00e9 unha r\u00faa peonil da cidade de Pontevedra situada no primeiro ensanche da cidade. \u00c9 unha das principais r\u00faas de Pontevedra.\nOrixe do nome.\nDesde 1996, a r\u00faa est\u00e1 dedicada ao militar e pol\u00edtico Manuel Guti\u00e9rrez Mellado polo seu relevante labor durante a transici\u00f3n espa\u00f1ola e coa finalidade de eliminar do rueiro da cidade nomes franquistas como o da s\u00faa anterior denominaci\u00f3n, Xeneral Mola.\nHistoria.\nA orixe da r\u00faa est\u00e1 no acordo adoptado polo concello de Pontevedra o 5 de xaneiro de 1896 para abrir unha nova r\u00faa entre as r\u00faas Marqu\u00e9s de Riestra e Michelena, a trav\u00e9s da leira e xard\u00edns de Alejandro Mon Landa. En 1900 expux\u00e9ronse ao p\u00fablico os terreos que se necesitaban para a r\u00faa.\nEn 1925 anunciouse finalmente a apertura da nova r\u00faa para unir as r\u00faas Michelena e Marqu\u00e9s de Riestra e urbanizar un importante sector do centro da cidade. En 1926 pag\u00e1ronse as expropiaci\u00f3ns e o 25 de agosto dese mesmo ano empezaron as obras de apertura da v\u00eda.\nAs obras de finalizaci\u00f3n da nova r\u00faa prorrog\u00e1ronse m\u00e1is do previsto por mor da necesaria derriba dun garaxe ao final da mesma, con fronte \u00e1 r\u00faa Marqu\u00e9s de Riestra. As \u00faltimas casas que quedaban nesa r\u00faa e que imped\u00edan a apertura total da nova v\u00eda denominada prolongaci\u00f3n da r\u00faa de Fern\u00e1ndez Villaverde xa se expropiaran e derrub\u00e1ronse no mes de maio de 1927. A partir do mes de xu\u00f1o dese ano empezou o valado e cerramento de soares na nova r\u00faa por parte dos seus propietarios. A finais de 1929 a r\u00faa atop\u00e1base a\u00ednda sen urbanizar e os barrac\u00f3ns do antigo garaxe ao final da r\u00faa estaban a\u00ednda en p\u00e9.\nNos primeiros anos de existencia o novo vial foi co\u00f1ecido como R\u00faa do Chanchullo por mor das negociaci\u00f3ns ocultas que se levaron a cabo desde o inicio para conseguir a apertura do mesmo e porque a r\u00faa non se abriu con arranxo ao proxecto aprobado polo concello. En maio de 1931 terminouse a explanaci\u00f3n da nova v\u00eda e en 1935 os autom\u00f3biles xa circulaban normalmente por ela. A principios de xu\u00f1o de 1936 o director xeral da compa\u00f1\u00eda Telef\u00f3nica anunciou a pr\u00f3xima construci\u00f3n na nova r\u00faa dun edificio no n\u00famero 5 con destino a Central Tel\u00e9fonica, que se converteu na s\u00faa sede en Pontevedra e albergou as oficinas da empresa na cidade.\nO 26 de xu\u00f1o de 1937 outorg\u00f3uselle \u00e1 r\u00faa o nome do Xeneral Mola, falecido o d\u00eda 3 dese mes nun accidente a\u00e9reo. Nese mesmo ano procedeuse \u00e1 instalaci\u00f3n da rede de sumidoiros e \u00e1 conduci\u00f3n de auga para favorecer a construci\u00f3n de edificios, que a\u00ednda non se iniciara. En 1938 efectuouse a pavimentaci\u00f3n da r\u00faa.\nA maior\u00eda dos edificios actuais da r\u00faa levant\u00e1ronse nos anos 1960, finalizando a edificaci\u00f3n actual de soares a principios dos anos 1970. Nesas d\u00e9cadas a r\u00faa converteuse nunha localizaci\u00f3n comercial na cidade con co\u00f1ecidos establecementos como o comercio de discos e electrodom\u00e9sticos V\u00e1zquez Lescaille, que abriu as s\u00faas portas en 1956. A r\u00faa foi tam\u00e9n nesas d\u00e9cadas un punto de referencia para a parada de autobuses interurbanos. Diversos bancos estableceron as s\u00faas sucursais no seu lado leste e m\u00faltiples comercios instal\u00e1ronse no seu lado oeste.\nEn 1965 abriuse a trav\u00e9s do edificio do n\u00famero 3 da r\u00faa un segundo tramo das galer\u00edas comerciais da r\u00faa da Oliva que permitiu a uni\u00f3n desta r\u00faa coa r\u00faa Xeneral Guti\u00e9rrez Mellado.\nO 25 de abril de 1996 a corporaci\u00f3n municipal pontevedresa decidiu cambiar o nome orixinal da r\u00faa, pasando a denominarse r\u00faa do Xeneral Guti\u00e9rrez Mellado, xeneral falecido catro meses antes.\nEn 2002 iniciouse unha profunda remodelaci\u00f3n da r\u00faa para convertela en peonil. As obras terminaron a principios de maio de 2003.\nEn abril de 2023, con motivo da demolici\u00f3n do edificio do n\u00famero 3 para a construci\u00f3n dun novo inmoble para unha macrotenda de Zara, procedeuse ao tapiado da sa\u00edda das galer\u00edas comerciais da Oliva.\nDescrici\u00f3n.\n\u00c9 unha r\u00faa peonil de 140 metros de lonxitude, recta e chaira, en pleno centro de Pontevedra, que conecta o parque das Palmeiras co casco antigo da cidade. A s\u00faa anchura media \u00e9 de 20 metros\nTr\u00e1tase dunha r\u00faa c\u00e9ntrica do primeiro ensanche da cidade entre as r\u00faas Marqu\u00e9s de Riestra e Michelena, no l\u00edmite do centro hist\u00f3rico de Pontevedra.\nNa r\u00faa at\u00f3panse numerosos comercios e sucursais bancarias. O pavimento de lastros \u00e9 en tons ocre e est\u00e1 enmarcado por bandas de granito aos lados para diferenciar os espazos exclusivamente peon\u00eds e o carril central, peonil e restrinxido ao tr\u00e1fico de servizos e acceso a garaxes de residentes.\nO aspecto m\u00e1is destacado da r\u00faa son as d\u00faas fileiras de altas palmeiras de abano californianas que delimitan lonxitudinalmente o carril central ao longo da r\u00faa e facilitan a transici\u00f3n entre o parque das Palmeiras e o centro hist\u00f3rico de Pontevedra. Cubrindo a parte superior dos amplos alcorques de pedra que rodean as palmeiras e que incl\u00faen iluminaci\u00f3n nocturna at\u00f3panse bancos de madeira en ambos os extremos."}
{"id": "602236", "revid": "55821", "url": "https://gl.wikipedia.org/wiki?curid=602236", "title": "R\u00faa Daniel de la Sota (Pontevedra)", "text": " \nA R\u00faa Daniel de la Sota \u00e9 unha r\u00faa c\u00e9ntrica da cidade de Pontevedra situada no primeiro ensanche da cidade. \u00c9 unha das r\u00faas m\u00e1is co\u00f1ecidas de Pontevedra.\nOrixe do nome.\nO nome da r\u00faa fai referencia ao enxe\u00f1eiro militar e pol\u00edtico Daniel de la Sota Valdecilla en reco\u00f1ecemento ao seu labor na cidade. Impulsou as obras do cuartel de San Fernando, foi presidente da Deputaci\u00f3n Provincial de Pontevedra, promoveu a instalaci\u00f3n en Pontevedra da Misi\u00f3n Biol\u00f3xica de Galicia, colaborou na creaci\u00f3n do Museo de Pontevedra e foi o primeiro presidente da Caixa de Aforros Provincial de Pontevedra.\nHistoria.\nA r\u00faa concibiuse como eixo directo para poder atravesar unha zona c\u00e9ntrica da cidade e unir as r\u00faas de Benito Corbal na parte norte e Peregrina, Garc\u00eda Camba e Andr\u00e9s Muruais na parte sur. En setembro de 1955 a apertura da ent\u00f3n chamada r\u00faa de prolongaci\u00f3n de Cobi\u00e1n Roffignac ach\u00e1base pendente do Consello do Banco de Cr\u00e9dito Local de Espa\u00f1a. A finais de 1956 empezaron as obras da r\u00faa.\nTras o falecemento de Daniel de la Sota o 11 de febreiro de 1958, a corporaci\u00f3n municipal de Pontevedra acordou o 28 de febreiro dese ano darlle o seu nome \u00e1 r\u00faa. A r\u00faa foi inaugurada na tarde do domingo 7 de decembro de 1958 coa asistencia de numeroso p\u00fablico e representaci\u00f3ns diversas, as\u00ed como as autoridades.\nA partir da s\u00faa apertura en 1958 a r\u00faa converteuse nun punto neur\u00e1lxico da cidade e nela instal\u00e1ronse co\u00f1ecidos comercios as\u00ed como un destacado hotel e unha popular cafeter\u00eda e discoteca. Xa en 1844 estableceuse na esquina da que ser\u00eda un s\u00e9culo despois a nova r\u00faa Daniel de la Sota coa r\u00faa Peregrina a imprenta Vi\u00f1as, da que foron clientes Castelao e Gonzalo Torrente Ballester. Nos anos 1950 o local remodelouse e ampliouse para albergar unha librer\u00eda e unha papeler\u00eda. A librer\u00eda Vi\u00f1as pechou en outubro de 2004.\nEn 1965 inaugurouse na r\u00faa Daniel de la Sota na esquina coa r\u00faa Castelao o emblem\u00e1tico Hotel R\u00edas Bajas, o m\u00e1is antigo da cidade despois do Parador Nacional de Turismo Casa del Bar\u00f3n, aberto en 1955.\nEn 1969 abriu na r\u00faa a popular xogueter\u00eda e tenda de artigos deportivos Chac\u00f3n, que se trasladou desde a r\u00faa Cobi\u00e1n Roffignac onde abrira as s\u00faas portas en 1961. A tenda trasladouse \u00e1 r\u00faa Frei Xo\u00e1n de Navarrete en xaneiro de 2023.\nEn 1972 inaugurouse na esquina coa r\u00faa de Benito Corbal a emblem\u00e1tica Cafeter\u00eda Daniel. Era un gran local de d\u00faas plantas e foi a m\u00e1is moderna e popular dos anos 1970, 80 e 90 en Pontevedra. Pechou en febreiro de 1997. En 1981 abriu nun local anexo \u00e1 cafeter\u00eda a Discoteca Daniel, o club de lecer nocturno con m\u00e1is soleira da cidade, que frecuentou o actual rei Filipe VI, cando era alumno da Escola Naval Militar. Despois da pandemia de COVID-19, a discoteca reabriu as s\u00faas portas co nome de Lel\u00e9 de Noite.\nAo longo da s\u00faa historia a r\u00faa foi un punto destacado do tr\u00e1fico rodado da cidade ata que a metade sur foi peonalizada en 2001. En 2023 presentouse un proxecto para dotar \u00e1 metade norte da r\u00faa de plataforma \u00fanica e reforzar as\u00ed a s\u00faa prioridade peonil.\nDescrici\u00f3n.\n\u00c9 unha r\u00faa peonil de 138 metros de lonxitude, recta e chaira, en pleno centro da cidade, que conecta a r\u00faa de Benito Corbal coa r\u00faa Garc\u00eda Camba, a r\u00faa Peregrina e a r\u00faa Andr\u00e9s Muruais. A s\u00faa anchura media \u00e9 de 12 metros. Tr\u00e1tase dunha r\u00faa c\u00e9ntrica do primeiro ensanche da cidade case no l\u00edmite co centro hist\u00f3rico de Pontevedra.\n\u00c9 unha das r\u00faas m\u00e1is comerciais de Pontevedra. Na r\u00faa at\u00f3pase unha vintena de comercios, un hotel referente na cidade, unha sucursal bancaria e unha discoteca.\nO pavimento de lastra da parte peonil da r\u00faa \u00e9 de tons rosados-avermellados delimitado por unha banda central de granito. No entroncamento coa r\u00faa Benito Corbal o pavimento \u00e9 pu\u00eddo de mosaicos e est\u00e1 disposto cun dese\u00f1o de praza circular.\nNo tramo peonil da r\u00faa at\u00f3panse diferentes \u00e1rbores: 12 pereiras de Callery, 1 pereira com\u00fan e 8 ameixeiras com\u00fans."}
{"id": "602238", "revid": "5863", "url": "https://gl.wikipedia.org/wiki?curid=602238", "title": "Karnataka", "text": "Karnataka (\u0c95\u0cb0\u0ccd\u0ca8\u0cbe\u0c9f\u0c95, tam\u00e9n co\u00f1ecido como Karun\u0101\u1e0du), escrito Carnataca en portugu\u00e9s, antigamente Estado de Mysore , \u00e9 un estado da rexi\u00f3n suroeste da Rep\u00fablica da India. \u00c9 o sexto estado indio m\u00e1is grande por \u00e1rea.\nHistoria.\nAdministraci\u00f3n.\nFormouse como Estado de Mysore o 1 de novembro de 1956, coa aprobaci\u00f3n da Lei de Reorganizaci\u00f3n dos Estados, e renomeouse como \"Karnataka\" en 1973. O estado formaba parte da rexi\u00f3n carn\u00e1tica (\"Carnatic region\") na terminolox\u00eda brit\u00e1nica. A s\u00faa capital e cidade m\u00e1is grande \u00e9 Bangalore (\"Bengaluru\").\nPrehistoria, historia e cultura.\nKarnataka, con ra\u00edces no paleol\u00edtico, desde o s\u00e9culo III a. C. albergou a grandes imperios, pasando pola India antiga e medieval. Dos Hoysalas e Chalukyas at\u00e9 os Vijayanagara, seguidos polos mogois no s\u00e9culo XVII e os brit\u00e1nicos no s\u00e9culo XVIII, esta rexi\u00f3n viu unha rica fusi\u00f3n cultural. Fil\u00f3sofos e m\u00fasicos patrocinados por estes imperios impulsaron movementos socio-relixiosos e literarios que contin\u00faan vivos hoxe en d\u00eda. \nKarnataka contribu\u00edu significativamente a ambas as formas de m\u00fasica cl\u00e1sica india, as tradici\u00f3ns carn\u00e1tica e hindustani.\nRelixi\u00f3n.\nA maior\u00eda da poboaci\u00f3n segue o hindu\u00edsmo, con numerosos templos e lugares sagrados espallados polo Estado. Tam\u00e9n hai unha significativa presenza do islam, especialmente notada en lugares como Bijapur. A presenza dos navegantes portugueses que segu\u00edan as rutas das especias desde tempos de Vasco da Gama e Afonso de Albuquerque e a Vella Goa, e do navarro Francisco Xabier en 1545 levaron o cristianismo a Karnataka, hoxe visible nas zonas costeiras, como os arredores de Mangalore. Hai tam\u00e9n unha historia asociada co xainismo, con monumentos como as estatuas de Gommateshwara en Shravanabelagola. A\u00ednda que menor en n\u00famero, tam\u00e9n hai comunidades budistas, sikh e algunhas outras relixi\u00f3ns tradicionais.\nXeograf\u00eda.\nTen unha superficie de . \u00c9 maior que Siria pero m\u00e1is pequeno que Senegal. Na xeograf\u00eda tradicional india, forma parte da zona sur. Ten 31 distritos. Segundo o censo de 2011, ten unha poboaci\u00f3n de aproximadamente 61,1 mill\u00f3ns. O actual ministro xefe do Estado \u00e9 Siddaramaiah do Congreso Nacional Indio. \nKarnataka limita co mar de Lakshadweep e mar Ar\u00e1bigo ao oeste, Goa ao noroeste, Maharashtra ao norte, Telangana ao nordeste, Andhra Pradesh ao leste, Tamil Nadu ao sur e Kerala ao suroeste. Topogr\u00e1ficamente, Karnataka est\u00e1 formada pola costa do mar Ar\u00e1bigo, os Ghats occidentais, a meseta de Deccan e os Ghats orientais. \u00c9 o \u00fanico estado do sur que ten fronteiras terrestres cos outros catro estados irm\u00e1ns do sur da India. O estado ocupa unha superficie de , ou 5,83% da \u00e1rea xeogr\u00e1fica total da India. \nO Xard\u00edn Bot\u00e1nico de Lalbhag, Badami e as fervenzas de Jog son algunhas das atracci\u00f3ns tur\u00edsticas m\u00e1is co\u00f1ecidas de Karnataka.\nCidades.\nBangalore \u00e9 a capital de Karnataka. Tam\u00e9n \u00e9 co\u00f1ecida como a capital inform\u00e1tica da India. Mysore, Mangalore, Hubli-Dharwad, Kalaburgi e Hospet son as outras grandes cidades de Karnataka. \nLugares para ver en Karnataka son Bangalore, Mysore, Hampi, Bijapur, Belur/Halebid, Shivamogga, Sannati (Yadgir) e Shravanabelagola.\nEconom\u00eda.\nA econom\u00eda de Karnataka \u00e9 a quinta maior entre os Estados da India en produto interior bruto e un PIB per c\u00e1pita de \u20b9 305.000 rupias. Karnataka ocupa o posto d\u00e9cimo quinto m\u00e1is alto entre os Estados indios no \u00cdndice de Desenvolvemento Humano.\nDemograf\u00eda.\nCon 61.130.704 habitantes no censo de 2011, Karnataka \u00e9 o oitavo estado por poboaci\u00f3n, que comprende 31 distritos. \u00c9 m\u00e1is populoso que moitos Estados naci\u00f3n do mundo, inclu\u00edndo Italia, Espa\u00f1a ou Corea do Sur.\nLinguas.\nO kannar\u00e9s, unha das linguas cl\u00e1sicas da India, \u00e9 a lingua m\u00e1is falada e oficial do Estado. Outras linguas minoritarias que se falan incl\u00faen urd\u00fa, konkani, marathi, tulu, t\u00e1mil, telugu, malayalam, kodava e bear\u00e9s. Karnataka tam\u00e9n cont\u00e9n algunhas das \u00fanicas aldeas da India onde se fala principalmente s\u00e1nscrito. \nGa\u00f1ou o maior n\u00famero de premios Gnanpith ou Jnanpeeth (oito), que se conceden a escritores.\nTop\u00f3nimo.\nA\u00ednda que se suxeriron varias etimolox\u00edas para o nome Karnataka, a xeralmente aceptada \u00e9 que \"Karnataka\" deriva das palabras kannaresas \"karu\" e \"n\u0101du\", que significan \"terra elevada\". \"Karu Nadu\" tam\u00e9n se pode ler como \"karu\", que significa \"negro\" e \"nadu\", que significa \"rexi\u00f3n\", como unha referencia ao solo de algod\u00f3n negro que se atopa na rexi\u00f3n de Bayalu Seeme do estado. Os brit\u00e1nicos usaron a palabra Carnatic, \u00e1s veces \"Karnatak\", para describir os dous lados da India peninsular, ao sur de Krishna."}
{"id": "602240", "revid": "7523", "url": "https://gl.wikipedia.org/wiki?curid=602240", "title": "Will Magnay", "text": "Will Scott Magnay, nado o 10 de xu\u00f1o de 1998 en Brisbane, \u00e9 un xogador australiano de baloncesto profesional.\nTraxectoria profesional.\nO 2 de decembro de 2020, Magnay asinou un contrato cos New Orleans Pelicans e o seu afiliado na NBA G League, os Erie BayHawks. Debutou na NBA o 23 de marzo de 2021 contra os Los Angeles Lakers. O 12 de abril de 2021, os Pelicans cortaron a Magnay.\nO 21 de febreiro de 2023, Magnay asinou ata final de tempada co Obradoiro CAB da Liga ACB."}
{"id": "602243", "revid": "98629", "url": "https://gl.wikipedia.org/wiki?curid=602243", "title": "Jordan Bachynski", "text": "Jordan Bachynski, nado o 6 de setembro de 1989 en Calgary, Alberta, \u00e9 un ex xogador canadense de baloncesto profesional.\nTraxectoria profesional.\nO 26 de agosto de 2017, asinou un contrato co Monbus Obradoiro da liga ACB, tras o seu paso polo Levanga Hokkaido xapon\u00e9s, onde acadou 9.0 puntos e 5.3 rebotes por encontro., pero debido \u00e1s lesi\u00f3ns non chegou a debutar co equipo santiagu\u00e9s."}
{"id": "602244", "revid": "7523", "url": "https://gl.wikipedia.org/wiki?curid=602244", "title": "Adam Pech\u00e1\u010dek", "text": "Adam Pech\u00e1\u010dek, nado o 19 de febreiro de 1995 en Brisbane, \u00e9 un xogador checo de baloncesto profesional que xoga no Albacete Basket da Liga LEB Ouro.\nTraxectoria profesional.\nEn agosto de 2016, Pech\u00e1\u010dek asinou un contrato de d\u00faas tempadas co Obradoiro CAB da Liga ACB.\nO 11 de agosto de 2022, Pech\u00e1\u010dek asinou por unha tempada co Albacete Basket da Liga LEB Ouro."}
{"id": "602251", "revid": "1131", "url": "https://gl.wikipedia.org/wiki?curid=602251", "title": "Club Nataci\u00f3n Boiro", "text": "O Club Nataci\u00f3n de Boiro \u00e9 un club galego fundado no ano 2007 na vila de Boiro co obxectivo de impulsar e fomentar a nataci\u00f3n e o tr\u00edatlon no concello de Boiro e na comarca de Barbanza."}
{"id": "602257", "revid": "98629", "url": "https://gl.wikipedia.org/wiki?curid=602257", "title": "Qilin", "text": "Qilin (en \"Q\u00edl\u00edn\" ), tam\u00e9n transcrito kilin ou kirin, \u00e9 unha criatura quim\u00e9rica da mitolox\u00eda chinesa e do leste asi\u00e1tico en conxunto, que simboliza bos presaxios. Os machos son Qi e as femias son Lin.\nDo mesmo xeito que a danza do drag\u00f3n e do le\u00f3n, a danza do \"Qilin\" tam\u00e9n se realiza en rituais e \u00e9pocas festivas, como o ano novo chin\u00e9s ou a apertura dunha tenda, para afastar os malos esp\u00edritos e traer boa sorte. \nDescrici\u00f3n.\n\u00c9 un dos catro animais ben\u00e9volos (en \"S\u00ec l\u00edng\" ), xunto co paxaro Fenghuang, a tartaruga negra e o drag\u00f3n.\nTen cabeza de drag\u00f3n oriental, pezu\u00f1os de cabalo, corpo de cervo, cola de touro, lombo de plumas de cores, ventre de pel amarela, boca que respira lume e voz de trono. Dise que a s\u00faa aparici\u00f3n ocorre s\u00f3 en tempos de paz e prosperidade, cando aparece un home santo ou un gobernante ilustre no mundo.\nCrese que un Qilin pode vivir at\u00e9 dous milenios. Cun temperamento tranquilo, a pesar de ter medios para atacar aos seus adversarios, non fai dano a humanos nin animais, non pisa insectos nin herbas e nin sequera se alimenta de plantas vivas. Por iso \u00e9 co\u00f1ecido como \"o animal misericordioso\" (en \"R\u00e9n sh\u00f2u\" ).\n\"Qilin\" \u00e9 unha criatura encantadora pola s\u00faa caridade, xenerosidade e gran respecto pola vida. Ten unha enorme compaix\u00f3n polos mozos e puros de coraz\u00f3n, non tolera quen os abusa. Nunca quitar\u00e1 a vida a un inocente e tam\u00e9n o protexer\u00e1 de calquera ameaza, convert\u00e9ndose nun protector implacable cuspindo fogo, entre outras habilidades que se contan de conto en conto.\nTam\u00e9n se di que o \"Qilin\" s\u00f3 aparece en rexi\u00f3ns gobernadas por persoas ben\u00e9ficas ou virtuosas. A s\u00faa rara aparici\u00f3n s\u00f3 ocorre ante aqueles que respectan a vida tanto coma el.\nOutras curiosidades sobre o \"Qilin\" \u00e9 que fala facilmente a linguaxe humana, sendo capaz de ter telepat\u00eda, segundo alg\u00fans, para saber cando est\u00e1n dicindo a verdade ou non. \u00c1s veces son chamados \"unicornios\" asi\u00e1ticos ou chineses, as\u00f3cianse constantemente cos drag\u00f3ns orientais e te\u00f1en un gran poder.\nSon criaturas tan libres que non poden ser domesticadas por ning\u00fan outro ser e acaban mat\u00e1ndose, se son detidas ou dominadas, xusto despois dun estalido de furia.\nOrixes.\nDise que o primeiro Qilin apareceu no xard\u00edn do lendario Huangdi (o Emperador Amarelo) en 2697 a. C. Uns tres s\u00e9culos despois informouse dun par de qilin na capital do emperador Yao. Ambos os feitos deron testemu\u00f1o da natureza ben\u00e9vola dos gobernantes.\nA chegada dun gran sabio deuse a co\u00f1ecer cando un \"Qilin\" se lle apareceu \u00e1 nai embarazada de Confucio (s\u00e9culo VI a. C.). A continuaci\u00f3n, o qilin tosiu unha t\u00e1boa de xade inscrita que anunciaba a futura grandeza do neno non nacido. A morte de Confucio foi presaxiada cando un \"qilin\" foi ferido por un auriga.\nEn 1414 unha xirafa viva foi tra\u00edda a China por primeira vez e presentada como Qilin ao emperador Yongle da dinast\u00eda Ming como adulaci\u00f3ns, en tanto evidencia da sabidur\u00eda do emperador. Este comentou bruscamente que certamente non era un sabio e que o animal tampouco era un \"qilin\". En xapon\u00e9s, unha xirafa ch\u00e1mase kirin, pero os caracteres son os mesmos kanji de qilin.\nNa cultura popular.\nBebida.\nUnha marca de cervexa xaponesa \u00e9 chamada \"Kirin Ichiban\", do holding KIRIN (\u30ad\u30ea\u30f3\u30db\u30fc\u30eb\u30c7\u30a3\u30f3\u30b0\u30b9 \"Kirin H\u014drudingusu\") membro do grupo Mitsubishi. \nVideoxogos.\nO qilin fai algunhas aparici\u00f3ns nas series de videoxogos \"Yo-kai Watch, Final Fantasy, Monster Hunter e Perfect World, Neopets, Ninja Saga\" de Facebook, \"Genshin Impact, Guild Wars\" e \"Kemono Friends 3\" entre outros.\nCine.\nNa pel\u00edcula \"\" esta criatura xoga un papel importante, sendo o centro da trama xa que a cinta conta que o \"Qilin\" \u00e9 capaz de reco\u00f1ecer a un ser humano cunha alma pura, sendo a persoa elixida a que gobernar\u00eda o mundo da bruxar\u00eda no universo de Harry Potter. Tras esta pel\u00edcula, a criatura comeza a formar parte do universo da saga literaria e cinematogr\u00e1fica.\nManga e anime.\nNa serie de anime \"Digimon Savers\" aparece un Digimon chamado Qilinmon con varias caracter\u00edsticas desta criatura.\nTam\u00e9n aparece no anime \"Jigoku Sensei Nube\" como un \"mensaxeiro de Deus\".\nNo \u00faltimo cap\u00edtulo da serie de anime \"Pet Shop of Horrors\", un \"kirin\" fai a s\u00faa aparici\u00f3n en forma humana e m\u00e1is tarde na s\u00faa forma de drag\u00f3n.\nNo manga \"Naruto\" hai un ataque el\u00e9ctrico de Sasuke chamado \"Kirin\", dun raio en forma de drag\u00f3n oriental.\nLiteratura.\nNo libro \"Unicorns: De Historia et Veritate\" de Michael Green, o \"kirin\" descr\u00edbese como un dos Unicornios da orde Killina."}
{"id": "602259", "revid": "54334", "url": "https://gl.wikipedia.org/wiki?curid=602259", "title": "Club Nataci\u00f3n Arz\u00faa", "text": "O Club Nataci\u00f3n de Arz\u00faa \u00e9 un club galego fundado no ano 2004 na vila de Arz\u00faa como resposta \u00e1 inquietude de pais, nais e nadadores/as arzu\u00e1ns xudxidos a ra\u00edz da construci\u00f3n dunha piscina climatizada municipal.\nEntre os nadadores m\u00e1is co\u00f1ecidos que sa\u00edron deste club est\u00e1n \u00d3scar Pereiro e Carla Carr\u00f3n. Nestes momentos o club at\u00f3pase na segunda divisi\u00f3n da liga da Federaci\u00f3n Galega de Nataci\u00f3n, con varios nadadores/as de gran calidade a t\u00edtulo individual."}
{"id": "602260", "revid": "137316", "url": "https://gl.wikipedia.org/wiki?curid=602260", "title": "Club Nataci\u00f3n Ciudad de Santiago", "text": "O Club Deportivo Nataci\u00f3n Ciudad de Santiago ou CDN \u00e9 un club deportivo galego con base en Santiago de Compostela.\nHistoria.\nFundouse o 15 de xullo de 2010, co fin de darlle \u00e1 xuventude da comarca e cidade compostel\u00e1 a posibildade de practicar a nataci\u00f3n. O CDN ten sede na piscina de Santa Isabel e precede ao xa desaparecido Club Nataci\u00f3n Santiago."}
{"id": "602261", "revid": "137316", "url": "https://gl.wikipedia.org/wiki?curid=602261", "title": "Piscina municipal de Santa Isabel", "text": "A piscina de Santa Isabel e unha piscina municipal que se atopa en Santiago de Compostela. Inaugurouse no ano 1988 e que forma parte do recinto deportivo do Pavill\u00f3n Municipal de Santa Isabel. No mesmo ano da inuguraci\u00f3n da piscina celebr\u00e1ronse nela tres competici\u00f3ns destacadas, en febreiro o Campionato Galego de Inverno de Nataci\u00f3n, o Torneo das 4 Naci\u00f3ns, (coa participaci\u00f3n de Espa\u00f1a, Portugal, Grecia e Austria); e os d\u00edas 14 e 15 de maio de 1988, a IV edici\u00f3n dos Campionatos Interauton\u00f3micos de Nataci\u00f3n. A piscina \u00e9 cuberta e as s\u00faas dimensi\u00f3ns son de 25 x 12 metros, tendo 8 r\u00faas delimitadas. Nesta piscina te\u00f1en base o Club Nataci\u00f3n Ciudad de Santiago e o Club Waterpolo Santiago."}
{"id": "602273", "revid": "98629", "url": "https://gl.wikipedia.org/wiki?curid=602273", "title": "Pirola (hom\u00f3nimos)", "text": "En lingua galega e portuguesa, pirola \u00e9 un nome com\u00fan e vulgar para o pene, \u00f3rgano sexual masculino.\nPirola tam\u00e9n pode referirse a:"}
{"id": "602276", "revid": "54334", "url": "https://gl.wikipedia.org/wiki?curid=602276", "title": "Ram\u00f3n Legrande", "text": "Ram\u00f3n Legrande Fuentes, nado en Santiago de Compostela o 20 de decembro de 1847 e finado prematuramente na mesma cidade o 27 de agosto de 1882, foi un pintor, debuxante e profesor galego.\nBiograf\u00eda.\nNado en 1847 en Santiago de Compostela, na Exposici\u00f3n Rexional Galega celebrada na s\u00faa cidade natal en 1875 presentou, en tinta chinesa, un retrato de P\u00edo IX e outro de frei Rafael de V\u00e9lez, arcebispo de Santiago; ao \u00f3leo \"Una Dolorosa\" e \"Una flor\"; \u00e1 augaforte unha \"Alegor\u00eda de Galicia\", e picado en papel cun cortaplumas o \"Retrato de D. Vicente Valderrama\". Na Exposici\u00f3n de Pontevedra de 1880 figurou seu un \"Retrato de D. Antonio Romero Ortiz\", ao lapis. Consagrado ao ensino do debuxo na Real Sociedad Econ\u00f3mica de Amigos del Pa\u00eds de Santiago e en varios colexios particulares, careceu de tempo para executar obras de grande empe\u00f1o, ag\u00e1s unha que enviou \u00e1 Escola dantesca de Mil\u00e1n, pola que acadou unha medalla de ouro.\nFinou de diabetes aos 34 anos de idade, na s\u00faa cidade natal o 27 de agosto de 1882."}
{"id": "602277", "revid": "5863", "url": "https://gl.wikipedia.org/wiki?curid=602277", "title": "Ram\u00f3n Legrande Fuentes", "text": ""}
{"id": "602280", "revid": "624", "url": "https://gl.wikipedia.org/wiki?curid=602280", "title": "Xenadio de Marsella", "text": "Xenadio (en lat\u00edn \"Gennadius\" ) foi un presb\u00edtero de Marsella que viviu a finais do s\u00e9culo\u00a0V.\nTraxectoria.\nCo\u00f1\u00e9cese como autor dunha obra titulada \"De Viris Illustribus\", cun centenar de biograf\u00edas de escritores eclesi\u00e1sticos que vai do 392 ao 495, continuaci\u00f3n do tratado de Xerome de Estrid\u00f3n que leva o mesmo t\u00edtulo. Todo o que se sabe del d\u00edo el mesmo, e inclu\u00eduno no colof\u00f3n desta obra, que comeza: \"Ego Gennadius, Massiliae presb\u00edtero...\" Fala de que escribiu unha obra contra as herex\u00edas en oito libros, outra contra Nestorio en seis libros, contra Pelaxio en tres libros, un tratado sobre o milenarismo e sobre a \"Apocalipse\" de Xo\u00e1n.\nMorreu en 496. Escribiu outras obras que non se conservaron salvo a \"Epistola de Fide mea\", tam\u00e9n chamada \"Libellus de Ecclesiasticis Dogmatibus\", que antes se atribu\u00eda a Agosti\u00f1o de Hipona. Por unha lectura atenta das s\u00faas obras parece que, a pesar de ser considerado un defensor da ortodoxia, tivo unha tendencia ao semipelaxianismo."}
{"id": "602282", "revid": "75439", "url": "https://gl.wikipedia.org/wiki?curid=602282", "title": "Carla Carr\u00f3n", "text": "Carla Carr\u00f3n Mui\u00f1a, nada o 2 de xullo de 2005, \u00e9 unha nadadora galega, especialista no estilo libre.\nTraxectoria.\nGa\u00f1ou unha medalla de bronce no Campionato Mundial J\u00fanior de Nataci\u00f3n de 2022, na proba de 800 m libre."}
{"id": "602283", "revid": "624", "url": "https://gl.wikipedia.org/wiki?curid=602283", "title": "Crates de Atenas (poeta)", "text": "Crates de Atenas (en grego antigo \u039a\u03c1\u03ac\u03c4\u03b7\u03c2) foi un poeta c\u00f3mico grego da comedia antiga.\nTraxectoria.\nFoi un contempor\u00e1neo un pouco m\u00e1is novo de Cratino de Atenas e foi actor nas s\u00faas comedias antes de que el mesmo comezase a escribilas, segundo Di\u00f3xenes Laercio. Floreceu despois do -449 e segundo Arist\u00f3fanes morreu antes do -424. Tam\u00e9n di que foi un dos escritores m\u00e1is importantes da xeraci\u00f3n anterior \u00e1 s\u00faa, e que as s\u00faas comedias eran educadas e enxe\u00f1osas. Segundo outras fontes, buscou a alegr\u00eda e a diversi\u00f3n nas s\u00faas obras, e mesmo introduciu personaxes borrachos na escena. O seu exemplo foi seguido por autores posteriores, e para os poetas da comedia nova era unha pr\u00e1ctica habitual. Arist\u00f3teles di na \"Po\u00e9tica\" que foi o primeiro c\u00f3mico ateniense que abandonou o estilo i\u00e1mbico e compuxo obras de teatro cunha trama coherente, seguindo o estilo dos poetas c\u00f3micos sicilianos.\nHai moita confusi\u00f3n sobre os t\u00edtulos e obras de Crates. \"Su\u00eddas\" mestura dous autores co nome de Crates, e fai deles un s\u00f3. Outros gram\u00e1ticos din que escribiu sete ou oito comedias, pero os t\u00edtulos que se lle poden atribu\u00edr son catorce:\n1. de adscrici\u00f3n incerta.\nEstes oito poder\u00edan ser obra s\u00faa:\nO estilo e a linguaxe de Crates son sinxelos e elegantes, con poucas palabras eruditas e sen construci\u00f3ns elaboradas. Emprega unha peculiaridade m\u00e9trica moi rara, xa que coloca un final en espondeo nun tetr\u00e1metro anap\u00e9stico."}
{"id": "602285", "revid": "111586", "url": "https://gl.wikipedia.org/wiki?curid=602285", "title": "Ponte de tirantes", "text": "Ponte atirantada ou ponte de tirantes, \u00e9 un tipo de ponte suspendida formada por un ou m\u00e1is mastros, desde os que os cables de apoio van at\u00e9 os taboleiros da ponte. Alg\u00fans exemplos en Galiza son a Ponte do Milenio, en Ourense; a Ponte de Rande, na R\u00eda de Vigo e a Ponte dos Tirantes en Pontevedra.\nEstrutura.\nO taboleiro ou plataforma da ponte est\u00e1 pendurado de varios tirantes. A s\u00faa funci\u00f3n \u00e9 transmitir as cargas verticais do taboleiro ao pilar ou mastro principal, que posteriormente distrib\u00fae estas cargas \u00e1s fundaci\u00f3ns ou cimentos.\nA ponte de tirantes adoita ser a soluci\u00f3n intermedia ideal entre unha ponte fixa e unha ponte colgante nos casos nos que unha ponte fixa requirir\u00eda unha estrutura de soporte moito maior, mentres que unha ponte colgante requirir\u00eda cables m\u00e1is elaborados.\nO sistema estrutural consiste nunha armaz\u00f3n moi r\u00edxida que se apoia nos estribos das pontes.\nTerminolox\u00eda.\n\"Ponte de tirantes\" \u00e9 o termo usado no bUSCatermos e no \"Dicionario Visual da Construci\u00f3n\" publicado polo COAG. \n\"Atirantado-a\" \u00e9 un termo amplamente usado tam\u00e9n en portugu\u00e9s e castel\u00e1n.\n\"Ponte estaiada\" \u00e9 o termo m\u00e1is usado no portugu\u00e9s do Brasil.\nTipos de pontes atirantadas.\nExisten dous tipos b\u00e1sicos de pontes atirantadas: No tipo \"arpa\", os cables van paralelos, ou case as\u00ed, desde o mastro, de xeito que a altura de suxeici\u00f3n do cable \u00f3 mastro \u00e9 proporcional \u00e1 distancia entre o mastro. mastro e o punto de uni\u00f3n deste cable \u00e1 placa. No tipo \"ventilador\", os cables con\u00e9ctanse ou pasan pola parte superior do mastro."}
{"id": "602286", "revid": "98629", "url": "https://gl.wikipedia.org/wiki?curid=602286", "title": "Club Fluvial de Lugo", "text": "O Club Fluvial de Lugo \u00e9 un club deportivo galego con base na cidade de Lugo, no que se practican deportes como o pirag\u00fcismo, a nataci\u00f3n ou o tr\u00edatlon. At\u00f3pase a uns 500 metros da Ponte Vella de Lugo e das Termas Romanas, por onde pasa o Cami\u00f1o Primitivo. Desde o 2002, a contorna onde se atopa o C.Fluvial \u00e9 Reserva da Biosfera e goza de especial protecci\u00f3n. O club chegou a contar con m\u00e1is de 22.000 beneficiarios, o que sup\u00f3n un cuarto da poboaci\u00f3n da cidade de Lugo. No 2023 conta cuns 17 000 socios, o que fai que sexa unha das sociedades con m\u00e1is socios de Galicia.\nHistoria.\nO club nace o 29 de setembro do ano 1935, cando se creou o \"Centro de Iniciativas y Turismo\", a\u00ednda que non ser\u00eda ate abril do ano 1957 cando adquirir\u00eda o nome actual. O pirag\u00fcismo foi o primeiro deporte que se practicou no C. Fluvial, o que o converte no club galego m\u00e1is antigo en practicalo e un dos tres m\u00e1is antigos de Espa\u00f1a."}
{"id": "602287", "revid": "1131", "url": "https://gl.wikipedia.org/wiki?curid=602287", "title": "Ponte Tatara", "text": " \nA \u00e9 unha ponte atirantada que forma parte da autoestrada de Nishiseto, comunmente co\u00f1ecida como Shimanami Kaid\u014d \u3057\u307e\u306a\u307f\u6d77\u9053. A v\u00eda r\u00e1pida \u00e9 unha serie de estradas e pontes que \u00e9 unha das tres rutas do Proxecto Ponte Honsh\u016b-Shikoku que conecta as illas de Honsh\u016b e Shikoku polo Mar Interior de Seto, Xap\u00f3n. A ponte Kurushima-Kaiky\u014d est\u00e1 na mesma ruta.\nA ponte, inaugurada o 1 de maio de 1999, circula por dous carr\u00eds en cada sentido e ten carr\u00eds adicionais para bicicletas, motos e pe\u00f3ns.\nLonxitude.\nA ponte ten unha luz central de . Desde 2010, ten o terceiro tramo principal m\u00e1is longo de calquera ponte atirantada despois da ponte de Sutong (r\u00edo Yangtz\u00e9, China) e a ponte Rusky (Vladivostok, Rusia) e \u00e9 a cuarta ponte de tirantes m\u00e1is longa do mundo, despois das anteriores e da ponte Jiaxing-Shaoxing.\nDese\u00f1o.\nA ponte Tatara foi orixinalmente planeada como ponte colgante en 1973. En 1989, o dese\u00f1o cambiouse a unha ponte atirantada coa mesma luz. Ao constru\u00edr unha ponte atirantada non ser\u00eda necesaria unha gran escavaci\u00f3n para un ancoraxe, co que se diminuir\u00eda o impacto ambiental na zona circundante. As torres de aceiro miden de alto e con forma de Y invertido. Os vanos laterais son e respectivamente, e tam\u00e9n hai tres tramos de cable moi pequenos.\nConstruci\u00f3n.\nA construci\u00f3n da ponte levou algo m\u00e1is de seis anos e realizouse sen accidentes. Moitos avances tecnol\u00f3xicos formaron parte do dese\u00f1o e probas da ponte."}
{"id": "602288", "revid": "111586", "url": "https://gl.wikipedia.org/wiki?curid=602288", "title": "Ponte atirantada", "text": ""}
{"id": "602290", "revid": "98629", "url": "https://gl.wikipedia.org/wiki?curid=602290", "title": "Eurypterus", "text": "Eurypterus \u00e9 un x\u00e9nero extinto de artr\u00f3podos euript\u00e9ridos, un grupo de organismos comunmente chamados \"escorpi\u00f3ns de mar\". O x\u00e9nero viviu durante o Sil\u00farico, hai entre 432 e 418 mill\u00f3ns de nos. Os \"Eurypterus\" son con gran diferenza os euript\u00e9ridos mellor estudados e m\u00e1is co\u00f1ecidos. Os esp\u00e9cimes f\u00f3siles de \"Eurypterus\" probablemente representan m\u00e1is do 95% de todos os esp\u00e9cimes de euript\u00e9ridos co\u00f1ecidos.\nO x\u00e9nero comprende 15 especies, a m\u00e1is com\u00fan das cales \u00e9 \"E. remipes\", o primeiro euript\u00e9rido f\u00f3sil descuberto, atopado no estado de Nova York.\nOs membros de \"Eurypterus\" med\u00edan como media de 5 a 9 cm de lonxitude, pero o individuo m\u00e1is grande descuberto est\u00edmase que era de 60 cm de longo. Todos posu\u00edan ap\u00e9ndices que levaban espi\u00f1as e un gran par de ap\u00e9ndices con forma de pa ou remo usados para nadar. Eran especies xeneralistas, que con igual probabilidade pod\u00edan depredar que alimentarse de prea.\nDescubrimento.\nO primeiro f\u00f3sil de \"Eurypterus\" atopouno en 1818 S. L. Mitchill, un coleccionista de f\u00f3siles. Foi recollido da formaci\u00f3n Bertie do estado de Nova York (preto de Westmoreland, condado de Oneida). Mitchill interpretou os ap\u00e9ndices do f\u00f3sil como b\u00e1rbulas que sa\u00edan da boca. En consecuencia, identificouno como un peixe do x\u00e9nero \"Silurus\".\nSete anos despois, en 1825, o zo\u00f3logo norteamericano James Ellsworth De Kay identificou o f\u00f3sil correctamente como artr\u00f3podo. Nomeouno \"Eurypterus remipes\" e estableceu o x\u00e9nero de \"Eurypterus\" no proceso. O nome significa '\u00e1 ancha' ou 'remo amplo', refer\u00edndose \u00e1s s\u00faas patas con forma de pa natatoria ou remo, do grego (eur\u00fas, 'ancho') e (pteron, '\u00e1').\nPor\u00e9n, De Kay pensaba que \"Eurypterus\" era un branqui\u00f3podo (un grupo de crust\u00e1ceos entre os que est\u00e1n os Anostraca e os Cladocera). Pouco despois, o paleont\u00f3logo Richard Harlan descubriu \"Eurypterus lacustris\" en Nova York en 1835. En Estonia Jan Nieszkowski descubriu outra especie en 1858. Considerou que era da mesma especie que a do primeiro descubrimento (\"E.\u00a0remipes\"); agora co\u00f1\u00e9cese como \"E. tetragonophthalmus\". Estes esp\u00e9cimes de Estonia son a mi\u00fado de extraordinaria calidade, xa que consevan a cut\u00edcula real do exoesqueleto. En 1898, o paleont\u00f3logo sueco Gerhard Holm separou estes f\u00f3siles da rocha con \u00e1cidos, o que lle permitiu examinar os fragmentos case perfectamente conservados baixo o microscopio. O seu notable estudo levou aos grandes avances modernos sobre a morfolox\u00eda deste grupo.\nDescubr\u00edronse moitos m\u00e1is f\u00f3siles nos xacementos de Nova York no s\u00e9culo XIX e noutras partes do leste de Eurasia e Am\u00e9rica do Norte. Hoxe, \"Eurypterus\" segue sendo un dos euript\u00e9ridos m\u00e1is frecuentemente atopado e o seu x\u00e9nero mellor co\u00f1ecido, que comprende m\u00e1is do 95% de todos os f\u00f3siles de euript\u00e9ridos co\u00f1ecidos.\nComo \"E. remipes\" foi o primeiro euript\u00e9rido atopado en Nova York e acabou sendo a especie tipo do x\u00e9nero foi designado f\u00f3sil oficial do estado de Nova York en 1984.\nDescrici\u00f3n.\nOs artr\u00f3podos m\u00e1is grandes qjue existiron foron euript\u00e9ridos. A maior especie co\u00f1ecida, \"Jaekelopterus rhenaniae\", chegaba aos 2,5 m de longo, aproximadamente o tama\u00f1o dun crocodilo. Por\u00e9n, as especies de \"Eurypterus\" eran moito menores.\n\"E. remipes\" ten unha lonxitude que normalmente est\u00e1 entre 5 e 8 cm. \"E. lacustris\" \u00e9 como media maior, de 6 a 9 cm de longo. Por\u00e9n, un telson (o segmento posterior final do corpo) dun esp\u00e9cime desta especie chegaba a a 14,8 cm de longo, do que se infire que o esp\u00e9cime completo era de 55,4 cm, o que o fai o esp\u00e9cime m\u00e1is longo descrito na literatura. Na p\u00e1xina de introduci\u00f3n de \"E. remipes\" do sitio web da Universidade de Texas en Austin di que o esp\u00e9cime m\u00e1is grande atopado era de 1,3 m de longo, actualmente exposto na Instituci\u00f3n de Investigaci\u00f3n Paleontol\u00f3xica de Nova York. Por\u00e9n, ese texto describe o grupo dos eript\u00e9ridos en conxunto en vez de a \"Eurypterus\", polo que non \u00e9 posible saber se se refire a \"E. remipes\" ou a outro euript\u00e9rido.\nOs f\u00f3siles de \"Eurypterus\" dunha mesma \u00e1rea adoitan ter tama\u00f1os similares. Isto pode ser o resultado de que os f\u00f3siles fosen \"ordenados\" en ringleiras amontoadas a medida que eran depositados en augas pouco profundas por treboadas e a acci\u00f3n das ondas.\nO corpo de \"Eurypterus\" est\u00e1 dividido en d\u00faas partes: prosoma e opistosoma (\u00e1 s\u00faa vez dividido en mesosoma e metasoma).\nO prosoma \u00e9 a parte anterior do corpo e est\u00e1 composto por seis segmentos fusionados para formar a cabeza e o t\u00f3rax. Cont\u00e9n o escudo ou cacho en forma de placa semicircular a subrectangular. No seu lado dorsal hai dous ollos compostos grandes con forma de crecente. Tam\u00e9n pos\u00faen dous ollos simples (ocelos) m\u00e1is pequenos sensibles \u00e1 luz (os ocelos medios) preto do centro do escudo nunha pequena elevaci\u00f3n (chamada mont\u00edculo ocelar). Na s\u00faa parte inferior est\u00e1 a boca e seis ap\u00e9ndices, numerados do I ao VI en n\u00fameros romanos. Cada ap\u00e9ndice \u00e1 s\u00faa vez est\u00e1 composto de nove segmentos (chamados pod\u00f3meros) designados con n\u00fameros \u00e1rabes do 1 ao 9. Os primeiros segmentos que conectan os ap\u00e9ndices ao corpo son as coxas.\nO primeiro par (ap\u00e9ndice I) son os quel\u00edceros, pequenos brazos con forma de pinza para despezar a comida. Despois dos quel\u00edceros hai tres pares de patas curtas (ap\u00e9ndices II, III e IV). Levan espi\u00f1as, xeralmente con d\u00faas espi\u00f1as en cada pod\u00f3mero, pero no segmento m\u00e1is externo hai unha soa espi\u00f1a. Os \u00faltimos dous segmentos son a mi\u00fado indistinguibles e te\u00f1en a aparencia dun s\u00f3 segmento que ten tres espi\u00f1as. Util\u00edzanas para cami\u00f1ar e para a captura de alimentos. O seguinte par de ap\u00e9ndices (ap\u00e9ndice V) \u00e9 o que m\u00e1is se parece a unha pata, m\u00e1is longa que os primeiros tres pares e case sen espi\u00f1as ag\u00e1s no segmento do extremo. O \u00faltimo par (ap\u00e9ndice VI) est\u00e1 formado por d\u00faas patas anchas usadas como pas (ou remos) natatorias. As coxas do ap\u00e9ndice VI son anchas e planas, lembrando unha \"orella\".\nO opistosoma (abdome) est\u00e1 composto de 12 segmentos, cada un dos cales consiste nunha placa superior fusionada (terxito) e unha placa inferior (esternito). Pode subdivididirse de d\u00faas maneiras.\nBase\u00e1ndose na anchura e estrutura de cada segmento, pode subdividirse nun ancho preabdome (segmentos 1 a 7) e un estreito postabdome (segmentos 8 ao 12). O preabdome ten os segmentos m\u00e1is anchos da porci\u00f3n anterior do opistosoma, mentres que o postabdome consta dos \u00faltimos cinco segmentos do corpo de \"Eurypterus\". Cada un dos segmentos do postabdome cont\u00e9n protrusi\u00f3ns laterais aplanadas co\u00f1ecidas como ep\u00edmeros coa excepci\u00f3n das \u00faltimas partes docorpo que son como agullas (estiliformes), chamadas telson. O segmento que precede inmediatamente ao telson (que tam\u00e9n ten os ep\u00edmeos m\u00e1is grandes do postabdome) denom\u00ednase pretelson.\nUn modo alternativo de dividir o opistosoma \u00e9 de acordo coa s\u00faa funci\u00f3n, en mesosoma (segmentos 1 ao 6) e metasoma (segmentos 7 a 12). O mesosoma cont\u00e9n as branquias e \u00f3rganos reprodutores de \"Eurypterus\". Os seus segmentos ventrais est\u00e1n cubertos por placas derivadas de ap\u00e9ndices co\u00f1ecidas como Blatf\u00fcsse (en singular Blatfuss, palabra alem\u00e1 que significa \"p\u00e9 laminar\"). Protexidos por eles est\u00e1n as c\u00e1maras branquiais que conte\u00f1en os \u00f3rganos respiratorios de \"Eurypterus\". O metasoma non pos\u00fae Blatf\u00fcsse.\nAlg\u00fans autores usan incorectamente mesosoma e preabdome de forma indistinta, e o mesmo fan con metasoma e postabdome.\nOs principais \u00f3rganos respiratorios de \"Eurypterus\" parecen branquias en libro, localizadas en c\u00e1maras branquiais nos segmentos metas\u00f3micos. Poder\u00edan usalas para a respiraci\u00f3n baixo a auga. Est\u00e1n compostos de varias capas de tecidos delgados empillados de maneira que lembran as p\u00e1xinas dun libro, de a\u00ed o seu nome. Ademais, tam\u00e9n posu\u00edan cinco pares de \u00e1reas de forma oval cubertas con proxecci\u00f3ns microsc\u00f3picas no teito das segundas c\u00e1maras branquiais no mesosoma, inmediatmente baixo os tractos branquiais. Estas \u00e1reas co\u00f1\u00e9cense como Kiemenplatten (ou tractos branquiais, a\u00ednda que o primeiro termo, procedente do alem\u00e1n, \u00e9 o preferido na literatura). Son exclusivos dos euript\u00e9ridos.\nOs \"Eurypterus\" son sexualmente dim\u00f3rficos. Na parte inferior dos dous primeiros segmentos do mesosoma hai ap\u00e9ndices centrais usados para a reproduci\u00f3n. Nas femias, son longos e estreitos. Nos machos son moi curtos. Unha minor\u00eda de autores asumen o contrario: os ap\u00e9ndices xenitais m\u00e1is longos son os dos machos e os curtos os das femias.\nO exoesqueleto de \"Eurypterus\" est\u00e1 a mi\u00fado cuberto con pequenos crecementos denominados ornamentaci\u00f3ns. Incl\u00faen p\u00fastulas (pequenas protrusi\u00f3ns), escamas e estriaci\u00f3ns. Var\u00edan segundo as especies e util\u00edzanse para a identificaci\u00f3n. Para descrici\u00f3ns diagn\u00f3sticas m\u00e1is detalladas de cada especie de \"Eurypterus\" ver a secci\u00f3n de m\u00e1is abaixo.\nClasificaci\u00f3n.\nO x\u00e9nero \"Eurypterus\" pertence \u00e1 familia Eurypteridae, superfamilia Eurypteroidea, suborde Eurypterina, orde Eurypterida e subfilo Chelicerata. Ata recentemente, pens\u00e1base que os euript\u00e9ridos pertenc\u00edan \u00e1 clase Merostomata xunto coa orde Xiphosura. Agora crese que son un grupo irm\u00e1n dos Arachnida, m\u00e1is pr\u00f3ximos aos escorpi\u00f3ns e ara\u00f1as que aos cangrexos de ferradura.\n\"Eurypterus\" foi o primeiro taxon reco\u00f1ecido de euript\u00e9ridos e \u00e9 o m\u00e1is com\u00fan. Como consecuencia, case todos os euript\u00e9ridos lixeiramente similares foron clasificados no s\u00e9culo XIX dentro deste x\u00e9nero (excepto os m\u00e1is distintos das familias Pterygotidae e Stylonuridae). O x\u00e9nero foi despois dividido en varios x\u00e9neros a medida que a taxonom\u00eda do grupo se foi desenvolvendo.\nEn 1958 varias especies distinguibles por ter os ollos situados moi xuntos e espi\u00f1as nas patas natatorias foron separdos no novo x\u00e9nero \"Erieopterus\" por Erik Kjellesvig-Waering. Outra separaci\u00f3n prop\u00faxoa Leif St\u00f8rmer en 1973 cando reclasificou alg\u00fans \"Eurypterus\" como \"Baltoeurypterus\" base\u00e1ndose no tama\u00f1o dalg\u00fans dos \u00faltimos segmentos das patas nadadoras. O. Erik Tetlie en 2006 considerou estas diferenzas demasiado insignificantes para xustificar un x\u00e9nero separado e devolveu os \"Baltoeurypterus\" ao x\u00e9nenro orixinal \"Eurypterus\". Agora crese que as variaci\u00f3ns menores descritas por St\u00f8rmer son simplemente as diferenzas atopadas entre adultos e xuven\u00eds dentro dunha mesma especie.\nO x\u00e9nero \"Eurypterus\" deriva evolutivamente de \"E. minor\", a especie co\u00f1ecida m\u00e1is antiga da \u00e9poca (ou serie) Llandovery de Escocia. \"E. minor\" crese que diverxeu a partir de \"Dolichopterus macrocheirus\" nalg\u00fan momento da \u00e9poca Llandovery. A seguinte \u00e1rbore filoxen\u00e9tica de \"Eurypterus\" bas\u00e9ase en estudos filoxen\u00e9ticos feitos por O. Erik Tetlie en 2006. Algunhas especies non est\u00e1n representadas.\nEspecies.\nAs especies que pertencen ao x\u00e9nero, as s\u00faas descrici\u00f3ns diagn\u00f3sticas, sin\u00f3nimos (se os hai) e distribuci\u00f3n son as seguintes:\nEurypterus \nA lista non incl\u00fae o gran n\u00famero de f\u00f3siles previamente clasificados en \"Eurypterus\". A maior\u00eda deles est\u00e1n agora reclasificados noutros x\u00e9neros, identificados como outros tipos de animais (como crust\u00e1ceos) ou son pseudof\u00f3siles ou restos con dubidosa situaci\u00f3n. Clasificaci\u00f3n baseada en Dunlop \"et al.\"(2011).\nPaleobiolox\u00eda.\n\"Eurypterus\" pertence \u00e1 suborde Eurypterina, que comprend\u00eda euript\u00e9ridos que transformaran o seu sexto ap\u00e9ndice nunha pa ou remo nadador ancho moi similar ao dos modernos cangrexos nadadores. Os estudos que modelizaron a nataci\u00f3n de \"Eurypterus\" suxiren que utilizaban unha locomoci\u00f3n cunha forma de remar baseada no arrastre, na que os ap\u00e9ndices mov\u00edanse sincronicamente en planos case horizontais. As pas dos remos est\u00e1n case orientadas verticalmente nos batidos cara a atr\u00e1s e abaixo, pulando o animal cara a adiante e elev\u00e1ndoo. As pas est\u00e1n despois orientadas horizontalmente no batido de recuperaci\u00f3n para atravesar a auga sen pular o animal cara a atr\u00e1s. Este tipo de nataci\u00f3n \u00e9 a que mostran os cangrexos e os escaravellos acu\u00e1ticos.\nUnha hip\u00f3tese alternativa para o comportamento natatorio de \"Eurypterus\" \u00e9 que os individuos pod\u00edan voar baixo a auga (voo subacu\u00e1tico), no cal os movementos sinuosos e a forma das pas natatorias actuando como hidro\u00e1s eran suficientes para xerar sustentaci\u00f3n. Este tipo de nataci\u00f3n \u00e9 similar ao das tartarugas mari\u00f1as e le\u00f3n mari\u00f1os. Ten unha aceleraci\u00f3n relativamente m\u00e1is lenta que o tipo remador, especialmente porque os adultos te\u00f1en pas natatorias proporcionalmente menores que os individuos novos. Pero como o maior tama\u00f1o dos adultos significa un coeficiente de resistencia maior, ao final usar este tipo de propulsi\u00f3n \u00e9 m\u00e1is eficiente enerxeticamente.\nOs xuven\u00eds probablemente nadaban usando o tipo remador de locomoci\u00f3n, e a r\u00e1pida aceleraci\u00f3n proporcionada por este tipo de propulsi\u00f3n \u00e9 m\u00e1is axeitada para escaparen rapidamente dos predadores. Un pequeno \"Eurypterus\" de 16,5 cm poder\u00eda acadar unha velocidade de d\u00faas e media lonxitudes corporais por segundo inmediatamente. Os adultos maiores probablemente nadaban co tipo de locomoci\u00f3n de voo subacu\u00e1tico. A velocidade m\u00e1xima de cruceiro dos adultos ser\u00eda de 3 a 4 m por segundo, lixeiramente m\u00e1is r\u00e1pido que as tartarugas e le\u00f3ns mari\u00f1os.\nEvidencias de marcas fosilizadas indican que \"Eurypterus\" empregaba o batido de remo ando estaba pr\u00f3ximo ao fondo do mar. \"Arcuites bertiensis\" \u00e9 unha icnoespecie que comprende un par de impresi\u00f3ns con forma de crecente e unha marca de arrastre media, e pertence a un euript\u00e9rido do Sil\u00farico atopado nuns Lagerstatten de Ontario e Pennsylvania. Este f\u00f3sil de marcas \u00e9 moi similar \u00e1s marcas feitas por modernos insectos con nataci\u00f3n acu\u00e1tica que reman como os Corixidae, e consid\u00e9rase que o fixo un euript\u00e9rido de tama\u00f1o xuvenil a adulto mentres nadaba nun ambiente mari\u00f1o pouco profundo preto da costa. A morfolox\u00eda de \"A. bertiensis\" suxire que \"Eurypterus\" ti\u00f1a a capacidade de mover os seus ap\u00e9ndices natatorios tanto no plano horizontal coma no vertical.\nOs \"Eurypterus\" non nadaban para cazar, sen\u00f3n que simplemente nadaban para moverse dun sitio de alimentaci\u00f3n a outro rapidamente. A maior\u00eda do tempo cami\u00f1aban polo substrato coas patas (inclu\u00edndo as s\u00faas patas natarorias). Eran especies xeneralistas, que pod\u00edan depredar ou comer prea. Cazaban pequenos invertebrados de corpo mol, como vermes. Utilizaban a masa de espi\u00f1as dos ap\u00e9ndices frontais para matar e agarrar as presas mentres usaban os quel\u00edceros para arrancar cachi\u00f1os suficientemente pequenos para poder tragalos. Os individuos novos pod\u00edan ser as presas dos adultos m\u00e1is grandes can\u00edbales.\nOs \"Eurypterus\" eran moi probsblemente animais mari\u00f1os, xa que os seus restos se atopan principalmente en ambientes pouco profundos intermareais. As concentraci\u00f3ns de f\u00f3siles de \"Eurypterus\" en certos sitios interpretouse como que era o resultado dun apareamento en masa e un comportamento de muda. Os individuos novos probablemente moraban en ambientes hipersalinos preto da costa, m\u00e1is seguros ante os predadores, e despraz\u00e1banse a augas m\u00e1is profundas a medida que crec\u00edan. Os adultos que chegban \u00e1 madureza sexual migrar\u00edan en masa a \u00e1reas costeiras para aparearse, po\u00f1er ovos e mudar, actividades que os far\u00edan m\u00e1is vulnerables aos predadores. Isto pod\u00eda explicar por que a inmensa maior\u00eda dos f\u00f3siles atopados en tales sitios son mudas e non verdadeiros corpos dos animais. O mesmo comportamento pode verse nos lim\u00falidos actuais.\nRespiraci\u00f3n.\nOs exames do sistema respiratorio de \"Eurypterus\" fixeron que moitos paleont\u00f3logos conclu\u00edsen que eran capaces de respirar aire e de cami\u00f1ar sobre terra durante un curto per\u00edodo de tempo. Os \"Eurypterus\" ti\u00f1an dous tipos de sistemas respiratorios: branquias en libro e tractos branquiais. Os seus principais \u00f3rganos respiratorios eran as branquias en libro que est\u00e1n nos segmentos mesos\u00f3micos. Estas estrutras estaban soportdas por \"costelas\" semicirculares e estaban probablemente unidas preto do centro do corpo, e eran similares \u00e1s branquias dos modernos cangrexos de feradura. Estaban protexidos baixo ap\u00e9ndices con forma de placas (que en realidade formaban o \"ventre\" aparente dos \"Eurypterus\") co\u00f1ecidos como Blatf\u00fcsse. Estas branquias pode que tam\u00e9n tivesen un papel na osmorregulaci\u00f3n.\nO segundo sistema son os Kiemenplatten, tam\u00e9n chamados tractos branquiais. Estes eran \u00e1reas ovais dentro da parede corporal do preabdome. As s\u00faas superficies est\u00e1n cubertas por numerosas espi\u00f1as dispostas en \"rosetas\" hexagonais. Estas \u00e1reas estaban vascularizadas, do que se deduce que eran \u00f3rganos respiratorios secundarios.\nA funci\u00f3n das branquias en libro interpr\u00e9tase xeralmente que era a respiraci\u00f3n acu\u00e1tica, mentres que os Kiemenplatten son \u00f3rganos suplementarios para unha respiraci\u00f3n temporal en terra. Por\u00e9n, alg\u00fans autores argumentaron que estes dous sistemas non poder\u00edan proporcionar respiraci\u00f3n suficiente a un organismo do tama\u00f1o dun \"Eurypterus\". Ambas as estuturas poder\u00edan en realidade ser para respirar aire, mentres que as verdadeiras branquias (para a respiraci\u00f3n baixo a auga) dos \"Eurypterus\" a\u00ednda non se descubriron. Por\u00e9n, os \"Eurypterus\" eran indubidablemente animais principalmente acu\u00e1ticos.\nOntoxenia.\nOs \"Eurypterus\" xuven\u00eds difer\u00edan dos adultos en varios aspectos. Os seus escudos ou cachos eran m\u00e1is estreitos e m\u00e1is longos (parab\u00f3licos) en contraste cos escudos trapezoidais dos adultos. Os ollos estaban ali\u00f1ados case lateralmente pero despraz\u00e1banse a unha localiaci\u00f3n anterior durante o crecemento. O preabdome tam\u00e9n se alongaba, incrementando a lonxitude total do opistosoma. As patas natatorias tam\u00e9n se fac\u00edan m\u00e1is estreitas e os telsons m\u00e1is curtos e anchos (a\u00ednda que en \"E. tetragonophthalmus\" e \"E. henningsmoeni\" os telsons cambiaban de angulares nos xuven\u00eds a m\u00e1is grandes e m\u00e1is redondeados nos adultos). Todos estes cambios crese que eran o resultado dos requirimentos respiratorios e reprodutivos dos adultos.\nPaleoecolox\u00eda.\nOs \"Eurypterus\" existiron por un tempo relaivamente curto, a\u00ednda que son os euript\u00e9ridos m\u00e1is abundantes atopados ata agora. Floreceron entre a \u00e9poca Llandovery (arredor de hai 432 mill\u00f3ns de anos) ata alg\u00fan momento da \u00e9poca P\u0159\u00eddol\u00ed (hai 418,1 mill\u00f3ns de anos) do per\u00edodo sil\u00farico. Isto \u00e9 un intervalo de tempo de s\u00f3 uns 10 a 14 mill\u00f3ns de anos.\nDurante este per\u00edodo, as masas de terra estaban principalmente restrinxidas ao hemisferio sur da Terra, onde o supercontinente de Gondwana se estend\u00eda ata o polo sur. O ecuador ti\u00f1a tres continentes (Avalonia, B\u00e1ltica e Laurentia) que lentamente foron \u00e1 deriva ata chocaren e fusion\u00e1rense formando un segundo supercontinente, Laurusia (tam\u00e9n co\u00f1ecido como Euram\u00e9rica e que non hai que confundir con Laurasia).\nP\u00e9nsase que os devanceiros de \"Eurypterus\" se orixinaron en B\u00e1ltica (leste de Laurusia, o moderno oeste de Eurasia) base\u00e1ndose nos f\u00f3siles m\u00e1is antigos encontrados. Durante o Sil\u00farico, espall\u00e1ronse a Laurentia (oeste de Laurusia, a moderna Am\u00e9rica do Norte) cando os dous continentes empezaron a colidir. Colonizaron rapidamente o continente como especies invasoras, convert\u00e9ndose nos euript\u00e9ridos m\u00e1is dominantes da rexi\u00f3n. Isto explica por que son o x\u00e9nero de euript\u00e9ridos m\u00e1is comunmente atopado hoxe. Por\u00e9n, \"Eurypterus\" (e outros membros de Eurypteroidea) non pod\u00edan cruzar as vastas extensi\u00f3ns dos oc\u00e9anos que hab\u00eda entre os dous supercontinentes durante o Sil\u00farico. A s\u00faa distribuci\u00f3n estaba limitada \u00e1s zonas costeiras e aos grandes mares interiores pouco profundos e hipersalinos de Laurusia.\nSon co\u00f1ecidos soamente por f\u00f3siles de Am\u00e9rica do Norte, Europa e noroeste de Asia, crat\u00f3ns que eran os compo\u00f1entes orixinais de Laurusia. A\u00ednda que se descubriron supostamente outras tres especies de \"Eurypterus\" na China en 1957, non existen probas de que realmente pertencesen a este x\u00e9nero (ou mesmo se eran euript\u00e9ridos). Non se co\u00f1ecen ningunhas outras trazas de \"Eurypterus\" nos continentes modernos que daquela formaban pare de Gondwana.\nOs \"Eurypterus\" son f\u00f3siles moi com\u00fans nas rexi\u00f3ns onde aparecen; \u00e9 posible que haxa mill\u00f3ns de esp\u00e9cimes nunha determinada \u00e1rea, a\u00ednda que o acceso \u00e1s formaci\u00f3ns rochosas onde se encontran pode ser dif\u00edcil. A maior\u00eda dos f\u00f3siles de euript\u00e9ridos son de restos disxuntos de exoesqueletos desprendidos (exuvias) ao efectuaren as mudas (\u00e9cdise). Alg\u00fans son completos pero moi probablemente son exuvias tam\u00e9n, esta vez conservadas enteiras. Os f\u00f3siles de verdadeiros restos do corpo de euript\u00e9ridos (\u00e9 dicir, as s\u00faas carcasas) son relativamente raros. Os f\u00f3siles de euript\u00e9ridos adoitan depositarse en moreas ali\u00f1adas, probablemente como resultado da acci\u00f3n das treboadas ou das ondas."}
{"id": "602291", "revid": "98629", "url": "https://gl.wikipedia.org/wiki?curid=602291", "title": "Ponte de trabes de caixa", "text": "\u00a0\nUnha ponte de trabes de caixa \u00e9 unha ponte na que as trabes ou vigas principais comprenden vigas-mestras en forma de caixa oca. A viga de caixa normalmente comprende formig\u00f3n pretensado, aceiro estrutural ou un composto de aceiro e formig\u00f3n armado. A caixa \u00e9 tipicamente rectangular ou trapezoidal en secci\u00f3n transversal. As pontes de vigas de caixa \u00fasanse habitualmente para os pasos elevados das estradas e para as estruturas elevadas modernas do transporte ferroviario lixeiro. A ponte da illa de Arousa \u00e9 un exemplo deste tipo de pontes.\nTerminolox\u00eda.\nOutros termos equivalentes a ponte de trabes de caixa son ponte de trabes caix\u00f3n, ponte de trabes de caix\u00f3n, ponte de vigas de caixa, ponte de caixa met\u00e1lica, ponte de caix\u00f3n met\u00e1lico, ponte de caix\u00f3n de aceiro ou ponte de secci\u00f3n de caixa. No caso de viadutos empr\u00e9ganse os mesmos termos (viaduto de trabes de caixa, etc.) \nO Dicionario Visual da Construci\u00f3n editado polo COAG e o bUSCatermos prefiren ponte de trabes a ponte de vigas; por\u00e9n, en galego e portugu\u00e9s os termos viga (talvez do lat\u00edn \"biga, -ae\", carro de dous cabalos) e trabe (pt. \"trave,\" do lat\u00edn \"trabe-\", \u00abidem\u00bb) son sin\u00f3nimos plenos segundo o DRAG e dicionarios como o Priberam ou a infopedia de Porto Editora. \nEn castel\u00e1n o termo \"trabe\" \u00e9 m\u00e1is com\u00fan en certas variantes, especialmente en M\u00e9xico. Noutras linguas rom\u00e1nicas s\u00f3 se emprega un dos termos (en catal\u00e1n \"biga; pont de bigues\", en italiano \"trave, ponte a trave\"). \nEn ingl\u00e9s o termo xeral para viga/trabe \u00e9 \"beam\" e a ponte de trabes \u00e9 \"beam brige. Ginder\" \u00e9 o termo para trabe-mestra/viga-mestra. \nA\u00ednda que a ponte de secci\u00f3n de caixa \u00e9 normalmente un tipo de ponte de trabe (\"Beam bridge\") as trabes mestras de caixa (\"Ginder\") tam\u00e9n se poden usar en pontes atirantadas e outras. \nOutras pontes con secci\u00f3n trapezoidal.\nUnha ponte de arco trapezoidal ref\u00edrese a un tipo espec\u00edfico de ponte arqueada na que a secci\u00f3n transversal do arco \u00e9 trapezoidal. Non \u00e9 equivalente a unha ponte de trabe de caix\u00f3n. A principal diferenza est\u00e1 no elemento estrutural dominante: un arco versus unha trabe. Ambos tipos de pontes poden ter secci\u00f3ns transversais trapezoidais, pero a s\u00faa funci\u00f3n e dese\u00f1o estrutural son diferentes. O arco soporta cargas principalmente a trav\u00e9s da compresi\u00f3n axial, mentres que a trabe caix\u00f3n soporta cargas principalmente a trav\u00e9s da flexi\u00f3n.\nDesenvolvemento.\nEn 1919, o \"maior\" Gifford Martel foi nomeado xefe do Experimental Bridging Establishment en Christchurch, Hampshire, para investigar o uso de tanques para fins de enxe\u00f1er\u00eda b\u00e9lica, como a colocaci\u00f3n de pontes e o desactivado de minas. Baixo a s\u00faa direcci\u00f3n, desenvolv\u00e9ronse adaptaci\u00f3ns dos tanques Mark V e creou a \n\"Martel Bridge\", unha estrutura modular de vigas de caixa cunha lonxitude suficiente para atravesar unha esclusa da canle. Martel uniu a ponte co tanque e utilizou a enerx\u00eda hidr\u00e1ulica xerada polo motor do tanque para manobrar a ponte no seu lugar. O ex\u00e9rcito brit\u00e1nico adoptou este modelo de ponte en 1925 e fixo unha versi\u00f3n reducida en 1932. Outros pa\u00edses, como Alema\u00f1a (a \"Kastenr\u00e4ger-Ger\u00e4t\" ou \"K-Ger\u00e4te\") e os Estados Unidos, copiaron o dese\u00f1o. O modelo b\u00e1sico da ponte Martel inspirou despois a ponte Bailey.\nEn 1954, Martel foi compensado pola Royal Commission debido a que o dese\u00f1o da s\u00faa ponte foi utilizado sen permiso. Estas pontes foron moi utilizadas durante a Segunda guerra mundial e posteriormente na construci\u00f3n de estradas, at\u00e9 que se produciron tres colapsos desastrosos nos anos 70, levando a novas investigaci\u00f3ns sobre a s\u00faa seguridade, e no Reino Unido \u00e1 formaci\u00f3n do Comit\u00e9 Merrison e un investimento considerable en novas investigaci\u00f3ns sobre o comportamento das vigas de caix\u00f3n.\nConstruci\u00f3n.\nSe est\u00e1n feitas de formig\u00f3n, as pontes de trabes de caixa p\u00f3dense colocar no seu lugar usando soportes de cimbrado (de estrutura temporal) eliminadas ao rematar, ou en secci\u00f3ns se \u00e9 unha ponte segmentada. As vigas de caixa tam\u00e9n se poden prefabricar nun estaleiro de fabricaci\u00f3n, despois transportarse e colocarse mediante guindastres.\nPara as vigas mestras de caixa de aceiro, as trabes son normalmente fabricadas f\u00f3ra do sitio e levantadas no seu lugar mediante un guindastre, con secci\u00f3ns conectadas por parafuso ou soldadura. Se se usa un taboleiro de ponte de formig\u00f3n composto, adoita ser fundido no lugar usando un cimbrado temporal apoiado pola viga de aceiro.\nCalquera forma de ponte tam\u00e9n se pode instalar utilizando a t\u00e9cnica de lanzamento incremental (\"incremental launch\"). Baixo este m\u00e9todo, adoitan utilizarse guindastres p\u00f3rtico para colocar novos segmentos nas partes completadas da ponte at\u00e9 que se complete a superestrutura da ponte."}
{"id": "602292", "revid": "111586", "url": "https://gl.wikipedia.org/wiki?curid=602292", "title": "Ponte de vigas de caixa", "text": ""}
{"id": "602293", "revid": "1131", "url": "https://gl.wikipedia.org/wiki?curid=602293", "title": "Ponte da Illa de Arousa", "text": "A ponte da Illa de Arousa \u00e9 unha ponte de trabe de caixa que conecta a Arousa e a costa da comarca do Saln\u00e9s. Foi inaugurada o 14 de setembro de 1985, sendo daquela unha das obras m\u00e1is destacadas da enxe\u00f1ar\u00eda civil na s\u00faa \u00e9poca. Proxectouse unha reforma en 2007. \nHistoria.\nA necesidade dunha ponte foi reivindicada durante moitos anos pola veci\u00f1anza. En 1952 estableceuse unha comisi\u00f3n veci\u00f1al demandando non s\u00f3 a edificaci\u00f3n da ponte, sen\u00f3n tam\u00e9n a electricidade en condici\u00f3ns e o reco\u00f1ecemento como concello propio. \nEn 1979 a comunidade organizou a Festa Pro Ponte para reivindicar a construci\u00f3n da infraestrutura. O logotipo do evento, reproducido nun mural e en bolsas de tea e camisetas, representaba unha ponte atirantada.\nA construci\u00f3n da ponte orzamentouse en 1500 mill\u00f3ns de pesetas. Ao completarse a ponte, coa s\u00faa lonxitude de 1980-2000 metros, foi a m\u00e1is longa de Galiza e unha das maiores de Espa\u00f1a.\nCaracter\u00edsticas.\nA ponte une a Illa de Arousa coa costa e \u00e9 a \u00fanica entrada por terra \u00e1 Arousa. \u00c9 un termo com\u00fan na fala e en varias placas informativas designar a terra ao leste da ponte como o Continente.\nNo momento da inauguraci\u00f3n a illa de Arousa pertenc\u00eda ao concello de Vilanova de Arousa. A metade da infraestrutura corresponde hoxe ao concello da Illa de Arousa e a outra metade a Vilanova. O alumeado da ponte foi obxecto de pol\u00e9mica en varias ocasi\u00f3ns, xa que o concello de Vilanova manti\u00f1a as luces apagadas ao considerar que non era respons\u00e1bel da infraestrutura.\nA estrutura ten unha trabe continua composta por 38 vaos de cincuenta metros de luz cada un e outros dous vaos nos extremos de corenta metros. A ponte foi dese\u00f1ada en forma de curva, sendo o seu raio de 2,5 km. A altura dos elementos verticais que soste\u00f1en a estrutura var\u00eda entre 3,5 e 12 metros.\nUn elemento fundamental na construci\u00f3n son os pilotes, encargados de soportar o peso da estrutura. Estes pilotes alcanzan profundidades de at\u00e9 40 metros. A\u00ednda que o calado da R\u00eda de Arousa nesa zona \u00e9 moito menor, coas prospecci\u00f3ns houbo que salvar uns achados de correntes subterr\u00e1neas de auga doce.\nReparaci\u00f3n.\nAo longo dos anos, houbo diversas melloras na ponte. Unha das reformas m\u00e1is notables foi en 2011, cando se introduciu iluminaci\u00f3n propia na estrutura. As reparaci\u00f3ns proxectadas para a ponte aseguraran que comece \"desde cero\" en termos de durabilidade e capacidade de carga, \u00e9 dicir, uns 50 anos m\u00e1is dentro dun sistema de inspecci\u00f3n e mantemento que permita observar o comportamento da estrutura. Interviuse para inxectar na trabe caix\u00f3n e saneamento dos metais corro\u00eddos na parte inferior do caix\u00f3n, zona de pilastras, estribos e pasarelas contiguas, repar\u00e1ronse estas zonas antes da introduci\u00f3n de \u00e1nodos de sacrificio para evitar a corrosi\u00f3n futura, coa instalaci\u00f3n dunha malla de cinc e un morteiro no espazo entre a cara e un molde de fibra de vidro, pint\u00e1ronse as caras externas da ponte con pintura impermeable baseada en cloruro, que permite a drenaxe de vapores internos de auga, mellorando a resistencia do formig\u00f3n e pintouse o interior da trabe caix\u00f3n."}
{"id": "602294", "revid": "111586", "url": "https://gl.wikipedia.org/wiki?curid=602294", "title": "Ponte da illa de Arousa", "text": ""}
{"id": "602295", "revid": "72314", "url": "https://gl.wikipedia.org/wiki?curid=602295", "title": "Pilar Bay\u00e9s i de Luna", "text": ""}
{"id": "602296", "revid": "98629", "url": "https://gl.wikipedia.org/wiki?curid=602296", "title": "Ponte de trabe", "text": "A pontes de viga, ponte de vigas, ponte de trabe ou ponte de trabes son as formas estruturais m\u00e1is sinxelas para as luces das pontes apoiadas por un estribo ou un piar en cada extremo. Non se transfiren momentos ao longo do soporte, polo que o seu tipo estrutural co\u00f1\u00e9cese como \"simplemente apoiado\".\nMaterial.\nAs pontes dese\u00f1adas para infraestruturas modernas adoitan estar constru\u00eddas de aceiro ou formig\u00f3n armado, ou unha combinaci\u00f3n de ambos. Os elementos de formig\u00f3n poden ser armados, pretensados ou postesados. Tales pontes modernas poden inclu\u00edr vigas de placas, vigas de caixa, e todo tipo de pontes de vigas.\nTipolox\u00edas e estrutura.\nA ponte de vigas m\u00e1is sinxela pode ser un tronco (ponte de troncos), unha t\u00e1boa de madeira ou unha lousa de pedra (ver pontella, pontill\u00f3n ou ponte de batea) posta sobre un regato.\nOs tipos de construci\u00f3n poder\u00edan inclu\u00edr moitas vigas lado a lado cunha cuberta na parte superior delas, ata unha viga principal a cada lado que apoia unha cuberta entre elas. As vigas principais poden ser vigas en I, cerchas ou vigas de caixa. Poden ser a medias (\"half-through\") ou arriostradas na parte superior para crear unha ponte de paso.\nDebido a que non se transfiren momentos, o pulo (como procedente dunha ponte de arco) non se pode acomodar, o que leva a dese\u00f1os innovadores, como cerchas lenticulares e arcos tesados de corda, que conte\u00f1en as forzas horizontais dentro da superestrutura.\nAs pontes de vigas non se limitan a un \u00fanico tramo. Alg\u00fans viadutos, como a ponte de Feiyunjiang na China, te\u00f1en varias luces simplemente apoiadas en piares. Isto oponse aos viadutos que utilizan vaos continuos sobre os piares.\nAs pontes de vigas adoitan usarse s\u00f3 para distancias relativamente curtas porque, a diferenza doutras pontes, non te\u00f1en apoios incorporados. Os \u00fanicos apoios son proporcionados por piares. Canto m\u00e1is afastados sexan os seus soportes, m\u00e1is d\u00e9bil se fai unha ponte de vigas. Como resultado, as pontes de vigas raramente abranguen m\u00e1is de 80 metros (250 p\u00e9s). Isto non significa que as pontes de vigas non se utilicen para atravesar grandes distancias; s\u00f3 significa que hai que unir unha serie de pontes de vigas, creando o que se co\u00f1ece como luz ou van continuos."}
{"id": "602297", "revid": "111586", "url": "https://gl.wikipedia.org/wiki?curid=602297", "title": "Ponte de viga", "text": ""}
{"id": "602298", "revid": "19415", "url": "https://gl.wikipedia.org/wiki?curid=602298", "title": "Naisten SM-sarja 2011-2012", "text": "A tempada 2011-2012 da Naisten SM-sarja foi a 30\u00aa edici\u00f3n da m\u00e1xima categor\u00eda do h\u00f3ckey sobre xeo feminino de Finlandia. Nesta edici\u00f3n participaron un total de nove equipos.\nAo finalizar a tempada as K\u00e4rp\u00e4t de Oulu alzaron o primeiro campionato da s\u00faa historia logo de derrotar nas finais (3-0) ao Ilves de Tampere, que finalizara a liga regular na primeira posici\u00f3n. Pola s\u00faa banda as xogadoras do HPK de H\u00e4meenlinna conseguiron a medalla de bronce logo de derrotar \u00e1s Blues (2-4) no partido pola terceira posici\u00f3n.\nEquipos participantes.\nNa tempada 2011-12 tomaron parte na competici\u00f3n un total de nove equipos. Por rexi\u00f3ns, a \u00fanica que contou con m\u00e1is dun representante foi as rexi\u00f3n de Uusimaa, con dous (Blues e LoKV), o resto de equipos eran das rexi\u00f3ns de Finlandia Central, Finlandia Propia, Ostrobotnia do Sur, Ostrobotnia do Norte, Savonia do Norte, Tavastia Propia e Pirkanmaa. Seis dos equipos participantes compart\u00edan os seus nomes con equipos profesionais masculinos da Liiga (Blues, HPK, Ilves, JYP, KalPa e K\u00e4rp\u00e4t).\nEquipo campi\u00f3n.\nO equipo das K\u00e4rp\u00e4t que conquistou o campionato finland\u00e9s feminino na tempada 2011-12 estivo integrado polas seguintes xogadoras:"}
{"id": "602299", "revid": "89787", "url": "https://gl.wikipedia.org/wiki?curid=602299", "title": "Estribo (construci\u00f3n)", "text": "Un estribo \u00e9 a subestrutura nos extremos dunha ponte ou presa que soporta a s\u00faa superestrutura. As pontes dun s\u00f3 van te\u00f1en estribos en cada extremo que proporcionan soporte vertical e lateral ao van, ademais de actuar como muros de contenci\u00f3n para resistir o movemento lateral do recheo de terra da aproximaci\u00f3n da ponte. As pontes de varios vanos requiren piares para soportar os extremos dos vans non soportados por estribos. Os estribos das presas son xeralmente os lados dun val ou garganta, pero poden ser artificiais para soportar presas en arco como a presa de Kurobe en Xap\u00f3n. \nO termo de enxe\u00f1er\u00eda civil tam\u00e9n pode referirse \u00e1 estrutura que soporta un lado dun arco, ou cachoter\u00eda utilizada para resistir as forzas laterais dunha b\u00f3veda. A imposta ou \u00e1baco dunha columna na arquitectura cl\u00e1sica tam\u00e9n pode servir de estribo a un arco.\nTerminolox\u00eda.\nEtimolox\u00eda.\nO termo estribo en construci\u00f3n remite ao obxecto estribo. Prov\u00e9n do lat\u00edn medieval \"str\u012bppium\", a correa usada para axudar a montar a cabalo. Esta palabra, \u00e1 s\u00faa vez, poder\u00eda ter se derivado do protoxerm\u00e1nico *st\u012bg-, relacionado co acto de \"subir\" ou \"escalar\", e *rapp-, que significar\u00eda \"corda\" ou \"correa\". Estas ra\u00edces tam\u00e9n deron lugar a palabras similares en outras linguas xerm\u00e1nicas, como o ingl\u00e9s \"\"stirrup\" e o alem\u00e1n \"Stegreif\"\", relacionadas co ingl\u00e9s antigo \"st\u012bgan\" (como \"stair\"), que significa \"ascender\" e \"rap\" (\"rope\", \"corda\").\nO termo botar\u00e9u/ botarel (e \"botarell, boutareu...\") comparte ra\u00edz con \"botar,\" do protoxerm\u00e1nico \"*bautan\u0105\" (\"bater\")\",\" da ra\u00edz indoeuropea *bhau- , e do protoindoeuropeo \"*b\u02b0ey\u0259-, *b\u02b0au-\" (bater, golpear).\nA palabra inglesa abutment deriva do verbo \"abut\", que significa \"tocar por medio dun borde mutuo\" e comparte etimolox\u00eda con botar\u00e9u.\nUso.\nP\u00f3dese usar un estribo para transferir cargas dunha superestrutura \u00e1 s\u00faa cimentaci\u00f3n, para resistir ou transferir o propio peso, cargas laterais (como a presi\u00f3n da terra) e cargas do vento, para soportar un extremo dunha lousa de aproximaci\u00f3n ou para equilibrar forzas verticais e horizontais nunha ponte de arco.\nTipos.\nOs tipos de estribos incl\u00faen:"}
{"id": "602300", "revid": "98629", "url": "https://gl.wikipedia.org/wiki?curid=602300", "title": "Estribo (hom\u00f3nimos)", "text": "O termo estribo pode referirse aos seguintes significados:"}
{"id": "602303", "revid": "89787", "url": "https://gl.wikipedia.org/wiki?curid=602303", "title": "Pasaporte Nansen", "text": "O pasaporte Nansen era un documento de identidade destinado a servir como documento de viaxe, expedido aos refuxiados de acordo coas disposici\u00f3ns dos instrumentos anteriores \u00e1 guerra.\nAs c\u00e9dulas ou tarxetas de identidade foron dese\u00f1adas por Fridtjof Nansen en 1922, como parte dos seus esforzos para facer fronte ao problema dos desprazados que xurdiu como consecuencia dos distintos conflitos armados do s\u00e9culo XX (especialmente antes e despois da Primeira guerra mundial). Como resultado, Nansen foi nomeado Alto Comisionado para os Refuxiados da Sociedade de Naci\u00f3ns, e foi un factor que contribu\u00edu \u00e1 s\u00faa recepci\u00f3n do Premio Nobel da Paz.\nFondo.\nO problema dos desprazados como consecuencia dos distintos episodios b\u00e9licos entre as naci\u00f3ns \u00e9 tan antigo como a propia humanidade. Por\u00e9n, reco\u00f1ece os seus antecedentes m\u00e1is pr\u00f3ximos nas guerras balc\u00e1nicas e a explosi\u00f3n radical dos seus efectos tras a revoluci\u00f3n rusa e o fracaso da contraofensiva das forzas pro-zaristas en 1917."}
{"id": "602304", "revid": "98629", "url": "https://gl.wikipedia.org/wiki?curid=602304", "title": "Hannah von Bredow", "text": "Hannah von Bredow , nada o 22 de novembro de 1893 en Sch\u00f6nhausen (Elba) como Hannah Leopoldine Alice Condesa de Bismarck-Sch\u00f6nhausen e finada o 12 xu\u00f1o de 1971 en Hamburgo-Bergedorf, distrito de Hamburgo, foi unha arist\u00f3crata e opositora alem\u00e1 ao nazismo. Tivo conexi\u00f3ns con varias personalidades destacadas da sociedade alem\u00e1 e op\u00faxose firmemente ao ascenso de Hitler e ao tratamento dos xudeus baixo o r\u00e9xime nazi.\nTraxectoria.\nPrimeiros anos.\nHannah von Bredow era a filla m\u00e1is vella de Herbert F\u00fcrst von Bismarck, fillo de Otto von Bismarck, o fundador do imperio, e filla de Marguerite, Condesa de Hoyos, baronesa de Stichsenstein. Recibiu clases de ingl\u00e9s e franc\u00e9s a unha idade temper\u00e1 e m\u00e1is tarde dominou \u00e1 perfecci\u00f3n ambas as d\u00faas linguas, tanto faladas como escritas. Perdeu ao seu pai cando ti\u00f1a s\u00f3 11 anos e, como a maior, tivo que asumir responsabilidades na casa da familia Bismarck en Friedrichsruh a unha idade temper\u00e1.\nVida persoal e social.\nCasou con Leopold Waldemar von Bredow en 1915 e tivo dous fillos. En 1919 a familia trasladouse a Potsdam e creceu entre 1916 e 1933 con cinco fillas e tres fillos. Despois da morte do seu marido en 1933, Hannah asumiu a responsabilidade de criar os fillos, mant\u00e9ndoos lonxe das organizaci\u00f3ns nazis. Pola similitude do nome da s\u00faa esposa, foi \u00e1s veces relacionada co matem\u00e1tico Jakow Trachtenberg. A pesar das recomendaci\u00f3ns da s\u00faa familia, Hanna non volveu casar. \nDesde a d\u00e9cada de 1920 tivo unha intensa vida social con personalidades da sociedade alem\u00e1. Na \"\" de Darmstadt, un c\u00edrculo filos\u00f3fico de amigos fundado polo seu cu\u00f1ado Hermann von Keyserling, co\u00f1eceu ao historiador su\u00edzo Carl Jacob Burckhardt e ao psicanalista Carl Gustav Jung e mantivo contacto con eles. Tam\u00e9n co\u00f1eceu a pol\u00edticos como Paul von Hindenburg, Heinrich Br\u00fcning, Franz von Papen e Kurt von Schleicher, as\u00ed como a varios embaixadores alem\u00e1ns e estranxeiros. Relacionouse coa familia do premio Nobel Max Planck, especialmente co seu fillo Erwin, de quen recibiu unha fonda visi\u00f3n da fase final da rep\u00fablica de Weimar e do desenvolvemento do Terceiro Reich.\nAntinazismo.\nHannah von Bredow seguiu o fortalecemento do NSDAP e sinalou no seu diario en 1930: \"\"Se Hitler se converte nun ditador, Alema\u00f1a converterase nun manicomio\".\" Os seus irm\u00e1ns Otto e Gottfried von Bismarck estiveron en contacto persoal con Hitler desde xaneiro de 1932. En marzo de 1932, xunto cos irm\u00e1ns, foi convidada de Hermann G\u00f6ring . Ela rexeitou a s\u00faa solicitude de adhesi\u00f3n ao partido nazi, sinalando que cumprira coa s\u00faa \"obrigaci\u00f3n nacional de ter descendencia\" con sete fillos. \nOs seus irm\u00e1ns un\u00edronse ao partido nazi en 1932 e 1933. Hannah von Bredow comentou a asunci\u00f3n do poder de Hitler coas palabras: \"\u201cO mundo est\u00e1 desarticulado e s\u00f3 podemos esperar a que se nos torza o pescozo\".\nHannah formou parte do Solf-Kreis, un grupo de opositores ao r\u00e9xime nazi. A pesar de que nunca estivo directamente implicada en conspiraci\u00f3ns contra Hitler, estivo moi rodeada de individuos que si o estiveron, entre eles a s\u00faa filla Philippa era amiga do conspirador Werner von Haeften desde e sab\u00eda do golpe planeado.\nHannah era cristi\u00e1 protestante e apoiou a \"Bekennende Kirche\", unha igrexa oposta ao nazismo.\nFoi vixiada pola Gestapo desde 1933, e varios dos seus actos censurados polo r\u00e9xime, inclu\u00edndo a s\u00faa asociaci\u00f3n con xudeus e as cr\u00edticas abertas aos l\u00edderes nazis. Unha queixa do exchanceler Franz von Papen por \"discurso perigoso\" e outra do almirante Erich Raeder por \"espionaxe no estranxeiro\" foron as algunhas das denuncias contra ela, pero polos seus contactos deu evitado a deportaci\u00f3n.\nDespois da Segunda guerra mundial, trasladouse a Basilea, Su\u00edza, onde viviu o resto da s\u00faa vida. At\u00e9 a d\u00e9cada de 1960, reclamou a liberaci\u00f3n dos seus bens, que foran confiscados nos Estados Unidos, pero as autoridades estadounidenses neg\u00e1ronse a reco\u00f1ecer a s\u00faa oposici\u00f3n ao r\u00e9xime nazi.\nPasamento e legado.\nHannah morreu en 1971 tras un accidente que lle provocou a fractura da columna. Foi enterrada en Friedrichsruh. Durante a s\u00faa vida, mantivo diarios detallados e tivo unha extensa correspondencia, un patrimonio que agora mant\u00e9n un dos seus fillos e varias instituci\u00f3ns.\nRecensi\u00f3ns e homenaxes.\nO antigo xefe de intelixencia estadounidense Allen Dulles escribiu sobre ela\": \"Debido \u00e1 s\u00faa personalidade en\u00e9rxica, Frau von Bredow, neta de Bismarck, foi a mi\u00fado referida como a '\u00fanica descendente masculina do Chanceler de Ferro'. Chancellor'.\"\" \nO historiador brit\u00e1nico John Wheeler-Bennett, afirmou que herdou o \"sangue e o ferro\" do seu av\u00f3 e op\u00faxose decididamente ao neopaganismo, a diferenza dos seus irm\u00e1ns, que acolleron o nazismo por diferentes motivos. O admirador de Bismarck e loitador da resistencia Ulrich von Hassell comparou os netos de Bismarck entre si e descubriu que Hannah von Bredow \"herdou m\u00e1is do seu av\u00f3\" que dos irm\u00e1ns.\nEn 2020, a cidade de Potsdam p\u00faxolle o seu nome a unha praza do suburbio de Teltow."}
{"id": "602305", "revid": "111586", "url": "https://gl.wikipedia.org/wiki?curid=602305", "title": "Jakow Trachtenberg", "text": "\u00a0Jakow Trachtenberg, tam\u00e9n transcrito Yakov Gershevich Trakhtenberg, nado o 17 de xu\u00f1o de 1888 en Odesa, no Imperio Ruso (hoxe Ucra\u00edna) e finado o 26 de outubro de 1951 foi un enxe\u00f1eiro e matem\u00e1tico que desenvolveu as t\u00e9cnicas de c\u00e1lculo mental chamadas m\u00e9todo ou sistema Trachtenberg.\nTraxectoria.\nPrimeiros anos, \u00e9poca zarista.\nFillo de Georgy (Gersh) Trachtenberg, un comerciante de madeira, e Rosalia Gogish. Aos 19 anos ingresou no departamento metal\u00farxico do Instituto Polit\u00e9cnico de San Petersburgo. Durante o seu segundo ano, trasladouse ao Instituto de Minas, gradu\u00e1ndose con honores. Serviu \u00e1 fronte como encargado, recibiu a medalla de prata \"Por dilixencia\" na cinta de Stanislavov. Trachtenberg foi un pacifista entregado. Cando estalou a guerra en 1914, foi fundamental na organizaci\u00f3n dunha sociedade co\u00f1ecida como \"Sociedade dos bos samaritanos\". A idea era formar estudantes rusos para coidar aos feridos. \n\u00c9poca sovi\u00e9tica, Rep\u00fablica de Weimar e chegada do nazismo.\nDesde 1917 figura como residente de Petrogrado, e despois da Revoluci\u00f3n de Outubro foi elixido enxe\u00f1eiro xefe da planta de Obukhov. Nesta calidade, demostrou ser un partidario leal do poder sovi\u00e9tico. O 27 de setembro de 1918, foi nomeado presidente da comisi\u00f3n interf\u00e1brica para a reanudaci\u00f3n da industria militar e a fabricaci\u00f3n de equipamento militar nas plantas de Izhora, Obukhov e do B\u00e1ltico. De feito, as f\u00e1bricas estaban ociosas e Trachtenberg tentou buscarlles pedidos. En 1919, marchou \u00e1 Alema\u00f1a da Rep\u00fablica de Weimar, onde se instalou en Berl\u00edn-Charlottenburg. Dedicouse \u00e1 publicaci\u00f3n de libros, en particular, publicou libros de texto en lingua rusa e folletos. Tam\u00e9n publicou noticias en \"Nachrichten \u00fcber Russland\" (\"Novas sobre Rusia\") e a revista \"Russland von heute\" (\"Rossiya Segodnya\", \u0420\u043e\u0441\u0441\u0438\u044f \u0441\u0435\u0433\u043e\u0434\u043d\u044f, \"Rusia Today\", o mesmo nome que a axencia de noticias creada por V. Putin en 2013) desde 1924 at\u00e9 a prohibici\u00f3n polas autoridades nazis en 1935, onde se cubr\u00eda a informaci\u00f3n dos xornais sovi\u00e9ticos desde unha posici\u00f3n cr\u00edtica. Tam\u00e9n se dedicou \u00e1 mediaci\u00f3n na subministraci\u00f3n de mercador\u00edas \u00e1 URSS e ensinou linguas estranxeiras.\nCasamento.\nEn 1930 casou con Alisa Bredova (n. 1893), filla dun dese\u00f1ador decorativo que traballou en Rusia no s\u00e9culo XIX (conf\u00fandese en varias publicaci\u00f3ns coa condesa Alice Hannah von Bredow, que naceu no mesmo ano, e que foi activista do movemento antifascista en Alema\u00f1a). Por mor do matrimonio, a s\u00faa muller renunciou \u00e1 cidadan\u00eda alem\u00e1 (o propio Trachtenberg ti\u00f1a un pasaporte Nansen). O matrimonio non tivo fillos.\nIII Reich e Segunda guerra mundial.\nDespois de que Hitler chegou ao poder, tentou inicialmente reconciliarse co r\u00e9xime nazi e mesmo publicou en alem\u00e1n, con traduci\u00f3n ao ingl\u00e9s e franc\u00e9s, un panfleto en maio de 1933, cunha suposta selecci\u00f3n de citas de xudeus mostrando que a propaganda estranxeira esaxeraba a actitude cruel do nazismo, titulado \"\"Die Greuelpropaganda ist eine L\u00fcgenpropaganda - sagen die deutschen Juden selbst\" (A propaganda de horrores \u00e9 falsa, din os propios xudeos alem\u00e1ns\"). Por\u00e9n, xa en 1934 decatouse do seu erro, marchou a Su\u00edza, e de al\u00ed nese mesmo ano trasladouse a Austria, a Viena. En Austria, continuou participando na edici\u00f3n de libros, publicou folletos antisovi\u00e9ticos. En 1937 publicou un libro sobre a pr\u00f3xima guerra entre a URSS e Alema\u00f1a (xa enfrontados belicamente na guerra civil espa\u00f1ola).\nDespois do \"Anschluss\" de Austria pola Alema\u00f1a nazi en 1938, foi detido, pero puido fuxir a Iugoslavia, onde foi detido de novo cando os alem\u00e1ns ocuparon ese pa\u00eds. Posto en liberdade en 1941, foi detido outra vez en 1944, levado a Leipzig, despois regresou a Croacia, onde estivo reclu\u00eddo nun campo. \nFin da guerra.\nCara ao final da guerra, a s\u00faa muller conseguiu subornar aos gardas do campo, grazas ao cal Trachtenberg fuxiu a Su\u00edza a principios de 1945, onde publicou un folleto sobre o seu m\u00e9todo de c\u00e1lculo.\nPasamento.\nMorreu en 1951 dunha doenza do coraz\u00f3n (outras fontes indican a data da morte como 1953). Despois da s\u00faa morte, a s\u00faa muller continuou promovendo o seu m\u00e9todo, grazas ao cal ga\u00f1ou fama nos Estados Unidos."}
{"id": "602306", "revid": "98629", "url": "https://gl.wikipedia.org/wiki?curid=602306", "title": "Tlapitzalli", "text": "Un tlapitzalli \u00e9 un instrumento musical de vento co\u00f1ecido polas culturas de Mesoam\u00e9rica (incl\u00fae partes de M\u00e9xico, Guatemala, Belize etc.), particularmente os aztecas. Adoita ter forma de frauta, pero tam\u00e9n poden ser m\u00e1is anchas como as ocarinas. \nEst\u00e1 feito xeralmente de barro ou madeira, decorado con motivos naturais ou debuxos de divindades aztecas. Os tlapitzalli poder\u00edan dividirse en compartimentos, xa que se atopou un tlapitzalli con at\u00e9 catro c\u00e1maras. Ademais, \"tlapitzalli\" era unha forma de chamar ao caracol que se usaba como corneta nas cerimonias e batallas mexicas.\nHoxe segue us\u00e1ndose no Estado de M\u00e9xico.\nUso.\nO tlapitzalli era un instrumento com\u00fan nas orquestras mexicas, ademais de ser usado para sinalar o inicio dunha batalla.\nV\u00e9xase tam\u00e9n.\nLigaz\u00f3ns externas.\nhttps://web.archive.org/web/20160622181427/http://www.tlapitzalli.com/rvelaz.geo/spanish.html"}
{"id": "602307", "revid": "111586", "url": "https://gl.wikipedia.org/wiki?curid=602307", "title": "Chililitli", "text": "O chililitli, caililiztli ou tzililitli \u00e9 un instrumento de percusi\u00f3n de orixe azteca. \u00c9 un disco de cobre que se golpea cun martelo de madeira ou metal. \n\u00c9 mencionado por Fernando de Alva Ixtlilx\u00f3chitl, quen escribiu o c\u00f3dice \"Historia de la naci\u00f3n chichimeca\" (de t\u00edtulo e tem\u00e1tica similar ao \"Historia Tolteca-Chichimeca\") que mostra rituais e instrumentos musicais, como neste fragmento:"}
{"id": "602308", "revid": "25871", "url": "https://gl.wikipedia.org/wiki?curid=602308", "title": "Xun (instrumento)", "text": "O xun (en chin\u00e9s simplificado: \u57d9; en chin\u00e9s tradicional: \u5864; pinyin: \"x\u016bn\"; Canton\u00e9s= hyun); en Canton\u00e9s = hyun1) \u00e9 unha frauta globular de vaso procedente de China. \u00c9 un dos instrumentos musicais m\u00e1is antigos da China e estivo en uso durante aproximadamente sete mil anos. \nO xun estaba feito inicialmente de pedra, barro cocido ou \u00f3so, e m\u00e1is tarde de barro ou cer\u00e1mica; \u00e1s veces o instrumento est\u00e1 feito con bamb\u00fa. \u00c9 o \u00fanico exemplo que se conserva dun instrumento de terra ou \"de arxila\" das clasificaci\u00f3ns tradicionais chineses de \"oito tons\" (\"bayin\"). \nCompo\u00f1entes.\nO xun \u00e9 un aer\u00f3fono en forma de ovo, que cont\u00e9n polo menos tres orificios para os dedos diante e dous orificios para o polgar detr\u00e1s. \nTen un burato de soplado na parte superior e pode ter at\u00e9 dez buratos m\u00e1is pequenos para os dedos, un para cada dedo. \n\u00c9 semellante a unha ocarina pero non cont\u00e9n unha peza de boca, a diferenza doutros instrumentos chin\u00e9s parecidos a frautas, como o Wudu e o Taodi. \nO xun pode vir nunha variedade de tama\u00f1os.\nA entrada para o Xun na enciclopedia chinesa m\u00e1is antiga que se conserva, \"Erya\" (c. s\u00e9culo III a. C.), descr\u00edbeo como de dous tipos:\nHistoria e desenvolvemento.\nA orixe deste \u00fanico instrumento de vento rem\u00f3ntase \u00e1 Idade de Pedra e, segundo unha teor\u00eda, ten que ver coas pr\u00e1cticas de caza do Paleol\u00edtico, sendo que algunhas das pedras para as tirafondas eran ocas e fac\u00edan un son parecido.\nOs arque\u00f3logos descubriron frautas de vaso como o xun en fosas com\u00fans da dinast\u00eda Xia. Aquelas ti\u00f1an tres buratos para os dedos e pod\u00edan producir as notas do, mi, so, la e fa. A forma do instrumento e o n\u00famero de orificios para os dedos do xun tal e como o co\u00f1ecemos hoxe foron estandarizados durante a dinast\u00eda Shang. A maior\u00eda dos xun daquela \u00e9poca ti\u00f1an cinco buratos para os dedos e produc\u00edan un son de boa calidade, sendo capaces de producir todos os tons e medios tons nunha oitava.\nNa dinast\u00eda Zhou, era un instrumento com\u00fan e era tocado nas cortes imperiais. O dese\u00f1o variaba segundo se tocase para gozar ou para celebraci\u00f3ns.\nImportancia cultural.\nO uso de xun na historia chinesa atopouse principalmente na interpretaci\u00f3n da m\u00fasica de palacio. Por\u00e9n, o son do xun tam\u00e9n se asocia como s\u00edmbolo dos eremitas, de damas entristecidas ou dos heroes ao final das s\u00faas forzas, e consid\u00e9rase o mellor instrumento para interpretar un ton desgarrador ou para facer m\u00fasica solemne dentro da corte real. \nO son de xun representa unha beleza particular, que combina coa soidade, a desolaci\u00f3n e a elegancia. \u00c9 a encarnaci\u00f3n das concepci\u00f3ns est\u00e9ticas \u00fanicas chinesas. Nunha orquestra chinesa tradicional, o xun interpreta a parte importante da voz de alto e representa tam\u00e9n a idea de harmon\u00eda."}
{"id": "602309", "revid": "111586", "url": "https://gl.wikipedia.org/wiki?curid=602309", "title": "Xun", "text": "Xun pode referirse a:\nChina.\nNota: en Wade\u2013Giles, Xun \u00e9 romanizado Hs\u00fcn"}
{"id": "602311", "revid": "89787", "url": "https://gl.wikipedia.org/wiki?curid=602311", "title": "Historia Tolteca-Chichimeca", "text": "A Historia Tolteca-Chichimeca \u00e9 un manuscrito en lingua n\u00e1huatl do s\u00e9culo XVI, que trata sobre a historia de Cuauhtinchan. Actualmente at\u00f3pase na Biblioth\u00e8que nationale de Par\u00eds.\nDescrici\u00f3n.\nO texto describe a historia dos toltecas e dos chichimecas desde antes da migraci\u00f3n chichimeca at\u00e9 o val do An\u00e1huac en 1544, as\u00ed como as historias dos toltecas e a s\u00faa influencia na rexi\u00f3n. Est\u00e1 escrito en n\u00e1huatl e incl\u00fae tanto imaxes como texto.\nO c\u00f3dice axuda a entender a visi\u00f3n que ti\u00f1an os pobos ind\u00edxenas da \u00e9poca sobre a s\u00faa propia historia, as\u00ed como as relaci\u00f3ns entre os diferentes grupos \u00e9tnicos do centro de M\u00e9xico.\nCabe destacar que, como outros c\u00f3dices da \u00e9poca, a \"Historia Tolteca-Chichimeca\" \u00e9 unha combinaci\u00f3n de tradici\u00f3n oral, historia e mitolox\u00eda. A interpretaci\u00f3n dos s\u00edmbolos e imaxes require un co\u00f1ecemento profundo da cultura e da linguaxe n\u00e1huatl.\nFoi escrito en papel europeo entre 1547 e 1560. En 1976 Kirchhoff, Lina Odena G\u00fcemes e Luis Reyes Garc\u00eda publicaron unha lista completa de fotograf\u00edas do libro, acompa\u00f1adas de traduci\u00f3n e interpretaci\u00f3n.\nAutor\u00eda.\nA '\"Historia...\"' \u00e9 an\u00f3nima. Non foi escrito por Fernando de Alva Ixtlilx\u00f3chitl, quen escribiu o c\u00f3dice de t\u00edtulo similar \"Historia de la naci\u00f3n chichimeca,\" que tam\u00e9n mostra rituais e instrumentos musicais ind\u00edxenas, como o chililitli mencionado neste fragmento:"}
{"id": "602312", "revid": "88215", "url": "https://gl.wikipedia.org/wiki?curid=602312", "title": "Paris Adot", "text": "Paris Alejandro Adot Barandiaran, nado en Pamplona o 26 de febreiro de 1990, \u00e9 un futbolista espa\u00f1ol que xoga de defensa no Deportivo da Coru\u00f1a, da Primeira Divisi\u00f3n RFEF.\nTraxectoria.\nFormado nas categor\u00edas inferiores da SD Lagunak, debutou co primeiro equipo deste club na tempada 2009/10, en Rexional Preferente. Na tempada 2010/11 fichou polo C\u00e1diz para xogar co seu filial, o C\u00e1diz B, na Terceira Divisi\u00f3n. A continuaci\u00f3n volveu a Navarra e pasou polo Mutilvera, o Izarra e o Osasuna Promesas.\nNa tempada 2015/16 xogou no Tudelano, co que disputou 40 partidos, todos eles como titular, e marcou cinco goles. Xogou a promoci\u00f3n de ascenso a Segunda, caendo diante do H\u00e9rcules. En xullo de 2016 asinou co Real Murcia, onde xogou media tempada ata que en xaneiro de 2017 rescindiu o seu contrato e fichou polo Sabadell. \nEn xu\u00f1o de 2017 fichou polo Mirand\u00e9s, do Grupo II da Segunda Divisi\u00f3n B. Titular indiscutible durante os seguintes dous anos, proclamouse campi\u00f3n do seu grupo na s\u00faa primeira campa\u00f1a, con con Pablo Alfaro como adestrador, pero non puido ascender, ao caer na promoci\u00f3n. Si o conseguiu na seguinte campa\u00f1a, con Borja Jim\u00e9nez no banco, proclam\u00e1ndose tam\u00e9n campi\u00f3n da Copa Federaci\u00f3n.\nTras lograr o ascenso deixou Miranda de Ebro e aceptou a oferta do Alcorc\u00f3n, co que debutou na Segunda Divisi\u00f3n. Disputou 27 partidos co equipo da Comunidade de Madrid, co que obtivo o d\u00e9cimo posto na liga. En 2020 rescindiu o seu contrato e fichou pola Ponferradina, da mesma categor\u00eda. Militou durante os seguintes tres anos no club do Bierzo, xogando un total de 108 partidos oficiais, case todos como titular. Na s\u00faa terceira campa\u00f1a o equipo descendeu \u00e1 Primeira Divisi\u00f3n RFEF.\nEn xu\u00f1o fichou polo Deportivo da Coru\u00f1a, que pagou a s\u00faa cl\u00e1usula de rescisi\u00f3n."}
{"id": "602313", "revid": "23204", "url": "https://gl.wikipedia.org/wiki?curid=602313", "title": "Cultura chichimeca", "text": "Os chichimecas (do n\u00e1hualt: chichimekatl, \"habitantes de Chichiman)\" foron os poboadores orixinais do norte e do baixo oeste de M\u00e9xico, unha rexi\u00f3n co\u00f1ecida como a Gran Chichimeca . Estas naci\u00f3ns orixinarias foron os caxc\u00e1n, tecuexes, guamares, zacatecos, guachichiles, pames e jonaces. Os asentamentos estaban nos actuais estados de Jalisco, Aguascalientes, Zacatecas, Guanajuato, San Luis Potos\u00ed e Quer\u00e9taro. C\"hichimeca\" era o nome xen\u00e9rico que os pobos mexica e nahuas do centro-sur de M\u00e9xico puxeran a estes habitantes do norte e oeste. Chichimeca ti\u00f1a un significado comparable ao termo romano \" b\u00e1rbaro\" para describir as tribos xerm\u00e1nicas. O nome, co seu significado pexorativo, foi adoptado polos castel\u00e1ns. Para os conquistadores, en palabras da erudita Charlotte M.\u00a0Gradie, \"\u201cos chichimecas eran un pobo salvaxe n\u00f3made que viv\u00eda ao norte do Val de M\u00e9xico.\" \"Non ti\u00f1an residencia permanente, viv\u00edan da caza e recolecci\u00f3n, vest\u00edan escasamente e resist\u00edan ferozmente a intrusi\u00f3n estranxeira no seu territorio, que conti\u00f1a minas de prata que os espa\u00f1ois quer\u00edan explotar\u201d\". \nHistoria.\nSegundo unha tradici\u00f3n nas fontes do s\u00e9culo\u00a0XVI, f\u00e1lase de grupos chichimecas que invadiron a cidade de Tollan-Xicohcotitlan no s\u00e9culo XIII, a partir deste per\u00edodo consid\u00e9rase que comezaron a desprazarse cara ao norte e asentarse no Val de M\u00e9xico. Os chichimecas que chegaron ao val foron os comandados por X\u00f3lotl, que logo abandonar\u00edan o nomadismo para absorberse na cultura mesoamericana sedentaria. A interacci\u00f3n inicial entre os chichimecas de X\u00f3lotl e dous toltecas superviventes, Ecihtin e a s\u00faa esposa Axochiatl, produciuse a trav\u00e9s de sinais, que indicar\u00edan que estes chichimecas non falaban n\u00e1huatl e probablemente falaban dunha lingua otomangueana. Aos poucos, o pobo de X\u00f3lotl pasou a formar parte do grupo Acolhuas.\nUnha vez establecidos, os castel\u00e1ns designaron como \"pobos chichimecas\" a todos os habitantes do norte e centro de M\u00e9xico e, polo tanto, todo o norte por riba da \"fronteira mesoamericana\". No momento do contacto castel\u00e1n, segundo Powell, \"as catro principais naci\u00f3ns chichimecas eran os Pame, Guamares, Zacatecos e Guachichiles\", estes dous \u00faltimos, a diferenza dos Tecuexe, Caxcanes, Tezol, Cocas, Sauzas e Guaxabanes, ti\u00f1an un grao inferior de cultura, porque os demais ti\u00f1an santuarios e co\u00f1ec\u00edan a agricultura, a\u00ednda que hai que ter en conta que a maior\u00eda dos chichimecas eran cazadores-recolectores e os que co\u00f1ec\u00edan a agricultura eran os que viv\u00edan preto dos r\u00edos ou en zonas onde hab\u00eda fontes de auga, fontes, r\u00edos etc.\nEtimolox\u00eda.\nO nome prov\u00e9n das palabras \"ch\u012bch\u012btl\", que significa \"peitos\" (en tempos antigos significar\u00eda \"leite\") e do sufixo locativo \"-m\u0101n\", polo que en sentido metaf\u00f3rico designa \"lugar dos que maman\". Pola s\u00faa banda, o cronista Ixtlilx\u00f3chitl no seu libro \"Historia de la naci\u00f3n chichimeca\" atrib\u00faelle o significado de 'aguias', aceptando que procede doutra lingua, a\u00ednda que tam\u00e9n reco\u00f1ece que no\u00a0XVII afirmou que soaba en mexicano como 'os que chupan'.\nDistribuci\u00f3n xeogr\u00e1fica.\nOs chichimecas estend\u00e9ronse ao norte desde Quer\u00e9taro ata Saltillo e desde Guanajuato ata San Luis Potos\u00ed ; Viv\u00edan en comunidades sen l\u00edmites fixos, polo que entraban constantemente en conflito con outros grupos, principalmente por mor da alimentaci\u00f3n. Xeralmente ti\u00f1an un cacique como xefe da tribo. Non ti\u00f1an deuses relacionados coa fertilidade, como nas culturas mesoamericanas; comunmente adoraban o sol, a l\u00faa e outros astros.\nO seu desenvolvemento art\u00edstico foi relativamente escaso, probabelmente polo seu relativo nomadismo, que fixo realmente pobre o seu nivel cultural se o comparamos co dos pobos de Mesoam\u00e9rica. Por\u00e9n, certos pobos chichimecas conseguiron constru\u00edr templos-fortalezas, pistas de pelota, cer\u00e1micas desenvolvidas, pintura, petr\u00f3glifos etc., todo nun ambiente desfavor\u00e1bel, nunha zona \u00e1rida onde as precipitaci\u00f3ns son escasas e onde o clima \u00e9 vari\u00e1bel segundo a altitude.\nNaci\u00f3ns chichimecas.\nCaxc\u00e1n.\nEran unha das tribos m\u00e1is numerosas que percorreron zonas como El Te\u00fal, Tlaltenango, Nochistl\u00e1n, Aguascalientes e Xalisco. \nA \"Cr\u00f3nica Miscel\u00e1nea\" do padre Antonio Tello (1567-1653), di que os caxc\u00e1n te\u00f1en certa semellanza ling\u00fc\u00edstica coa dos mexicas. \nP\u00e9nsase que descend\u00edan das 7 tribos que sa\u00edron de Aztl\u00e1n e tinan similitudes ling\u00fc\u00edsticas cos mexicas. Conquistaron e fundaron varios pobos, como Ameca e Juchipila. Enfront\u00e1ronse aos espa\u00f1ois na guerra do Mixt\u00f3n en 1541. A s\u00faa sociedade era estruturada arredor duna aldea grande con barrios dependentes dela; a diferenza doutras tribos chichimecas, chegaron a adoptar un estilo de vida sedentario, debido ao contacto cos otom\u00edes e tarascos. \nGuachichiles.\nEstes eran pobos guerrilleiros que se estend\u00edan de Saltillo a San Felipe. O nome guachichil (do n\u00e1huatl: \"kwachichil\") significa \"cabezas vermellas\", xa que pintaban a cabeza e o corpo con tintura de herbas ou do propio at\u00fan e das minas de tintura que se atopan en San Luis Potos\u00ed, e adornaban o seu cabelo con plumas vermellas. Hai informes de canibalismo entre os guachichiles; As\u00ed o deron a co\u00f1ecer os zacatecos cos que guerreaban constantemente; \u00abafirman que os guachichiles comen carne humana e cando son detidos na guerra c\u00f3menos...\u00bb. Por\u00e9n, segundo Santamarina (2014) da Universidade Complutense de Madrid, no seu artigo \"Salvajes y chichimecas: mitos de alteridad en las fuentes novohispanas\" deben tomarse con reserva afirmaci\u00f3ns extremas xa que a maior\u00eda das cr\u00f3nicas a partir das que se reconstru\u00edu a historia da conquista, est\u00e1n influenciadas polos mitos da alteridade da tradici\u00f3n europea, creando un mundo m\u00edtico para describir o salvaxe. Na tribo guachichil hab\u00eda subgrupos, alg\u00fans cham\u00e1banse \u201cos de Mazapil\u201d, os de \u201clas Salinas\u201d e os que simplemente se chamaban \u201cchichimecas\u201d.\nGuamares.\nConcentr\u00e1ronse na rexi\u00f3n de Guanajuato e realizaron incursi\u00f3ns ata Aguascalientes e Lagos. \"\"Foron os m\u00e1is valentes, os m\u00e1is experimentados, os m\u00e1is traizoeiros e os m\u00e1is destrutivos, as\u00ed como os m\u00e1is astutos\".\" Ti\u00f1an subgrupos, alg\u00fans eran os da \"Comanja de Jaso\", os chamados \"chichimecas brancos\" (pola brancura da s\u00faa pel ou a brancura alcalina das terras onde viv\u00edan), e os \"copuces\".\nPames e jonaces.\n\"Eran os menos b\u00e9licos de todas as naci\u00f3ns chichimecas\", ent\u00e9ndese as\u00ed porque estaban preto da Cidade de M\u00e9xico e Quer\u00e9taro ; eran influenciados polos otom\u00edes en asuntos relixiosos e sociais. Algunhas caracter\u00edsticas dos pames son: \"\u00abadoraci\u00f3n de \u00eddolos; ofertas en papel; cerimonias de plantaci\u00f3n e colleita, nas que un xefe relixioso rociaba as milpas con sangue das s\u00faas pernas (becerro); templos (sinais) nos outeiros...\u00bb\". Gonzalo de las Casas di que a palabra \"pame\" significa 'non' na s\u00faa lingua, e pux\u00e9ronlles ese nome porque o dic\u00edan con moita frecuencia. O pame presumibelmente falar\u00eda unha lingua oto-manguea do grupo oto-pame.\nTecuexes.\nLocaliz\u00e1banse ao leste da actual Guadalaxara e, como os caxc\u00e1n, chegaban a sedentarizarse, cultivando a terra (feix\u00f3n, cabaza, millo, ch\u00eda...) e desempe\u00f1ando variados oficios (artes\u00e1ns, carpinteiros, canteiros...), sobre todo os que viv\u00edan na parte sur dos actuais estados de Aguascalientes e Xalisco.\nZacatecos.\nAbercaban de Zacatecas a Durango, \"\u00aberan guerreiros valientes e c\u00e9lebres tiradores\u00bb\". Cronistas castel\u00e1ns describ\u00edan exaxeradamente\u2013: \"\u00aben una ocasi\u00f3n vi tirar a lo alto una naranja, y le tiraron tantas flechas, que habi\u00e9ndola tenido en el aire mucho tiempo, cay\u00f3 al cabo hecha minut\u00edsimos pedazos\u00bb\". Alg\u00fans consid\u00e9ranos m\u00e1is civilizados que os guachichiles. A\u00ednda que non se ten a certeza, sosp\u00e9itase que o seu idioma pertenc\u00eda \u00e1 familia ling\u00fc\u00edstica uto-azteca.\nCocas.\nHabitaban os arredores do lago Chapala na antig\u00fcidade, son citados por Powell como un pobo menor xa que non representaban un problema para os conquistadores. Foron grandes pintores. Fundaron Chapala, Mezcala e Cocula, entre outras vilas. Actualmente s\u00f3 sobreviven en Mezcala. \nOrganizaci\u00f3n social.\nOs grupos Chichimeca, Zacateco e Guachichile non ti\u00f1an un modo de vida agr\u00edcola e eran principalmente n\u00f3mades ou semin\u00f3mades. Os que ti\u00f1an asentamentos agr\u00edcolas e implantaron t\u00e9cnicas para desenvolvelo foron os tecuexes, caxcanes, pames e guamares. Non se sabe con precisi\u00f3n cando introduciron a agricultura, a\u00ednda que isto poder\u00eda deberse aos cambios que se produciron pola influencia dos seus veci\u00f1os, otom\u00edes e tarascos. \nPara cultivar, primeiro cortaban \u00e1rbores, desbrozaban, plantaban e desherbaban. Usaban utensilios como machados e costas, ambos feitos de metal e s\u00edlex, para cultivar chile, feix\u00f3ns e millo. Antes de introducir a agricultura, subsist\u00edan de froitas e hortalizas silvestres,v sementes, ra\u00edces, d\u00e1tiles e mezquite, co que fac\u00edan un pan.\nA caza tam\u00e9n formaba parte da s\u00faa base alimentaria, xa que com\u00edan coellos, ras, peixes etc. O comercio realiz\u00e1base mediante o troco, no que se produc\u00eda o intercambio de excedentes agr\u00edcolas, utensilios dom\u00e9sticos, caza, artesan\u00eda e oler\u00eda. \"\u00abAs operaci\u00f3ns fac\u00edanse os d\u00edas de praza p\u00fablica nun lugar chamado tianquistli ou praza p\u00fablica\u00bb\". O frade Bernardino de Sahag\u00fan en \"Historia general de las cosas de la Nueva Espa\u00f1a\" menciona que os grupos do sur (caxc\u00e1n e tecuexes) trocaban cos otom\u00edes, cos que intercambiaban armas por excedentes agr\u00edcolas.\nMilicia.\nOs chichimecas prepar\u00e1banse para a guerra con oraci\u00f3ns e danzas, especialmente o \"mitote\", onde xiraban arredor dunha fogueira. Acostumaban consumir peiote (\"p\u00e9yotl\") e fungos alucin\u00f3xenos (\"nan\u00e1catl\"), e Sahag\u00fan indica que tras isto bailaban e, ao d\u00eda seguinte, choraban para purificarse. A s\u00faa arma principal era o arco e a frecha, de gran destreza no seu manexo. Tam\u00e9n usaban machadas, coitelos de s\u00edlex e mazas. Frei Juan de Torquemada destaca a eficacia destas armas, mesmo contra inimigos fortemente armados.\nPol\u00edtica.\nA pol\u00edtica de goberno dos chichimecas era o cacicado, liderado polos tlatoani, que ocupaban o cargo de m\u00e1ximo xefe civil e sacerdote supremo; Fixeron leis moi sinxelas. \"\"No calig\u00fce (callihuey, casa grande) era onde viv\u00eda a m\u00e1xima autoridade\". Powell menciona que entre os chichimecas hab\u00eda xefes que dirix\u00edan un grande n\u00famero de homes e que a sucesi\u00f3n destes se realizaba mediante asasinato, impugnaci\u00f3n ou elecci\u00f3n. Por\u00e9n, Torquemada di que \u201cnon te\u00f1en nin reis nin se\u00f1ores, pero entre eles escollen xefes grandes ladr\u00f3ns cos que andan en raba\u00f1os en movemento, divididos en bandas; Non te\u00f1en lei nin relixi\u00f3n concertada\".\"\nSociolox\u00eda.\nA s\u00faa vestimenta era moi sinxela, pero xeralmente \u00edan espidos (principalmente cando \u00edan \u00e1 guerra); \u00e1s veces os homes cubr\u00edan os xenitais con p\u00f3las ou follas, as mulleres con peles \u2014esqu\u00edo, cervo, coiote\u2014 da cintura aos xeonllos; levaban \"huaraches\" con sola de coiro. \"\u00abOs caciques ti\u00f1an ao lombo unha manta feita coa pel dun gato salvaxe ou doutros animais, tam\u00e9n tra\u00edan adornos de plumaxe. A s\u00faa muller levaba naguas e unha camisa das mesmas peles, as outras mulleres tam\u00e9n levaban saia e un huipil feito de pel\"\". Os chichimecas levaban o pelo longo, e alg\u00fans pint\u00e1banse de roxo, especialmente para a guerra. Usaban representaci\u00f3ns de animais como protecci\u00f3n en combate e adornos como aretes, colares e orelleiras de \u00f3sos. Fontes hist\u00f3ricas descr\u00edbenos como robustos, con pouco pelo e de estatura media, compar\u00e1ndoos en ton de pel coa dos xitanos. Destacaban por ser \u00e1xiles no combate.\nLingua.\nPorque o termo chichimeca ref\u00edrese a un grupo de pobos que, a\u00ednda que ti\u00f1an trazos culturais semellantes, non manti\u00f1an unha unidade \u00e9tnica nin ling\u00fc\u00edstica como tal. Presumibelmente, os chichimecas falan linguas uto-aztecas (probabelmente: caxc\u00e1n, tecuexes, zacatecos e guachichiles) e otomangueos (certamente: pames), a\u00ednda que \u00e9 dif\u00edcil pola escaseza de testemu\u00f1os ling\u00fc\u00edsticos dos distintos grupos. Entre os grupos con linguas non clasificadas estar\u00edan os guamares. Ademais, dentro de cada grupo haber\u00eda diversidade de dialectos. A fragmentaci\u00f3n ling\u00fc\u00edstica causou problemas aos frades na s\u00faa \"conquista espiritual\", pois hab\u00eda un gran n\u00famero de linguas que \u00e1s veces se o\u00eda dicir aos frades: \"\"\u00bfA quen non se estra\u00f1ar\u00eda ver que nestas provincias hai en cada unha delas? pobo ou pouco ag\u00e1s un idioma diferente, \u00a1tanto que os veci\u00f1os non o entenden!\" \"E \u00e9 certo que por aqu\u00ed hai pobos con quince veci\u00f1os que falan d\u00faas ou tres linguas distintas.\" \nEducaci\u00f3n e distribuci\u00f3n de tarefas.\nAs pr\u00e1cticas matrimoniais eran de dous tipos: a poligamia (chichimecas do norte), e a monogamia (os do sur); \u00e1s veces hab\u00eda matrimonios intertribais para facer a paz entre dous pobos. Nos grupos do sur, o que cometese adulterio recibir\u00eda un tiro de frechas xunto coa muller. Na vida matrimonial, cando a muller estaba embarazada, o marido quent\u00e1balle as costas, botaballe auga e, despois de que ela dera a luz, o marido d\u00e1balle d\u00faas ou tres patadas nas costas para que o sangue deixa de flu\u00edr, feito isto coll\u00edan a criatura e po\u00f1\u00edana nun \"huacalejo\".\nEra costume que o home se dedicase \u00e1 caza, \u00e1 guerra, \u00e1 agricultura e \u00e1 artesan\u00eda; a muller era a encargada de recoller froitos e sementes, ademais de levar auga en \"nopais\" ocos e cabaci\u00f1as.\nOs nenos divert\u00edanse adestrando no uso do arco e da frecha; Sobre as s\u00faas diversi\u00f3ns, c\u00f3ntanos frei Bartolom\u00e9 de las Casas: \"\u00abti\u00f1an un xogo de pelota que aqu\u00ed [en M\u00e9xico] chaman \u201cbatey\u201d, que \u00e9 unha pelota, do tama\u00f1o dunha pelota de vento, pero pesada e de resina. \u00e1rbore moi cori\u00e1cea, que parece nerviosa, e salta moito e xoga coas cadeiras e arrastrando as n\u00e1degas polo chan, ata que se baten.\" \"Tam\u00e9n ten outro conxunto de feix\u00f3ns e plumas, que son todos co\u00f1ecidos entre os indios destas partes...\u00bb\". Atop\u00e1ronse campos semellantes ao de La Quemada, un en San Luis Potos\u00ed \u2013R\u00edo Verde\u2013, e outro no norte de Guanajuato. \"\u00abNa comarca de Caxcan entre o estado de Jalisco \u2013segundo Beals\u2013 hai campos para o xogo en Teocaltiche, Teuchitl\u00e1n (aberto con altares terminais) e Teocaltitl\u00e1n [...] o campo m\u00e1is grande \u00e9 de 90\u00a0m de lonxitude e est\u00e1 situado no inicio dunha plataforma en Rancho Nuevo, Jalisco\u00bb.\"\nCultura.\nEstes grupos des\u00e9rticos non desenvolveron magn\u00edficas construci\u00f3ns como os pobos mesoamericanos. Habitualmente viv\u00edan en covas naturais ou artificiais, \u00e1s veces fac\u00edan as s\u00faas cabanas con herba ou frondas de palmeira, outras \"\u201ceran pequenas e dun piso, con paredes tepetadas, ou adobe con calcet\u00edn e tellados; tam\u00e9n empregaron outros materiais como o basalto, as fibras de maguey e o tepetatl\u00bb.\"\nOs chichimecas tampouco desenvolveron ning\u00fan tipo de escultura debido ao seu nomadismo. As poucas pinturas \u2013petr\u00f3glifos e pictogramas\u2013 que existen at\u00f3panse en covas, barrancos, cant\u00eds, rochas, etc. Os signos poden representar os seus deuses, animais ou escenas da vida coti\u00e1, pero moitos deles son abstractos e incomprens\u00edbeis. Algunhas das pinturas at\u00f3panse \"desde Aguascalientes ao leste at\u00e9 Rinos, Ci\u00e9nega de Mata e Loreto\", moitas delas foron cubertas ou borradas polos evanxelistas, que cubriron as pinturas con cal e puxeron sobre eles s\u00edmbolos cristi\u00e1ns, \"\"tal e como sucedeu nas covas de Villa Garc\u00eda, Zacatecas\u00bb\".\nRelixi\u00f3n.\nA relixi\u00f3n chichimeca centr\u00e1base en centros c\u00edvico-relixiosos liderados por \"madai cojoo\". Estes lugares, como Teocaltit\u00e1n, atop\u00e1banse en zonas altas. Veneraban o sol, a l\u00faa e animais. A\u00ednda que os cronistas sinalaban que os seus deuses cambiaban, ti\u00f1an pr\u00e1cticas como a incineraci\u00f3n e enterramentos con ofrendas. As s\u00faas danzas relixiosas inclu\u00edan bebidas e alucin\u00f3xenos. A pesar das percepci\u00f3ns, os chichimecas ti\u00f1an unha cultura profunda e resistiron \u00e1 conquista.\nArte.\nA cer\u00e1mica chichimeca foi limitada, co\u00f1ec\u00e9ndose polas escavaci\u00f3ns de tumbas onde se atoparon figuri\u00f1as de at\u00e9 50 cm, mostrando marcas no corpo e ollos rasgados, localizadas en San Luis Potos\u00ed. Tam\u00e9n se descubriron vasillas con decoraci\u00f3ns sinxelas, posibelmente pintadas de vermello. As s\u00faas artesan\u00edas eran poucas, centradas na carpinter\u00eda, tecido e lapidar\u00eda."}
{"id": "602314", "revid": "12452", "url": "https://gl.wikipedia.org/wiki?curid=602314", "title": "Chichimeca", "text": ""}
{"id": "602315", "revid": "111586", "url": "https://gl.wikipedia.org/wiki?curid=602315", "title": "Chichimecas", "text": ""}
{"id": "602316", "revid": "5863", "url": "https://gl.wikipedia.org/wiki?curid=602316", "title": "Fernando de Alva Ixtlilx\u00f3chitl", "text": "Fernando de Alva Cort\u00e9s nado en Texcoco, posibelmente c. 1568 e finado na Cidade de M\u00e9xico en 1648, foi un historiador de Nova Espa\u00f1a, descendente en li\u00f1a directa da casa reinante en Acolhua de Texcoco.\nTraxectoria.\nDe nai \"mestiza\", foi \"castizo\" (descendente dun av\u00f3 ind\u00edxena e de 3 av\u00f3s da Pen\u00ednsula Ib\u00e9rica) entre os anos 1568 e 1580. Fillo de Juan de Navas P\u00e9rez de Peraleda e Ana Cort\u00e9s Ixtlilx\u00f3chitl, era descendente directo dos reis de Acolhuacan e Tenochtitl\u00e1n. O seu bisav\u00f3 foi Hernando Ixtlilx\u00f3chitl, o \u00faltimo tlatoani de Texcoco, tam\u00e9n chamado Ixtlilx\u00f3chitl II, (fillo de Yacotzin, e por tanto tataraneto de Nezahualc\u00f3yotl) e Beatriz Papatzin, filla de Cuitl\u00e1huac, antigo se\u00f1or de Iztaani, e derradeiro tlatoani dos mexicas na \u00e9poca da conquista castel\u00e1. Mediante a mediaci\u00f3n do arcebispo de M\u00e9xico frei Garc\u00eda Guerra, a s\u00faa familia foi declarada nobre e se outorgoulles un pequeno se\u00f1or\u00edo hereditario.\nFoi un distinguido alumno do Colexio da Santa Cruz de Tlatelolco, fundado por orde de frei Juan de Zum\u00e1rraga, primeiro bispo de M\u00e9xico. Neste lugar educouse en lingua n\u00e1huatl e en lingua castel\u00e1. Durante un tempo viviu en San Juan Teotihuac\u00e1n, entre 1600 e 1604.\nOito anos m\u00e1is tarde, en 1612, foi nomeado gobernador ind\u00edxena de Texcoco, e ao ano seguinte, da vila de Tlalmanalco. \nEra o irm\u00e1n maior de Bartolom\u00e9 de Alva Ixtlilx\u00f3chitl.\nPasamento.\n\u00c1 s\u00faa morte, ocorrido o 25 de outubro de 1650, foi enterrado na igrexa parroquial de Santa Catarina M\u00e1rtir.\nObras.\nAlva Ixtlilx\u00f3chitl recibiu o encargo dos vicerreis espa\u00f1ois de Nova Espa\u00f1a para escribir a historia dos pobos ind\u00edxenas de M\u00e9xico. A s\u00faa \"Relaci\u00f3n hist\u00f3rica de la naci\u00f3n tulteca\" \u2014 denominada \"habitualmente Relaci\u00f3n\u2014\" foi escrita entre 1600 e 1608. Este texto \u00e9 un conxunto de historias sobre acontecementos acontecidos en Nova Espa\u00f1a e a historia do pobo tolteca. A \"Relaci\u00f3n\" e moitos outros textos de Ixtlilxochitl conte\u00f1en fragmentos da literatura e da l\u00edrica nahua prehisp\u00e1nica. Ofrecen un relato detallado da importancia da actuaci\u00f3n do seu bisav\u00f3, Hernando Ixtlilx\u00f3chitl, na conquista de M\u00e9xico e na pacificaci\u00f3n dos ind\u00edxenas no Val de M\u00e9xico.\nM\u00e1is tarde \u2014 1610 a 1640, segundo Chavero \u2014 Alva Ixtlilx\u00f3chitl escribiu a \"Historia Chichimeca\", que fai referencia aos mesmos acontecementos que a \"Relaci\u00f3n\", a\u00ednda que cunha organizaci\u00f3n m\u00e1is axeitada. Desco\u00f1\u00e9cese o t\u00edtulo orixinal da obra, e o co que se co\u00f1ece foi imposto por Carlos de Sig\u00fcenza y G\u00f3ngora cando o manuscrito entrou no seu poder. Lorenzo Boturini, propietario do mesmo texto uns anos despois, chamoulles \"Historia general de la Nueva Espa\u00f1a\". Hai evidencias de que a \"Historia Chichimeca\" formaba parte dunha obra m\u00e1is grande cuxas partes que faltan est\u00e1n desaparecidas ou non est\u00e1n rematadas. O cap\u00edtulo final da \"Historia\" de Alva Ixtlilx\u00f3chitl \u00e9 o Cerco de Tenochtitlan, ao que o autor lle imp\u00f3n unha versi\u00f3n texcoquina da Conquista, en contraste con Hernando de Alvarado Tezoz\u00f3moc, autor de orixe tenochca cuxa obra ofrece unha visi\u00f3n m\u00e1is pr\u00f3xima dos mexicas de Tenochtitl\u00e1n. A \"Historia Chichimeca\" \u00e9 considerada a mellor obra de Fernando de Alva Ixtlilx\u00f3chitl; este por\u00e9n non \u00e9 o autor da \"Historia Tolteca-Chichimeca\", c\u00f3dice da mesma \u00e9poca e tem\u00e1tica."}
{"id": "602317", "revid": "624", "url": "https://gl.wikipedia.org/wiki?curid=602317", "title": "Hen\u00edoco", "text": "Hen\u00edoco (en lat\u00edn \"Heniochus\", en grego antigo = \"auriga\") foi un poeta c\u00f3mico ateniense da Comedia Media.\nTraxectoria.\n\"Su\u00eddas\" menciona as s\u00faas obras:\n\"Su\u00eddas\" fai unha curiosa referencia e di que Polieucto escribiu unha obra chamada \u1f29\u03bd\u03af\u03bf\u03c7\u03bf\u03c2 (Hen\u00edoco). A obra \u03a0\u03bf\u03bb\u03cd\u03b5\u03c5\u03ba\u03c4\u03bf\u03c2 (Polieuctos) escrita por Hen\u00edoco ref\u00edrese a un orador da \u00e9poca de Dem\u00f3stenes. Ateneo de Naucratis conservou alg\u00fans fragmentos das obras de Hen\u00edoco."}
{"id": "602321", "revid": "111586", "url": "https://gl.wikipedia.org/wiki?curid=602321", "title": "Frauta de pan", "text": ""}
{"id": "602323", "revid": "88215", "url": "https://gl.wikipedia.org/wiki?curid=602323", "title": "Paris Alejandro Adot Barandiaran", "text": ""}
{"id": "602324", "revid": "624", "url": "https://gl.wikipedia.org/wiki?curid=602324", "title": "Hexesipo (comedi\u00f3grafo)", "text": "Hexesipo (grego antigo: \u1f29\u03b3\u03ae\u03c3\u03b9\u03c0\u03c0\u03bf\u03c2, lat\u00edn: Hegesippus) foi un poeta c\u00f3mico da Comedia Nova que floreceu arredor de -300.\nTraxectoria.\nAteneo de Naucratis menciona d\u00faas das s\u00faas comedias (\u1f08\u03b4\u03b5\u03bb\u03c6\u03bf\u03af e \u03a6\u03b9\u03bb\u03ad\u03c4\u03b1\u03b9\u03c1\u03bf\u03b9). Su\u00eddas conf\u00fandeo co orador Hexesipo."}
{"id": "602329", "revid": "19415", "url": "https://gl.wikipedia.org/wiki?curid=602329", "title": "Naisten SM-sarja 2012-2013", "text": "A tempada 2012-2013 da Naisten SM-sarja foi a 31\u00aa edici\u00f3n da m\u00e1xima categor\u00eda do h\u00f3ckey sobre xeo feminino de Finlandia. Nesta edici\u00f3n participaron un total de nove equipos.\nAo finalizar a tempada as Blues de Espoo alzaron o 11\u00ba campionato da s\u00faa historia logo de derrotar nas finais (3-2) ao JYP de Jyv\u00e4skyl\u00e4. Pola s\u00faa banda as K\u00e4rp\u00e4t de Oulu conseguiron a medalla de bronce logo de derrotar \u00e1s xogadooras do Ilves (1-4) no partido pola terceira posici\u00f3n.\nEquipos participantes.\nNa tempada 2011-12 tomaron parte na competici\u00f3n un total de oito equipos doutras tantas rexi\u00f3ns: Uusimaa, Finlandia Central, Finlandia Propia, Ostrobotnia do Sur, Ostrobotnia do Norte, Savonia do Norte, Tavastia Propia e Pirkanmaa. Seis dos equipos participantes compart\u00edan os seus nomes con equipos profesionais masculinos da Liiga (Blues, HPK, Ilves, JYP, KalPa e K\u00e4rp\u00e4t).\nEquipo campi\u00f3n.\nO equipo das Blues que conquistou o campionato finland\u00e9s feminino na tempada 2012-13 estivo integrado polas seguintes xogadoras:"}
{"id": "602330", "revid": "895", "url": "https://gl.wikipedia.org/wiki?curid=602330", "title": "Germ\u00e1n Parre\u00f1o", "text": "\u00a0\nGerm\u00e1n Parre\u00f1o Boix, co\u00f1ecido simplemente como Germ\u00e1n, nado en Elx o 16 de febreiro de 1993, \u00e9 un futbolista espa\u00f1ol que xoga como porteiro no Deportivo da Coru\u00f1a.\nTraxectoria.\nFormouse nas canteiras do Elche e do Espanyol e na tempada 2012/13 debutou co Espanyol B na Segunda Divisi\u00f3n B. Foi o gardameta titular na maior\u00eda de partidos da campa\u00f1a e ao remate da competici\u00f3n foi subido ao primeiro equipo. O 8 de decembro de 2013 debutou co primeiro equipo nos oitavos de final da Copa do Rei diante do Real Ja\u00e9n.\nO 6 de abril de 2014 disputou o seu \u00fanico partido na Primeira Divisi\u00f3n, substitu\u00edndo ao sancionado Kiko Casilla nunha derrota por 4-1 ante o Sevilla. En xaneiro do ano seguinte foi cedido ao Racing de Santander ata xu\u00f1o. Para a tempada 2015/16 foi cedido ao Girona, tam\u00e9n de Segunda, onde foi suplente de Isaac Becerra, chegando a xogar s\u00f3 un partido de Copa do Rei.\nNo ver\u00e1n de 2016 desvencellouse do Espanyol e regresou ao seu primeiro club, o Elche, co que s\u00f3 disputou catro partidos, sendo Juan Carlos o gardameta titular. Na seguinte campa\u00f1a baixou unha categor\u00eda para xogar co UCAM Murcia na Segunda Divisi\u00f3n B. Al\u00ed recuperou a titularidade ata que en decembro sufriu unha lesi\u00f3n de menisco que o afastou dos terreos de xogo durante meses. Na tempada 2018/19 foi o gardameta m\u00e1is utilizado polo t\u00e9cnico Pedro Munitis, e pechou o seu paso por Murcia cun total de 49 encontros oficiais.\nEn 2019 fichou polo Ibiza, da mesma categor\u00eda, no que xogou durante os seguintes catro anos, logrando no segundo deles o ascenso \u00e1 Segunda Divisi\u00f3n.\nEn xullo de 2023 foi anunciado como novo porteiro do Deportivo da Coru\u00f1a na Primeira Divisi\u00f3n RFEF."}
{"id": "602340", "revid": "5863", "url": "https://gl.wikipedia.org/wiki?curid=602340", "title": "Eduardo \u00c1lvarez y Pertierra", "text": ""}
{"id": "602348", "revid": "1888", "url": "https://gl.wikipedia.org/wiki?curid=602348", "title": "Manuel de Lis Varela", "text": "Manuel de Lis Varela, nado en Cuti\u00e1n (Concello de Cotobade) o 6 de agosto de 1882 e finado en Viasc\u00f3n en 1970, foi un avogado e escritor galego.\nTraxectoria.\nLicenciado en Dereito pola Universidade de Santiago de Compostela coa tese \"Los foros en Galicia\" que foi editada en Pontevedra en 1912. Foi secretario xudicial de Quiroga (1922), A Fonsagrada (1926), Valencia de Don Juan, Gu\u00eda (Canarias) (1928), Valencia de Don Juan (Le\u00f3n) (1930), Briviesca (Burgos), interino de Padr\u00f3n (1938), Mondo\u00f1edo (1939), Pontevedra (1948), e Ourense (1952), onde se xubilou.\nVida persoal.\nPrimo de Severino Barros de Lis. Casou en Viasc\u00f3n con Elsira Pe\u00f1a Rey, irm\u00e1 de Manuel Pe\u00f1a Rey, en 1914."}
{"id": "602353", "revid": "88215", "url": "https://gl.wikipedia.org/wiki?curid=602353", "title": "Germ\u00e1n Parre\u00f1o Boix", "text": ""}
{"id": "602354", "revid": "23204", "url": "https://gl.wikipedia.org/wiki?curid=602354", "title": "Olga Carmona", "text": "Olga Carmona Garc\u00eda, nada en Sevilla o 12 de xu\u00f1o de 2000, \u00e9 unha futbolista espa\u00f1ola. Xoga como defensa na secci\u00f3n feminina do Real Madrid Club de F\u00fatbol da Primeira Divisi\u00f3n Feminina de Espa\u00f1a dende a tempada 2020-21. Tam\u00e9n se desempe\u00f1a en posici\u00f3ns de centrocampista e dianteira. Foi campioa do mundo coa Selecci\u00f3n feminina de f\u00fatbol de Espa\u00f1a na Copa do Mundo Feminina de F\u00fatbol de 2023.\nO 27 de maio de 2023 disputou a final contra o Atl\u00e9tico de Madrid. Malia ir por diante no marcador, a madridista perdeu a final da Copa da Ra\u00ed\u00f1a nos penaltis.\n\u00c9 irm\u00e1 do tam\u00e9n futbolista Fran Carmona, membro da Uni\u00f3n Deportiva Las Palmas Atl\u00e9tico.\nTraxectoria.\nPrimeiros anos.\nOlga iniciouse con apenas sete anos no equipo masculino do seu barrio, Sevilla Este, a Agrupaci\u00f3n Deportiva Polideportivo Sevilla Este, xusto antes de acceder \u00e1s categor\u00edas inferiores do Sevilla F\u00fatbol Club. Debutou co equipo hispalense na Segunda Divisi\u00f3n o 12 de febreiro de 2017 ante o F\u00fatbol Feminino La Solana. Anotou un gol na vitoria por 5-0. As s\u00faas actuaci\u00f3ns asent\u00e1rona no primeiro equipo, co que logrou o ascenso \u00e1 m\u00e1xima categor\u00eda e ser a terceira m\u00e1xima anotadora do equipo con nove goles. \nA tempada da s\u00faa estrea na Primeira Divisi\u00f3n feminina finalizou con cinco goles en 25 encontros, o que a converteu nunha das m\u00e1is destacadas do equipo malia a s\u00faa mocidade. Amais, foi campioa tanto da categor\u00eda xuvenil como da Segunda Divisi\u00f3n.\nEtapa en Madrid.\nAs s\u00faas actuaciones no Sevilla FC chamaron a atenci\u00f3n de, entre outros clubs, o Real Madrid Club de F\u00fatbol. Tras crear o seu equipo femenino levou a cabo numerosas contrataci\u00f3ns para a s\u00faa estrea na m\u00e1xima categor\u00eda espa\u00f1ola co obxectivo de converterse nun equipo referente. Olga foi unha desas incorporaci\u00f3ns tras finalizar o contrato co club hispalense e ser sinalada como unha destacada dianteira e promesa do campionato. \nDebutou o 4 de outubro na Cidade Deportiva de Valdebebas ante as vixentes campioas do F\u00fatbol Club Barcelona. A maior experiencia e rodaxe das catal\u00e1s fixo que o partido finalizase cun 0-4 en contra. Con todo, o equipo recomp\u00faxose e encadeou bos resultados at\u00e9 situarse no segundo posto. Olga foi unha das destacadas, malia partir como defensa. \nMarcou o seu primeiro gol co conxunto madrile\u00f1o na aprazada cuarta xornada, o 9 de decembro, fronte ao Levante Uni\u00f3n Deportiva en Bunyol. A vitoria por 1-2, con goles de Marta Cardona e Olga Carmona, foi decisiva para colocar o equipo no segundo posto provisional da clasificaci\u00f3n, dentro das prazas de acceso \u00e1 Liga de Campi\u00f3ns. Finalmente logrou un total de cinco goles aos que sumou cinco asistencias, que permitiron que o equipo finalizase como subcampi\u00f3n do campionato. As\u00ed, logrou no seu primeiro ano de vida clasificarse para a m\u00e1xima competici\u00f3n europea.\nSelecci\u00f3n.\nO 21 de outubro de 2021 debutou coa selecci\u00f3n sub-23 na vitoria fronte a Italia por 1-4. Foi titular no encontro e disputou 68 minutos deste at\u00e9 que foi substitu\u00edda por Asun Mart\u00ednez. Foi tam\u00e9n a estrea da citada categor\u00eda espa\u00f1ola (at\u00e9 ent\u00f3n co\u00f1ecida como Absoluta Promesas), no marco dunha reestruturaci\u00f3n das formativas espa\u00f1olas femininas, que pasou a contar tam\u00e9n cunha categor\u00eda sub-15. Dirixida por Laura del R\u00edo, foi estabelecida para dar cabida ao extenso n\u00famero de xogadoras seleccion\u00e1beis.\nOlga debutou na uns meses antes, o 13 de abril. Foi aos poucos contando con participaci\u00f3n at\u00e9 chegar a ser unha das seleccionadas para a Eurocopa 2022.\nProclamouse campioa del mundo o 20 de agosto de 2023, en que anotou o gol da vitoria ante Inglaterra."}
{"id": "602357", "revid": "65337", "url": "https://gl.wikipedia.org/wiki?curid=602357", "title": "Museo Numism\u00e1tico do Banco Central de Ecuador", "text": "O Museo Numism\u00e1tico do Banco Central de Ecuador \u00e9 unha instituci\u00f3n muse\u00edstica da cidade de Quito, pertencente ao Banco Central de Ecuador, que alberga unha colecci\u00f3n representativa da evoluci\u00f3n do di\u00f1eiro en Ecuador, desde o troco e as pseudomoedas ata o s\u00e9culo XXI.\nO museo ten tam\u00e9n unha zona onde se desenvolven obradoiros especializados en numism\u00e1tica.\nHistoria.\nO Museo Numism\u00e1tico do Banco Central de Ecuador xurdiu a partir dunha secci\u00f3n de investigaci\u00f3n numism\u00e1tica desenvolvida entre 1997 e 1999. No entanto, as primeiras adquisici\u00f3ns de fondos realiz\u00e1ranse xa en 1938, cando o Banco Central iniciou as s\u00faas colecci\u00f3ns de pezas arqueol\u00f3xicas e de obras de arte colonial, republicana e contempor\u00e1nea.\nA partir destas bases, en abril de 2001 abriu as s\u00faas portas o Museo Numism\u00e1tico en Quito, xestionado pola direcci\u00f3n cultural do Banco Central de Ecuador.\nNas s\u00faas salas exp\u00f3\u00f1ense arredor de 1.200 obxectos arqueol\u00f3xicos, numism\u00e1ticos e notaf\u00edlicos que constit\u00faen un f\u00edo condutor da historia do di\u00f1eiro no pa\u00eds, en relaci\u00f3n cos seus procesos identitarios, pol\u00edticos, art\u00edsticos, econ\u00f3micos e financeiros.\nEn 2017, o Museo Numism\u00e1tico do Banco Central de Ecuador acadou o premio \"Institutional Art Social Media\", outorgado pola \"Luiss Business School\", de Roma, co apoio do Ministerio de Cultura de Italia.\nPor mor da pandemia de COVID-19, o museo pechou temporalmente en 2020, e retomou a s\u00faa actividade ordinaria a partir do 19 de decembro de 2022.\nColecci\u00f3n.\nA partir das primeiras adquisici\u00f3ns iniciadas en 1938, foise confeccionando a colecci\u00f3n mediante diversas doaz\u00f3ns e novas compras, ata chegar aos aproximadamente 15.000 obxectos, entre moedas e billetes ecuatorianos e doutros pa\u00edses, bonos e letras de cambio e outros obxectos relacionados coa historia econ\u00f3mica, ademais dunha secci\u00f3n de selos postais.\nMoedas e billetes.\nA colecci\u00f3n abrangue as \u201cmoedas machada\u201d do per\u00edodo prehisp\u00e1nico; as chamadas moedas \"macuquinas\" (1535-1732), cu\u00f1adas a martelo en varias cecas coloniais; os columnarios (1732-1776), cu\u00f1ados xa por medios mec\u00e1nicos, e as moedas \"de busto\" (1776-1822), que amosan as efixies dos reis espa\u00f1ois. Xa despois da independencia do pa\u00eds, a colecci\u00f3n contin\u00faa con exemplares das primeiras moedas nacionais, a\u00ednda de car\u00e1cter predecimal e do posterior sucre, que foi a moeda de Ecuador entre 1884 e 2000, as\u00ed como os billetes, desde os primeiros introducidos pola banca privada ata os emitidos polo propio Banco Central do Ecuador, a partir de 1927. \nIncl\u00faese nesta secci\u00f3n unha boa representaci\u00f3n de moedas conmemorativas de prata emitidas a finais do s\u00e9culo XX e principios do XXI, con tem\u00e1tica diversa.\nMedallas.\nA colecci\u00f3n de medallas est\u00e1 composta por arredor de 1.800 pezas, reunidas mediante doaz\u00f3ns e adquisici\u00f3ns, cunha tipolox\u00eda moi diversa: conmemorativas, onom\u00e1sticas, condecoraci\u00f3ns, premios e recordos, tanto de Ecuador como doutros pa\u00edses .\nDestacan entre elas as dedicadas a conmemorar a inauguraci\u00f3n do ferrocarril a Quito (1908), a inauguraci\u00f3n do monumento \u00e1s Misi\u00f3ns Xeod\u00e9sicas (1913) ou o centenario da batalla de Pichincha (1922).\nSelos postais.\nA colecci\u00f3n filat\u00e9lica do Museo Numism\u00e1tico do Banco Central de Ecuador foi doada en 2003 pola familia de C\u00e9sar Molestina Oquendo, e est\u00e1 composto por arredor de 12.000 obxectos, desde os prefilat\u00e9licos aos selos propiamente ditos, pasando por sobres de primeiro d\u00eda, postais e outros relacionados coa historia filat\u00e9lica ecuatoriana, a\u00ednda que se incl\u00faen tam\u00e9n exemplares doutros pa\u00edses. Destaca nesta colecci\u00f3n unha representaci\u00f3n da primeira serie de selos do pa\u00eds, dese\u00f1ada en 1864 por Emilia Rivadeneira.\nExposici\u00f3n.\nDas arredor de 15.000 pezas que compo\u00f1en as colecci\u00f3ns do museo, s\u00f3 se expo\u00f1en ao p\u00fablico unhas 1.200. A exposici\u00f3n permanente destes fondos organ\u00edzase en cinco salas:\nO edificio.\nO edificio que alberga o museo, obra do arquitecto Francisco Durini C\u00e1ceres, constru\u00eduse entre 1916 e 1924, cunha estrutura \u00e1 base de formig\u00f3n armado e mesturando os estilos barroco e neocl\u00e1sico. Foi a sede principal do Banco Central de Ecuador desde a s\u00faa fundaci\u00f3n en 1927 ata 1968.\u00a0Posteriormente, na d\u00e9cada de 1980, o Banco Central destinou este predio ao Centro Cultural Guillermo P\u00e9rez Chiriboga, e instal\u00e1ronse nel unha musicoteca, unha videoteca, unha biblioteca e unha sala de concertos.\nNa d\u00e9cada de 1980 produc\u00edronse labores de conservaci\u00f3n e restauraci\u00f3n, que levaron \u00e1 concesi\u00f3n por segunda vez do Premio Ornato en 1989 por parte do Municipio de Quito \u2014a primeira vez fora en 1924, pola s\u00faa construci\u00f3n\u2014. A partir dese momento, o edificio sufriu poucas transformaci\u00f3ns, ata as provocadas para a apertura do museo numism\u00e1tico en 2001, cando toda a zona das b\u00f3vedas pasou a se converter nas salas da exposici\u00f3n permanente. Ademais, habilit\u00e1ronse en distintos puntos do edificio salas dedicadas \u00e1s exposici\u00f3ns temporais."}
{"id": "602358", "revid": "65337", "url": "https://gl.wikipedia.org/wiki?curid=602358", "title": "Museo Numism\u00e1tico de Ecuador", "text": ""}
{"id": "602359", "revid": "98629", "url": "https://gl.wikipedia.org/wiki?curid=602359", "title": "Comisi\u00f3n parlamentaria", "text": "Unha comisi\u00f3n parlamentaria ou comit\u00e9 parlamentario \u00e9 un grupo de lexisladores coa finalidade de preparar o traballo do pleno (a reuni\u00f3n do conxunto dos membros do parlamento). As comisi\u00f3ns co\u00f1ecen e informan sobre os proxectos e proposici\u00f3ns de leis, exercendo, tam\u00e9n, o control do executivo mediante as preguntas dirixidas aos seus membros ou as declaraci\u00f3ns destes nela. A s\u00faa composici\u00f3n \u00e9 representativa do pleno do parlamento e, entre os seus membros, elixen a un presidente e unha mesa para rexela.\nTipos.\nAtendendo a s\u00faa natureza existen diferentes tipos de comit\u00e9s parlamentarios: \nComisi\u00f3ns permanentes.\nSon aquelas que se forman ao principio das lexislaturas e que duran ata que esta remata, tematicamente adoitan corresponderse cos departamentos gobernamentais. Por exemplo, o Parlamento Europeo, para a lexislatura entre 2019 e 2024, s\u00faa conta coas seguintes vinte comisi\u00f3ns permanentes: asuntos exteriores; desenvolvemento; comercio internacional; orzamentos; control orzamentario; asuntos econ\u00f3micos e monetarios; traballo e asuntos sociais; a de de medio ambiente, sa\u00fade p\u00fablica e seguridade alimentaria; mercado interior e protecci\u00f3n do consumidor; transporte e turismo; desenvolvemento rexional; agricultura e desenvolvemento rural; pesca; cultura e educaci\u00f3n; asuntos xur\u00eddicos; liberdades civ\u00eds, xustiza e interior; asuntos constitucionais, dereitos da muller e igualdade de x\u00e9nero e a de petici\u00f3ns.\nComisi\u00f3ns non permantes.\nNacen para un traballo concreto, como, por exemplo, o estudo de asuntos que te\u00f1an forte impacto na sociedade ou para esclarecer as responsabilidades gobernamentais en cuesti\u00f3ns pol\u00e9micas. Un exemplo salientable foi a comisi\u00f3n de investigaci\u00f3n realizada en 2002 e 2003 pola Segunda C\u00e1mara do parlamento neerland\u00e9s sobre as responsabilidades dos Pa\u00edses Baixos no Masacre de Srebrenica.\nComisi\u00f3ns lexislativas.\nSegundo o eido tem\u00e1tico da comisi\u00f3n elaboran proposici\u00f3ns de lei e preparan a discusi\u00f3n para o pleno dos proxectos de lei remitidos polo goberno; nelas comparecen membros do executivo, xa sexa por propia vontade ou por requirimento da comisi\u00f3n, para dar conta das s\u00faas tarefas. Por exemplo, a Asemblea Nacional francesa na s\u00faa XVI\u00aa lexislatura (2022-2027) creou as seguintes comisi\u00f3ns lexislativas: asuntos culturais, asuntos econ\u00f3micos, asuntos estranxeiros, asuntos sociais, defensa, desenvolvemento sustentable, finanzas e leis.\nComisi\u00f3ns non lexislativas.\nCarecen de iniciativa lexislativa, mais enc\u00e1rganse do traslado de petici\u00f3ns cidad\u00e1s, axeitar a r\u00e9xime interior da c\u00e1mara, a supervisi\u00f3n de instituci\u00f3ns p\u00fablicas, a valoraci\u00f3n de nomeamentos oficiais, ou realizar o seguimento de determinadas pol\u00edticas, entre outras tarefas. No Parlamento de Galicia, a comisi\u00f3n de regulamento, a de petici\u00f3ns, a do estatuto do deputados, a do control da CRTVG e a de relaci\u00f3ns co Consello de Contas, son exemplos de non lexislativas.\nComisi\u00f3n mixta.\nExisten nos parlamentos bicamerais e est\u00e1n integradas por membros de ambas as d\u00faas c\u00e1maras. Un caso notable son as constitu\u00eddas para resolver as diferenzas entre as c\u00e1maras no caso de que unha delas faga modificaci\u00f3ns nun proxecto de lei que non son compartidas pola outra, tal e como acontece en Francia e nos Estados Unidos."}
{"id": "602362", "revid": "111586", "url": "https://gl.wikipedia.org/wiki?curid=602362", "title": "Jevons", "text": ""}
{"id": "602364", "revid": "89787", "url": "https://gl.wikipedia.org/wiki?curid=602364", "title": "Villarino (bar)", "text": "Villarino, tam\u00e9n escrito Vilarino, Vilari\u00f1o, Villari\u00f1o e Vilarinho \u00e9 un bar no R\u00edo de Xaneiro co\u00f1ecido por ser o lugar onde Tom Jobim e Vin\u00edcius de Moraes se reuniron para organizar as m\u00fasicas da obra \"Orfeu da Concei\u00e7\u00e3o\". O bar tam\u00e9n era frecuentado por outros m\u00fasicos da \u00e9poca.\nO bar \u00e9 un local pequeno, ao fondo dun establecemento de importaci\u00f3ns. Conserva a decoraci\u00f3n dos anos en que se reun\u00edan al\u00ed os m\u00fasicos da MPB, con mesas de tapa de m\u00e1rmore, cadeiras de madeira e tapicer\u00eda vermella, e nas paredes hai fotos de Vin\u00edcius, Tom Jobim e outros m\u00fasicos."}
{"id": "602365", "revid": "111586", "url": "https://gl.wikipedia.org/wiki?curid=602365", "title": "Vilari\u00f1o (bar)", "text": ""}
{"id": "602366", "revid": "23204", "url": "https://gl.wikipedia.org/wiki?curid=602366", "title": "Moeda-machada", "text": "A moeda-machada \u00e9 unha forma premonetaria de bronce utilizada tanto na Mesoam\u00e9rica occidental como na zona norte dos Andes, propia da \u00e9poca precolombiana.\nSobre a base de an\u00e1lises etnohist\u00f3ricas, arqueol\u00f3xicas, qu\u00edmicas e metal\u00farxicas, os estudosos Hosler, Lechtman e Holm defenron o seu uso en ambas as rexi\u00f3ns \u2014separadas por milleiros de quil\u00f3metros\u2014 a trav\u00e9s do comercio. M\u00e1is concretamente, argum\u00e9ntase que o sistema monetario xurdiu por primeira vez na costa norte do Per\u00fa e de Ecuador a principios do segundo milenio a.C. En ambas as rexi\u00f3ns, o bronce fund\u00edase, probablemente por unidades familiares, e martel\u00e1base en formas delgadas, como a da machada, e agrup\u00e1base en m\u00faltiplos de cinco, normalmente vinte unidades. \nComo revela o feito de que se achen adoito en soterramentos, semella probable que, ademais do seu previsible uso econ\u00f3mico, tam\u00e9n tivesen valor cerimonial.\nTradici\u00f3ns metal\u00farxicas.\nEn varias ocasi\u00f3ns, suxer\u00edronse v\u00ednculos prehist\u00f3ricos entre Mesoam\u00e9rica e os Andes. O estilo da cer\u00e1mica temper\u00e1 mesoamericana e ecuatoriana amosa algunhas similitudes, tanto na t\u00e9cnica como nos motivos. As\u00ed mesmo, sinal\u00e1ronse similitudes nos primeiros estilos de soterramento \u2014as chamadas \"tumbas de pozo\"\u2014 presentes en Ecuador e na Mesoam\u00e9rica occidental. Mesmo chegou a postularse que as orixes do pobo Pur\u00e9pecha en Michoac\u00e1n se achan en Am\u00e9rica do Sur. No entanto, ningunha destas propostas \u00e9 amplamente aceptada polos especialistas. M\u00e1is aceptada \u00e9 a influencia da metalurxia suramericana en Mesoam\u00e9rica.\nA metalurxia suramericana propiamente dita p\u00f3dese dividir en d\u00faas tradici\u00f3ns: unha no Per\u00fa, o sur de Ecuador e Bolivia, que utilizaba o cobre, o esta\u00f1o, a prata, o ouro e o ars\u00e9nico en diversas aliaxes e con distintos usos; e unha segunda en Colombia e a parte sur de Am\u00e9rica do Sur \u2014a co\u00f1ecida como \u00c1rea Intermedia\u2014, que recorr\u00eda ao ouro e ao cobre, con fins m\u00e1is art\u00edsticos que utilitarios. A tradici\u00f3n metal\u00farxica do occidente de Mesoam\u00e9rica, malia estar xeograficamente m\u00e1is pr\u00f3xima \u00e1 \u00c1rea Intermedia, est\u00e1 moito m\u00e1is ligada na s\u00faa forma e na s\u00faa funci\u00f3n \u00e1 tradici\u00f3n do sur de Ecuador. A forma e o m\u00e9todo de crear aneis de metal entrelazados son id\u00e9nticos en ambas as tradici\u00f3ns, e mesmo o seu contexto arqueol\u00f3xico \u2014colocados arredor do cranio nos soterramentos\u2014 \u00e9 notablemente similar. Anzois, agullas e pinzas tam\u00e9n aparecen nas d\u00faas tradici\u00f3ns. Por\u00e9n, a tradici\u00f3n de fundici\u00f3n en cera da \u00c1rea Intermedia, que se estendeu a outras partes de Mesoam\u00e9rica, tam\u00e9n resultou influente no contexto mesoamericano occidental, como na creaci\u00f3n de camp\u00e1s de aliaxe de cobre e ouro.\nComercio entre Ecuador e M\u00e9xico.\nCo\u00f1\u00e9cese polos primeiros relatos dos espa\u00f1ois que os nativos ecuatorianos utilizaban balsas provistas de velas para viaxar pola costa norte andina e comerciar. De feito, dise nos relatos etnohist\u00f3ricos que o primeiro rei de Lambayeque, onde se sabe que se fabricaban as moedas-machada, chegou \u00e1 cidade en balsa. As orixes destes comerciantes deberon estar nos pobos Chincha, do Per\u00fa, e Mante\u00f1o, de Ecuador. Ademais, existen s\u00f3lidas evidencias arqueol\u00f3xicas do comercio de cunchas de \"Spondylus\", que se poden recoller entre o Golfo de Guayaquil, en Ecuador, e o Golfo de M\u00e9xico, no altiplano andino, durante a cultura Chav\u00edn. Por outra parte, os relatos de \u00e9poca do r\u00edo Balsas, no oeste de M\u00e9xico, informan de que os pais e os av\u00f3s dos homes da zona fixeran negocios con comerciantes en canoa, que \u00e1s veces pasaban ata medio ano na zona. No entanto, a\u00ednda non existen probas arqueol\u00f3xicas s\u00f3lidas da presenza de ecuatorianos en M\u00e9xico, nin viceversa.\nXa que logo, este sistema de comercio era antigo. Dewan e Hosler suxiren que estes comerciantes operaban ao longo da costa andina desde Colombia, no norte, ata Chile, no sur, xa no ano 100 a.C. Utilizando modelos matem\u00e1ticos, demostran que \u00e9 hipoteticamente posible que as balsas navegasen non s\u00f3 ao longo das rutas costeiras, sen\u00f3n por mar aberto entre Ecuador e Michoac\u00e1n. Unha proposta anterior realizada por Coe suxire unha ruta comercial m\u00e1is pr\u00f3xima \u00e1 costa.\nHosler postula que os comerciantes de Am\u00e9rica do Sur introduciron as t\u00e9cnicas metal\u00farxicas no oeste de M\u00e9xico en d\u00faas quendas. A primeira entre ca. 800 e 1250 d.C., e a segunda entre ca. 1250 e a conquista espa\u00f1ola. Foi durante o segundo per\u00edodo cando se atoparon moedas machada no oeste de M\u00e9xico, a\u00ednda que se acharon formas anteriores en contextos datados en 800 d.C. en Ecuador. Por\u00e9n, a\u00ednda que ambas as tradici\u00f3ns suramericanas influ\u00edron no oeste de M\u00e9xico, os trazos e os estilos idiom\u00e1ticos xurdiron na rexi\u00f3n a partir das tradici\u00f3ns importadas."}
{"id": "602367", "revid": "111586", "url": "https://gl.wikipedia.org/wiki?curid=602367", "title": "Chronica Adefonsi Imperatoris", "text": "A Chronica Adefonsi Imperatoris (\"Cr\u00f3nica do emperador Afonso\"), escrita en lat\u00edn por un autor an\u00f3nimo a mediados do s\u00e9culo XII, relata os feitos do reinado de Afonso VII de Galiza-Le\u00f3n e Castela-Toledo (1126-57), chamado \"O Emperador.\" Tr\u00e1tase dunha cr\u00f3nica cortesana, xa que centra a s\u00faa atenci\u00f3n nos acontecementos da corte real, a\u00ednda que tam\u00e9n cont\u00e9n abundante informaci\u00f3n sobre outros feitos da \u00e9poca.\nXunto coa \"Cr\u00f3nica najerense\", a \"Cr\u00f3nica silense\" e a \"Historia Compostellana\", \u00e9 un dos anais m\u00e1is importantes para o co\u00f1ecemento da historia da Alta Idade Media da Pen\u00ednsula Ib\u00e9rica.\nPoema de Almer\u00eda.\nA \"Chronica Adefonse Imperatiris\" tam\u00e9n cont\u00e9n un texto de interese literario, o \"Poema de Almer\u00eda\", poema \u00e9pico en lat\u00edn escrito entre 1147 e 1149 que alude, entre outros destacados guerreiros da s\u00faa \u00e9poca, ao Cid e \u00c1lvar F\u00e1\u00f1ez:"}
{"id": "602368", "revid": "31997", "url": "https://gl.wikipedia.org/wiki?curid=602368", "title": "Ragnar Hult", "text": "Ragnar Hult, nado en Pohja (Finlandia) o 4 de marzo de 1857 e finado en Helsinqui o 25 de setembro de 1899, foi un naturalista finland\u00e9s. Especializado en bot\u00e1nica, xeograf\u00eda e xeolox\u00eda foi precursor na identificaci\u00f3n da sucesi\u00f3n ecol\u00f3xica e un dos primeiros en estudar a xeomorfolox\u00eda de Galicia. \nTraxectoria.\nEra fillo dun sueco de Finlandia e morou en Helsinqui dende os catro anos. Al\u00ed cursou estudos universitarios de Bot\u00e1nica, que rematou en 1878. Centrando o seu interese na distribuci\u00f3n espacial das plantas, a fitoxeograf\u00eda, en 1881, tras unha breve estada en Suecia, publicou a tese de doutoramento \"F\u00f6rs\u00f6k till analytisk behandling af v\u00e4xtformationerna\" (estudo anal\u00edtico das comunidades vexetais). Este traballo converteuno nun dos primeiros en estudar a sucesi\u00f3n ecol\u00f3xica. \nProfesor de Fitoxeograf\u00eda da Universidade de Helsinqui dende 1886, foino tam\u00e9n de Xeograf\u00eda no mesmo centro dende 1890. Defendeu a independencia da xeograf\u00eda e o seu vencello coas Ciencias Naturais. Fomentou a divulgaci\u00f3n do co\u00f1ecemento xeogr\u00e1fico e fundou a Asociaci\u00f3n Xeogr\u00e1fica Finlandesa (1887) e o Departamento de Xeograf\u00eda da Universidade de Helsinqui, e buscou a inclusi\u00f3n da Xeograf\u00eda como materia escolar. \nAdentrouse no estudo do relevo de Finlandia, conclu\u00edndo que no per\u00edodo entre as antigas oroxenias e o Cuaternario foi cando naceron as principais formas xeomorfol\u00f3xicas, a\u00ednda que logo foron modificadas polo glaciarismo. Buscando confirmar esta hip\u00f3tese, fixo unha viaxe \u00e1 Pen\u00ednsula Ib\u00e9rica no ano 1898. Entre xaneiro e o ver\u00e1n de 1899 investigou en Galicia. En Pontevedra, o 13 de febreiro, asina o artigo \u201cGranitens vittring i malicien\u201d, que aparecer\u00eda na \"Meddelanden af Geografiska Foreningen i Finland\" correspondente aos anos 1899 e 1900, e no que analizaba o proceso de disgregaci\u00f3n do granito galego e que presenta a primeira descrici\u00f3n co\u00f1ecida dunha \u201ccachola\u201d ou \u201ctafone\u201d feita en Galicia, e a terceira a nivel mundial. A\u00ednda que neste artigo nega que Galicia se vise afectada polo glaciarismo, a viaxe posterior por Ramilo, Viana do Bolo, faino cambiar de opini\u00f3n como rexistrou no artigo \u201cFjallvandringar i Galicien och Zamora\" (1899), que sup\u00f3n a primeira descrici\u00f3n do glaciarismo galego. \nDurante a s\u00faa estad\u00eda co\u00f1eceu a varios cient\u00edficos galegos como Antonio Garc\u00eda Varela, Baltasar Merino e Ernesto Caballero; m\u00e1is estreita foi a s\u00faa relaci\u00f3n con V\u00edctor L\u00f3pez Seoane, en cuxa casa da Coru\u00f1a parou entre o 15 de marzo e o 6 de abril de 1899. Ademais, o finland\u00e9s revisou as listaxes de narcisos e toxos, as\u00ed como as cript\u00f3gamas, de L\u00f3pez Seoane, a quen, tam\u00e9n, agasallou coa colecci\u00f3n de bri\u00f3fitas e liques que recollera por Galicia. \nCaeu doente no ver\u00e1n de 1899, non podendo trasladarse a Am\u00e9rica, como agardaba inicialmente, regresou a Finlandia. O seu pasamento tivo lugar en Helsinqui o 25 de setembro dese ano. "}
{"id": "602369", "revid": "75439", "url": "https://gl.wikipedia.org/wiki?curid=602369", "title": "An\u00f3fele", "text": "Os an\u00f3feles son os mosquitos pertencentes ao x\u00e9nero Anopheles, descrito primeiramente e nomeado por J. W. Meigen en 1818. Dentro deste x\u00e9nero reco\u00f1\u00e9cense unhas 460 especies, das cales unhas 100 poden transmitir a malaria humana, pero soamente son de 30 a 40 as que transmiten comunmente os parasitos do x\u00e9nero \"Plasmodium\" causantes da malaria en persoas que viven en \u00e1reas end\u00e9micas. A especie \"Anopheles gambiae\" \u00e9 unha das m\u00e1is co\u00f1ecidas debido ao seu papel predominante na transmisi\u00f3n da especie de parasitos da malaria m\u00e1is perigosos para os humanos, o \"Plasmodium falciparum\".\nO nome an\u00f3fele (\"Anopheles\") deste mosquito procede da palabra do grego antigo , an\u014dphel\u1e17s, que significa 'in\u00fatil', derivada de , an-, 'non' e , \u00f3felos, 'proveito, utilidade'.\nOs mosquitos doutros x\u00e9neros (\"Aedes\", \"Culex\", \"Culiseta\", \"Haemagogus\" e \"Ochlerotatus\") poden tam\u00e9n servir de vectores de axentes causantes de enfermidades, pero non da malaria humana.\nEvoluci\u00f3n.\nOs antepasados de \"Drosophila\" e os mosquitos diverxeron hai 260 mill\u00f3ns ded nos. Os clados de mosquitos dos culicinos e dos \"Anopheles\" diverxeron entre hai 120 e 150 mill\u00f3ns de anos. As especies de \"Anopheles\" do Vello e Novo Mundos diverxeron seguidamente entre hai 80 e 95 mill\u00f3ns de anos. \"Anopheles darlingi\" diverxeu dos vectores da malaria africanos e asi\u00e1ticos hai uns 100 mill\u00f3ns de anos. Os clados de \"Anopheles gambiae\" e \"Anopheles funestus\" diverxeron hai entre 80 e 36 mill\u00f3ns de anos. Un estudo molecular de varios xenes en sete especies proporcionou apoio adicional a que houbo unha expansi\u00f3n deste x\u00e9nero durante o per\u00edodo cret\u00e1ceo.\nO xenoma de \"Anopheles\", de 230\u2013284 mill\u00f3ns de pares de bases (Mbp), \u00e9 comparable en tama\u00f1o ao de \"Drosophila\", pero considerablemente menor que os atopados noutros xenomas de culicinos (528 Mbp\u20131,9 Gbp). Como en moitas especies de culicinos, o xenoma \u00e9 diploide con seis cromosomas.\nOs \u00fanicos f\u00f3siles co\u00f1ecidos deste x\u00e9nero son de \"Anopheles (Nyssorhynchus) dominicanus\" atopado en \u00e1mbar dominicano do Eoceno tard\u00edo (de hai 40,4 a 33,9 mill\u00f3ns de anos) e \"Anopheles rottensis\" atopado en \u00e1mbar xermano do Oligoceno tard\u00edo (de hai 28,4 a 23,0 mill\u00f3ns de anos).\nSistem\u00e1tica.\nO x\u00e9nero \"Anopheles\" (con distribuci\u00f3n case mundial) pertence \u00e1 subfamilia Anophelinae, xunto con outros dous x\u00e9neros: \"Bironella\" (s\u00f3 Australia) e \"Chagasia\" (Neotr\u00f3picos). A taxonom\u00eda a\u00ednda non est\u00e1 totalmente establecida. A clasificaci\u00f3n en especies est\u00e1 baseada en caracter\u00edsticas morfol\u00f3xicas: manchas alares, anatom\u00eda da cabeza, anatom\u00eda pupal e larval, estrutura dos cromosomas e m\u00e1is recentemente, en secuencias de ADN. Na taxonom\u00eda publicada publicada por Harbach et al en 2016, indicaba que tres especies de \"Bironella: confusa, gracilis,\" e \"hollandi\" son filoxeneticamente m\u00e1is similares a \"Anopheles kyondawensis\" que a outras especies de \"Bironella\". A mesma filoxenia tam\u00e9n concl\u00fae que, base\u00e1ndose na similitude xen\u00e9tica, \"Anopheles implexus\" en realidade diverxeu dun antepasado com\u00fan do x\u00e9nero \"Anopheles\", o que formula novas cuesti\u00f3ns sobre a taxonom\u00eda e clasificaci\u00f3n do grupo.\nO x\u00e9nero foi subdividido en sete subx\u00e9neros base\u00e1ndose principalmente na cantidade e posici\u00f3ns de setas especializadas nos gonocoxitos dos xenitais do macho. O sistema de subx\u00e9neros xerado polo traballo de Christophers, que en 1915 describiu tres subx\u00e9neros: \"Anopheles\" (amplamente distribu\u00eddo), \"Myzomyia\" (despois renomeado como \"Cellia\") (Vello Mundo) e \"Nyssorhynchus\" (Neotropical). \"Nyssorhynchus\" foi descrito inicialmente como \"Lavernia\" por Frederick Vincent Theobald. Frederick Wallace Edwards en 1932 engadiu o subx\u00e9nero \"Stethomyia\" (distribuci\u00f3n neotropical). \"Kerteszia\" foi tam\u00e9n descrito por Edwards en 1932, pero despois reco\u00f1ecido como un subagrupamento de \"Nyssorhynchus\". Foi elevado ao status de subx\u00e9nero por Komp en 1937, e tam\u00e9n se atopa nos Neotr\u00f3picos. Desde ent\u00f3n reco\u00f1ec\u00e9ronse dous subx\u00e9neros adicionais: \"Baimaia\" (s\u00f3 no sueste asi\u00e1tico) por Harbach \"et al.\" en 2005 e \"Lophopodomyia\" (Neotropical) por Antunes en 1937.\nUtil\u00edzanse dous agrupamentos principais dentro do x\u00e9nero \"Anopheles\": un formado polos subx\u00e9neros \"Celia\" e \"Anopheles\" e un segundo por \"Kerteszia\", \"Lophopodomyia\" e \"Nyssorhynchus\". O subx\u00e9nero \"Stethomyia\" \u00e9 un grupo illado con respecto a estes dous taxons. Dentro do segundo grupo, \"Kerteszia\" e \"Nyssorhynchus\" parecen ser taxons irm\u00e1ns.\nO n\u00famero de especies actualmente reco\u00f1ecida dentro do subx\u00e9nero figuran aqu\u00ed entre par\u00e9nteses: \"Anopheles\" (206 especies), \"Baimaia\" (1), \"Cellia\" (216), \"Kerteszia\" (12), \"Lophopodomyia\" (6), \"Nyssorhynchus\" (34) e \"Stethomyia\" (5).\nAs unidades taxon\u00f3micas entre subx\u00e9neros e especies non son actualmetne reco\u00f1ecidos como nomes zool\u00f3xicos oficiais. Na pr\u00e1ctica, introduc\u00edndose varios niveis taxon\u00f3micos. Os maiores subx\u00e9neros (\"Anopheles\", \"Cellia\" e \"Nyssorhynchus\") foron subdivididos en secci\u00f3ns e series, que \u00e1 s\u00faa vez foron divididas en subgrupos. Por debaixo do nivel de subgrupo pero por riba do de complexo de especies. Os niveis taxon\u00f3micos por riba do nivel de complexo especies poden distinguirse por aspectos morfol\u00f3xicos. As especies dentro dun compleo de especies son ou ben morfoloxicamente id\u00e9nticas ou ben extremadamente similares e s\u00f3 poden ser separadas fiablemente por medio dun exame microsc\u00f3pico dos comosomas ou por secuenciaci\u00f3n do ADN. A clasificaci\u00f3n contin\u00faa a revisarse.\nO subx\u00e9nero \"Nyssorhynchus\" foi dividido en tres secci\u00f3ns: \"Albimanus\" (19 especies), \"Argyritarsis\" (11 especies) e \"Myzorhynchella\" (4 especies). A secci\u00f3n \"Argyritarsis\" foi subdividida nos grupos \"Albitarsis\" e \"Argyritarsis\".\nO grupo dos \"Anopheles\" foi dividido por Edwards en catro series: \"Anopheles\" (distribuci\u00f3n mundial), \"Myzorhynchus\" (pale\u00e1rtica, oriental, austral\u00e1sica e afrotropical), \"Cycloleppteron\" (neotropical) e \"Lophoscelomyia\" (oriental); e dous grupos: \"Arribalzagia\" (neotropical) e \"Christya\" (Afrotropical). Reid e Knight (1961) modificaron esta clasificaci\u00f3n e consecuentemente foron subdivididos no subx\u00e9nero \"Anopheles\" en d\u00faas secci\u00f3ns, \"Angusticorn\" e \"Laticorn\" e seis series. Os grupos Arribalzagia ed Christya foron considerados como series. A secci\u00f3n Laticorn comprende os \"Arribalzagia\" (24 especies), \"Christya\" e \"Myzorhynchus\" series. A secci\u00f3n \"Angusticorn\" incl\u00fae membros das series \"Anopheles\", \"Cycloleppteron\" e \"Lophoscelomyia\".\nTodas as especies que se sabe que portan o axente da malaria est\u00e1n destro das series \"Myzorhynchus\" ou \"Anopheles\".\nA especie tipo do x\u00e9nero \u00e9 \"Anopheles maculipennis\".\nEstadios vitais.\nComo todos os mosquitos, os anofelinos pasan por catro estadios durante o seu ciclo vital: ovo, larva, pupa e imago (adulto). Os primeiros tres estadios son acu\u00e1ticos e duran xuntos de 5 a 14 d\u00edas, dependendo da especie e da temperatura ambiental. No estadio adulto \u00e9 cando a femia do mosquito \"Anopheles\" act\u00faa como vector da malaria (os machos non pican e non a transmiten). As femias adultas poden vivir un mes (ou m\u00e1is en catividade), pero o m\u00e1is probable na natureza \u00e9 que non vivan m\u00e1is de d\u00faas semanas.\nOvos.\nAs femias adultas po\u00f1en 50\u2013200 ovos por oviposici\u00f3n. Os ovos son bastante pequenos (duns 0,5 \u00d7 0,2\u00a0mm). Os ovos p\u00f3\u00f1ense dun nun directamente na auga. Te\u00f1en a caracter\u00edstica especial de teren flotadores en ambos os lados. Os ovos non son resistentes ao desecamento e fan eclosi\u00f3n en 2 ou 3 d\u00edas, a\u00ednda que a eclosi\u00f3n pode tardar de d\u00faas a tres semanas en climas m\u00e1is fr\u00edos.\nLarvas.\nA larva destes mosquitos ten unha cabeza ben desenvolvida on cepillos bucais usados para alimentarse, un gran t\u00f3rax e un abdome de nove segmentos. Non ten patas. A diferenza doutros mosquitos, a larva dos \"Anopheles\" carece de sif\u00f3n respiratorio, as\u00ed que se sit\u00faa co seu corpo paralelo \u00e1 superficie da auga. Ao contrario, as larvas en alimentaci\u00f3n das especies de mosquitos non anofelinos est\u00e1n conectadas coa superficie da auga por medio do seu sif\u00f3n posterior, co seu corpo apuntando cara a abaixo.\nAs larvas respiran por espir\u00e1culos localizados no oitavo segmento abdominal, de maneira que deben ir \u00e1 superficie frecuentemente. As larvas pasan a maior parte do seu tempo aliment\u00e1ndose de algas, bacterias e outros microorganismos na microcapa da tona da auga. S\u00f3 se mergullan baixo a superficie se son molestadas. Nadan con movementos a sacudidas de todo o corpo ou por propulsi\u00f3n cos cepillos bucais.\nAs larvas desenv\u00f3lvense en tres estadios, despois dos cales sofren unha metamorfose convert\u00e9ndose en pupas. Ao final de cada estadio, a lava muda, desprend\u00e9ndose do seu exoesqueleto vello, para poder medrar. As larvas do primeiro estadio son duns 1\u00a0mm de longo; as do cuarto estadio son normalmente de 5\u20138\u00a0mm.\nO proceso desde a posta de ovos \u00e1 sa\u00edda do adulto \u00e9 dependente da temperatura, cun tempo m\u00ednimo de sete d\u00edas.\nAs larvas viven nunha ampla variedade de h\u00e1bitats, pero a maior\u00eda das especies prefiren augas limpas non contaminadas. As larvas de \"Anopheles\" atop\u00e1ronse en marismas de auga doce e salgada, mangleirais, campos de arroz, canles cubertas de herba, beiras de regatos e r\u00edos e pequenas charcas de chuvia temporais. Moitas especies prefiren h\u00e1bitas con vexetaci\u00f3n. Outros prefiren h\u00e1bitas sen ela. Algunhas cr\u00edan en pozas abertas e solleiras, mentres que outras se atopan s\u00f3 en sitios de reproduci\u00f3n sombr\u00edos dos bosques. Unhas poucas especies cr\u00edan nas axilas das follas dalgunhas \u00e1rbores.\nPupas.\nA pupa ten forma de coma cando se ve de lado. A cabeza e o t\u00f3rax est\u00e1n fusionados formando un cefalot\u00f3rax co abdome curvado debaixo. Como lles pasaba \u00e1s larvas, as pupas tam\u00e9n deben ir \u00e1 superficie frecuentemente para respirar, o cal fan por medio dun par de trompetas respiratorias que te\u00f1en no cefalot\u00f3rax. Despois duns poucos d\u00edas en estado de pupa, a superficie dorsal do cefalot\u00f3rax rompe e o mosquito adulto se ao exterior. O estadio pupal dura uns 2 ou 3 d\u00edas en \u00e1reas temperadas.\nAdultos.\nA duraci\u00f3n do ciclo desde o ovo ao adulto var\u00eda considerablemente entre espeices e est\u00e1 moi influ\u00edda pola temperatura ambiental. Os mosquitos poden desenvolverse de ovo a adulto en s\u00f3 cinco d\u00edas, pero tam\u00e9n pode levarlles de 10 a 14 d\u00edas en condici\u00f3ns tropicais.\nComo todos os mosquitos, os adultos das especies de \"Anopheles\" te\u00f1en corpos delgdos divididos en tres secci\u00f3ns: cabeza, t\u00f3rax e abdome.\nA cabeza est\u00e1 especializada en adquirir informaci\u00f3n sensorial e en alimentarse. Cont\u00e9n os ollos e un par de longas antenas de moitos segmentos. As antenas son importantes para detectar os olores do h\u00f3spede, as\u00ed como os cheiros dos sitios de reproduci\u00f3n onde as femias po\u00f1en os ovos. A cabeza tam\u00e9n ten unha prob\u00f3scide alongada e proxectada cara a adiante usada para alimentarse e dous palpos maxilares. Estes palpos tam\u00e9n levan receptores de di\u00f3xido de carbono, que \u00e9 un atractor principal para que o mosquito consiga localizar un h\u00f3spede.\nO t\u00f3rax est\u00e1 especializado na locomoci\u00f3n. Unidas ao t\u00f3rax hai tres pares de patas e un par de \u00e1s.\nO abdome est\u00e1 especializado na dixesti\u00f3n da comida e no desenvolvemento dos ovos. Esta parte segmentada do corpo exp\u00e1ndese considerablemente cando a femia se alimenta de sangue. O sangue dix\u00edrese pouco a pouco, servindo como fonte de prote\u00ednas para a produci\u00f3n de ovos, os cales gradualemtne van enchendo o abdome.\nOs \"Anopheles\" poden distinguirse doutros mosquitos polos seus palpos, que son tan longos coma a prob\u00f3scide, e pola presenza de bloques discretos de escamas negras e brancas nas \u00e1s. Os adultos poden tam\u00e9n identificarse pola s\u00faa t\u00edpica posici\u00f3n de repouso: machos e femias descansan pousados cos abdomes apuntando cara a arriba en vez de nunha posici\u00f3n case paralela \u00e1 superficie na que estean pousados.\nOs mosquitos adultos apar\u00e9anse xeralmente poucos d\u00edas despois de sa\u00edren do estadio pupal. Na maior\u00eda das especies, os machos forman grandes enxames, normalmente ao solpor, e as femias voan cara aos enxames para aparearse.\nOs machos viven aproximadamente unha semana, aliment\u00e1ndose de n\u00e9ctar e outras fontes de azucres. Non se alimentan de sangue, que mesmo parece producirlles efectos t\u00f3xicos e m\u00e1taos en poucos d\u00edas, o que \u00e9 a mesma duraci\u00f3n da vida que ter\u00edan cunha dieta de s\u00f3 auga. As femias tam\u00e9n se alimentan de fontes azucradas para obteren enerx\u00eda, pero xeralmente necesitan unha inxesta de sangue para o desenvolvemento dos seus ovos. Despois de obter unha comida completa de sangue, a femia repousa durante uns poucos d\u00edas mentres dixire o sangue e os ovos se desenvolven. Este proceso depende da temperatura, pero adoita tardar de 2 a 3 d\u00edas en condici\u00f3ns tropicais. Unha vez que o ovos est\u00e1n totalmente desenvolvidos, a femia depos\u00edtaos e volve a iniciar a busca dun h\u00f3spede.\nO ciclo rep\u00edtese ata que a femia morre. A\u00ednda que as femias poden vivir m\u00e1is dun mes en caividade, a maior\u00eda non viven m\u00e1is de d\u00faas semanas na natureza. A duraci\u00f3n da s\u00faa vida depende da temperatura, humidade e capacidade de conseguir unha raci\u00f3n de sangue evitando as defensas do h\u00f3spede.\nNun estudo feito por investigadores da London School of Hygiene &amp; Tropical Medicine atopouse que os mosquitos femia que portan os parasitos da malaria son significativamente m\u00e1is atra\u00eddos pola respiraci\u00f3n e cheiros humanos que os non portadores. O equipo de investiai\u00f3n infectou mosquitos \"Anopheles gambiae\" criados no laboratorio con parasitos \"Plasmodium\", deixando un grupo de control non infectado. Despois realiz\u00e1ronse tests nos dous grupos para rexistrar a s\u00faa atracci\u00f3n polos olores humanos. Os mosquitos femias son especialmente atra\u00eddos polos cheiros dos p\u00e9s e un dos tests mostrou que os mosquitos infectados pous\u00e1banse e picaban nun potencial h\u00f3spede repetidamente. O equipo especulou que o parasito mellora o sentido do olfacto do mosquito. Tam\u00e9n pode reducir ao seu medo ao perigo.\nH\u00e1bitat.\nA\u00ednda que a malaria est\u00e1 hoxe en d\u00eda limitada a \u00e1ress tropicais, principalmente \u00e1s rexi\u00f3ns da \u00c1frica subsahariana, moitas especies de \"Anopheles\" viven en latitudes m\u00e1is fr\u00edas (ver este mapa do CDC). De feito, no pasado houbo gromos de malaria malaria en climas m\u00e1is fr\u00edos, por exemplo durante a construci\u00f3n do canal Rideau no Canad\u00e1 na d\u00e9cada de 1820. Desde ent\u00f3n, o parasito \"Plasmodium\" (non o mosquito \"Anopheles\") foi eliminado dos pa\u00edses do primeiro mundo.\nPor\u00e9n, o CDC estadounidense advirte que os \"Anopheles\" que poden transmitir a malaria at\u00f3panse non s\u00f3 nas \u00e1reas end\u00e9micas de malaria, sen\u00f3n tam\u00e9n onde a malaria foi eliminada. Estas \u00faltimas \u00e1reas est\u00e1n en constante risco de reintroduci\u00f3n da doenza.\nSusceptibilidade de converterse en vector de doenzas.\nAlgunhas especies son malos vectores da malaria, xa que os parasitos non se desenvolv\u00edan ben (ou nada en absoluto) dentro deles. Hai variaci\u00f3n entre especies. No laboratorio \u00e9 posible seleccionar cepas de \"A. gambiae\" que son refractarias \u00e1 infecci\u00f3n polos parasitos da malaria. Estas cepas refractarias te\u00f1en unha resposta inmune que encapsula e mata os parasitos despois de que estes invadan a parede estomacal do mosquito. Estase estudando o mecanismo xen\u00e9tico destsa resposta. Poder\u00eda intentarse que os mosquitos modificados xeneticamente refractarios \u00e1 malaria substitu\u00edsen aos mosquitos silvestres, limitando ou eliminando a transmisi\u00f3n da malaria.\nTransmisi\u00f3n e control da malaria.\nComprender a biolox\u00eda e comportamento dos mosuitos \"Anopheles\" pode axudar a entender como se transmite a malaria e a dese\u00f1ar estratexias axeitadas de control. Os factores que afectan a facilidade que ten o mosquito para transmitir a malaria incl\u00faen a s\u00faa susceptibilidade innata ao \"Plasmodium\", a s\u00faa elecci\u00f3n de h\u00f3spede e a s\u00faa lonxevidade. Factores que deber\u00edan terse en consideraci\u00f3n cando se dese\u00f1an programas de control son a susceptibilidade dos vectores da malaria a insecticidas e os lugares preferidos de alimentaci\u00f3n e descanso dos mosquitos adultos.\nEn 2007 un estudo publicado en PLoS Pathogens atopou que a lectina de tipo C hemol\u00edtica CEL-III da holoturia \"Cucumaria echinata\" do golfo de Bengala, imped\u00eda o desenvolvemento do parasito da malaria, polo que se crearon \"A.\u00a0stephensi\" transx\u00e9nicos que expresaban esa lectina de holoturia. Isto poder\u00eda utilizarse para controlar a malaria soltando mosquitos modificados xeneticamente refractarios ao parasito, a\u00ednda que antes deber\u00edan solucionarse numerosas cuesti\u00f3ns cient\u00edficas e \u00e9ticas para que esta estratexia de control se poida aplicar.\nFontes preferidas para a alimentaci\u00f3n de sangue.\nUn factor comportamental importante \u00e9 en que medida as especies de \"Anopheles\" prefiren alimentarse de sangue humano (anthropofilia) ou de animais como vacas ou aves (zoofilia). Os \"Anopheles\" antrop\u00f3filos \u00e9 m\u00e1is probable que transmitan os parasitos da malaria dunha persoa a outra. A maior\u00eda dos \"Anopheles\" non son exclusivamente antrop\u00f3filos ou zo\u00f3filos. Por\u00e9n, os vectroes primarios da malaria en \u00c1frica, \"A. gambiae\" e \"A. funestus\", son fortemente antrop\u00f3filos e, en consecuencia, son dous dos vectores da malaria m\u00e1is eficientes no mundo.\nOs parasitos da malaria, unha vez inxeridos por un mosquito, deben desenvolverse dentro do mosquito antes de que sexan infecciosos para os humanos. O tempo necesario para este desenvolvemento no mosquito (o per\u00edodo de incubaci\u00f3n exr\u00ednseco) vai de 10 a 21 d\u00edas, dependendo da especie de parasito e da temperatura. Se un moquito non sobrevive m\u00e1is do per\u00edodo de incubaci\u00f3n extr\u00ednseco, ent\u00f3n non poder\u00e1 transmitir nig\u00fan parasito da malaria.\nNon \u00e9 posible medir directamente a duraci\u00f3n da vida dos mosquitos na natureza, pero fix\u00e9ronse estimaci\u00f3ns indirectas da supervivencia diaria en varias especies de \"Anopheles\". As estimaci\u00f3ns de supervivencia diaria de \"A. gambiae\" en Tanzania van de 0,77 a 0,84, o que significa que ao final do d\u00eda sobreviviron o 77% e o 84%, respectivamente.\nAsumindo que esta supervivencia \u00e9 constante durante toda a vida adulta dun mosquito, menos do 10% das femias de \"A. gambiae\" sobrevivir\u00edan al\u00e9n dun per\u00edodo de incubaci\u00f3n intr\u00ednseco de 14 d\u00edas. Se a supervivencia diaria se incrementase ao 0,9, un 20% de mosquitos sobrevir\u00eda m\u00e1is al\u00e1 de dito per\u00edodo. As medidas de control que dependen do uso de insecticidas (por exemplo, a aplicaci\u00f3n residual dentro dos edificios) pode causar un impacto real na transmisi\u00f3n da malaria m\u00e1is polo seu efecto sobre a lonxevidade dos adultos que polo seu efecto sobre a poboaci\u00f3n de mosquitos adultos.\nPadr\u00f3ns de alimentaci\u00f3n e descanso.\nA maior\u00eda dos \"Anopheles\" son crepusculares (activos ao solpor e amencer) ou nocturnos (activos de noite). Alg\u00fans dos que se alimentan dentro de edificios (endof\u00e1xicos), mentres que outros se alimentan no exterior (exof\u00e1xicos). Despois de aliment\u00e1rense, alg\u00fans mosquitos comedores de sangue prefiren permanecer en interiores (endof\u00edlicos), mentres que outros prefiren descansar no exterior (exof\u00edlicos), a\u00ednda que isto pode diferir rexionalmente base\u00e1ndose no ecotipo do vector local e a constituci\u00f3n cromos\u00f3mica do vector, as\u00ed como o tipo de vivenda e as condici\u00f3ns microclim\u00e1ticas locais. As picadas de \"Anopheles\" endof\u00e1xicos nocturnos poden ser marcadamente reducidas polo uso de mosquiteiras para camas tratadas con insecticida ou mellorando a construci\u00f3n de casas para impedir a entrada dos mosquitos (por exemplo, con pantallas nas fiestras). Os mosquitos endof\u00edlicos son doadamente controlados pola aplicaci\u00f3n en interiores de insecticidas residuais. En contraste, os vectores exof\u00e1xicos/exof\u00edlicos contr\u00f3lanse mellor pola reduci\u00f3n da fonte (destruci\u00f3n dos sitios de reproduci\u00f3n).\nFlora intestinal.\nComo a transmisi\u00f3n de enfermidades polo mosquito requiere a inxesti\u00f3n de sangue, a flora intestinal pode ter relevancia sobre o \u00e9xito da infecci\u00f3n no h\u00f3spede do mosquito. Este aspecto da transmisi\u00f3n de enfermidades non foi investigado ata recentemente. O inestino larval e pupal est\u00e1 fortemente colonizado por cianobacterias, mentres que no adulto, predominan as Pseudomonadota e Bacteroidota. A alimentaci\u00f3n de sangue reduce drasticamente a diversidade de organismos e favorece a bacterias ent\u00e9ricas.\nResistencia a insecticidas.\nAs medidas de control baseadas en insecticidas (por exemplo asperxer os interiores e mosquiteiras das camas con insecticidas) son o xeito principal de matar os mosquitos que pican no interior dos edificios. Por\u00e9n, despois dunha exposici\u00f3n prolongada a un insecticida durante varias xeraci\u00f3ns, as poboaci\u00f3ns de mosquito, como pasa tam\u00e9n con outros insectos, poden desenvolver unha resistencia, unha capacidade de sobreviviren ao contacto co insecticida. Como os mosquitos poden criar moitas xeraci\u00f3ns por ano, poden evolucionar rapidamente altos niveis de resistencia. A resistencia dos mosquitos a alg\u00fans insecticidas foi documentada s\u00f3 uns poucos anos despois de introducir o seu uso. Documentouse resistencia nunhas 125 especies de mosquitos a un ou m\u00e1is insecticidas. A evoluci\u00f3n de resistencia aos insecticidas usada para a aplicaci\u00f3n residual en interiores foi un importante impedimento durante a Campa\u00f1a Global de Erradicaci\u00f3n da Malaria. Un uso sensato dos insecticidas para o control dos mosquitos pode limitar a evoluci\u00f3n e espallamento da resistencia. Por\u00e9n, o uso de insecticidas en agricultura a mi\u00fado supuxo contribu\u00edr \u00e1 resistencia nas poboaci\u00f3ns de mosquitos. \u00c9 posible detectar a evoluci\u00f3n de resistencia en poboaci\u00f3ns de mosquito, as\u00ed que os programas de control est\u00e1n ben advertidos para que realicen unha vixilancia deste potencial problema. En Malawi e outros pa\u00edses, o arbusto co\u00f1ecido al\u00ed como mpungabwi (\"Ocimum americanum\") util\u00edzase para repeler mosquitos.\nErradicaci\u00f3n.\nA erradicaci\u00f3n est\u00e1 de novo nos plans globais da sa\u00fade, dado o gran n\u00famero de casos de malaria que afectan a persoas de todo o mundo, principalmente nas rexi\u00f3ns topicais e subtropicais, especialmente na \u00c1frica subsahariana, onde morren mill\u00f3ns de nenos por esta infecci\u00f3n.\nA\u00ednda que a malaria existiu desde os tempos antigos, a s\u00faa erradicaci\u00f3n foi posible en Europa, Am\u00e9rica do Norte, o Caribe e partes de Asia e sur de Am\u00e9rica Central durante as primeiras campa\u00f1as de eliminaci\u00f3n rexional finais da d\u00e9cada de 1940. Por\u00e9n, non se obtiveron os mesmos resultados na \u00c1frica subsahariana.\nA\u00ednda que a Organizaci\u00f3n Mundial da Sa\u00fade adoptou unha pol\u00edtica formal de control e erradicaci\u00f3n do parasito da malaria desde 1955, s\u00f3 recentemente, despois do Gates Malaria Forum de outubro de 2007, as organizaci\u00f3ns clave empezaron a debater os pros e contras de redefinir a erradicaci\u00f3n como un obxectivo para o control da malaria.\nClaramente, o custo de previr a malaria \u00e9 moito menor a longo prazo que o de tratala medicamente. Por\u00e9n, a erradicaci\u00f3n dos mosquitos non \u00e9 unha tarefa f\u00e1cil. Para unha prevenci\u00f3n efectiva da malaria, deber\u00edan cumprirse algunhas condici\u00f3ns, como condici\u00f3ns propicias no pa\u00eds, recollida de datos sobre a doenza, estratexias t\u00e9cnicas utilizadas co problema, liderado moi activo e comprometido, apoio total do goberno, recursos monetarios suficientes, implicaci\u00f3n da comunidade e t\u00e9cnicos preparados de diferentes campos, as\u00ed como unha implementaci\u00f3n adecuada.\nActualmente, hai propostas para erradicar o \"Anopheles gambiae\", o principal vector da malaria, cun sistema de xen\u00e9tica dirixida (\"gene drive\") CRISPR-Cas9. Este sistema pretende erradicar a especie ao introducirlle un xene que lle causar\u00eda a esterilidade. Demostrouse nun estudo feito por Kyrou et al que dito sistema de xen\u00e9tica dirixida pode suprimir unha poboaci\u00f3n enteira engaiolada de \"A. gambiae\" tomando como diana e eliminando o xene \"dsx\", que \u00e9 vital para a fertilidade das femias. Utilizando as tendencias de conservaci\u00f3n dos xenes ego\u00edstas, Kyrou et al demostraron unha total supresi\u00f3n da poboaci\u00f3n en 7\u201311 xeraci\u00f3ns, normalmente menos dun ano. Por suposto, isto suscitou preocupci\u00f3ns sobre a eficiencia dun sistema de xen\u00e9tica dirixida, as\u00ed como o impacto ecol\u00f3xico e \u00e9tico de tal programa de erradicaci\u00f3n. Por tanto, fix\u00e9ronse intentos de usar o sistema de xen\u00e9tica dirixida para introducir m\u00e1is eficientemente xenes de resistencia ao \"Plasmodium\" no xenoma do insecto, tomando como diana e realizando un knock-out do xene \"FREP1\" de \"A. gambiae.\" Dito sistema pode xerar menos impacto ecol\u00f3xico, xa que a especie non \u00e9 eliminada do ecosistema, a\u00ednda que as preocupaci\u00f3ns sobre a eficiencia a\u00ednda perduran.\nInvestigadores que traballaron en Burkina Faso crearon unha cepa do fungo \"Metarhizium pinghaense\" transformado por enxe\u00f1ar\u00eda xen\u00e9tica para que produza o veleno dunha ara\u00f1a australiana; a exposici\u00f3n a esfe fungo causou que as pobaoci\u00f3ns de mosquitos \"Anopheles\" caesen nun 99% nun ensaio controlado.\nC\u00f3mpre aplicar unha ampla gama de estratexias para conseguir a erradicaci\u00f3n da malaria, empezando por pasos simples e pasando despois a estratexias complicadas que pode que non sexan a\u00ednda posibles de realizar coas ferramentas actuais.\nA\u00ednda que o control do mosquito \u00e9 un importante compo\u00f1ente da estratexia de control da malaria, a eliminaci\u00f3n da malaria nunha \u00e1rea non require a eliminaci\u00f3n de todos os mosquitos \"Anopheles\". Por exemplo, en Am\u00e9rica do Norte e Europa, a\u00ednda que o vector dos mosquitos \"Anopheles\" a\u00ednda est\u00e1 presente, o parasito foi eliminado. Algunhas melloras socioecon\u00f3micas (por exemplo, casas con pantallas nas fiestras, aire acondicionado), unha vez combinadas cos esforzos por reducir o vector e os tratamentos m\u00e9dicos efectivos, levan \u00e1 eliminaci\u00f3n da malaria sen a completa eliminaci\u00f3n dos vectores. Algunhas medidas importantes no control do mosquito que se deben seguir son: disuadir a posta de ovos, impedir o desenvolvemento dos ovos, larvas e adultos, matar os mosquitos adultos, non permitir que os mosquitos adultos estean nos lugares onde viven as persos, impedir que os mosquitos piquen \u00e1s persoas e as\u00ed evitar que poidan comer sangue.\nAs investigaci\u00f3ns neste sentido contin\u00faan e un estudo suxeriu que os mosquitos est\u00e9riles poder\u00edan ser a resposta \u00e1 eliminaci\u00f3n da malaria. Esta investigaci\u00f3n suxire que usando a t\u00e9cnica de insectos est\u00e9riles, na cal se liberan machos sexualmente est\u00e9riles para eliminar a poboaci\u00f3n dunha praga, poder\u00eda ser a soluci\u00f3n ao problema da malaria en \u00c1frica. Esta t\u00e9cnica \u00e9 esperanzadora, xa que os mosquitos femia s\u00f3 se aparean unha vez durante a s\u00faa vida, e ao facelo con machos est\u00e9riles, a poboaci\u00f3n destes insectos decrecer\u00e1. Esta \u00e9 outra opci\u00f3n que debe ser considerda polas autoridades internacionais e locais que pode combinala con outros m\u00e9todos e ferramentas para conseguir a erradicaci\u00f3n da malaria na \u00c1frica subsahariana.\nParasitos.\nVarios parasitos poden afectar aos an\u00f3feles, como os microsporidios do x\u00e9nero \"Amblyospora\", \"Crepidulospora\", \"Senoma\" e \"Parathelohania\".\nOs microsporidios que infectan os estadios acu\u00e1ticos de insectos, un grupo que incl\u00fae os mosquitos e os sim\u00falidos, e a cop\u00e9podos parecen formar un clado distinto do dos microsporidios que infectan insectos terrestres e peixes. At\u00f3panse dous ciclos vitais distintos neste grupo. No primeiro tipo, o parasito transm\u00edtese pola ruta oral e \u00e9 relativamente espec\u00edfico de especie. No segundo, a\u00ednda que de novo a ruta oral \u00e9 a ruta usual de infecci\u00f3n, o parasito \u00e9 inxerido estando dentro dun h\u00f3spede intermedio infectado. A infecci\u00f3n da forma larval do insecto \u00e9 frecuentemente espec\u00edfica de tecido e adoita afectar o corpo graxo. A transmisi\u00f3n vertical (transov\u00e1rica) tam\u00e9n pode ocorrer.\nFix\u00e9ronse poucos estudos filoxen\u00e9ticos destes parasitos, e as s\u00faas relaci\u00f3ns cos seus h\u00f3spedes mosquitos a\u00ednda est\u00e1n por determinar. Un estudo suxeriu que \"Parathelohania\" \u00e9 un x\u00e9nero que diverxeu temperanmente dentro deste grupo.\nA bacteria parasita \"Wolbachia\" foi tam\u00e9n estudada para o seu uso como axente de control.\nPredadores.\nA ara\u00f1a saltadora \"Evarcha culicivora\" alim\u00e9ntase indirectamente de sangue de vertebrados ao depredar femias de an\u00f3fele. As ara\u00f1as novas elixen os \"Anopheles\" sobre as demais presas sen importar de se realmente te\u00f1en sangue dentro ou non. As ara\u00f1as novas adoptaron un comportamento de captura de presas espec\u00edfico para \"Anopheles\", usando a postura en repouso dos \"Anopheles\" como principal pista para identificalos. O an\u00f3fele ten unha postura de descanso distintiva co seu abdome formando un certo \u00e1ngulo. Neste caso, a ara\u00f1a d\u00e1 un rodeo e aprox\u00edmase por detr\u00e1s e baixo o seu abdome e ent\u00f3n ataca desde abaixo."}
{"id": "602370", "revid": "27155", "url": "https://gl.wikipedia.org/wiki?curid=602370", "title": "Mosquito an\u00f3fele", "text": ""}
{"id": "602371", "revid": "27155", "url": "https://gl.wikipedia.org/wiki?curid=602371", "title": "Anopheles", "text": ""}
{"id": "602372", "revid": "5863", "url": "https://gl.wikipedia.org/wiki?curid=602372", "title": "Manuel Barros Montero", "text": "Manuel Barros Montero, co\u00f1ecido como Xabel\u00f3n, nado en Redondela en 1920 e finado no mesmo concello en agosto de 2007, foi un mari\u00f1eiro e pol\u00edtico galego.\nTraxectoria.\nMari\u00f1eiro de Redondela. Militante do PCE. Co golpe de Estado do 18 de xullo de 1936 foi detido. Xulgado en Vigo por auxilio \u00e1 rebeli\u00f3n, foi condenado a 6 anos de prisi\u00f3n e multa de 2 mill\u00f3ns de pesetas. Preso na illa de San Sim\u00f3n entre 1937 e 1938. Despois pasou \u00e1 Prisi\u00f3n Provincial de Valladolid, de onde sa\u00edu en liberdade condicional en agosto de 1940. Foi elixido concelleiro de Redondela polo PCE nas elecci\u00f3ns municipais de 1983."}
{"id": "602373", "revid": "16507", "url": "https://gl.wikipedia.org/wiki?curid=602373", "title": "IMDB", "text": ""}
{"id": "602374", "revid": "27249", "url": "https://gl.wikipedia.org/wiki?curid=602374", "title": "Nicolas Theodore Gobley", "text": "Nicolas Theodore Gobley, nado o 11 de maio de 1811 en Par\u00eds e finado o 1 de setembro de 1876 en Banh\u00e8ras de Luishon, foi un farmac\u00e9utico e qu\u00edmico franc\u00e9s relacionado co estudo dos fosfol\u00edpidos. Un dos seus maiores logros cient\u00edficos \u00e9 o descubrimento no per\u00edodo 1846/1847 da lecitina (fosfatidilcolina).\nGobley estudou farmacia en Par\u00eds e m\u00e1is tarde traballou co qu\u00edmico franc\u00e9s Pierre Jean Robiquet e xuntos estudaron a estrutura dos alcaloides cafe\u00edna e code\u00edna. Traballou como auxiliar m\u00e9dico e no per\u00edodo de 1837 a 1861 mantivo aberta unha farmacia en Par\u00eds. Durante o per\u00edodo de 1842 a 1847 traballou como profesor na Escola de Farmacia e ingresou na Academia de Medicina en 1861.\nFoi un dos primeiros cient\u00edficos en illar e estudar as propiedades da vanilina, un dos compo\u00f1entes arom\u00e1ticos da vainilla, en 1858. No per\u00edodo que vai de 1846 a 1847 illou e estudou a lecitina (fosfatidilcolina), chamouna as\u00ed porque extra\u00edaa da xema do ovo, que en grego \u00e9 \"lekithos\". Nos anos seguintes realizou unha ampla investigaci\u00f3n sobre os fosfol\u00edpidos relacionados con substancias do corpo humano."}
{"id": "602375", "revid": "111586", "url": "https://gl.wikipedia.org/wiki?curid=602375", "title": "Dualismo", "text": "O dualismo \u00e9 a idea ou teor\u00eda de que algo (un obxecto, unha idea ou o mundo enteiro) est\u00e1 dividido en d\u00faas partes. Estas partes est\u00e1n separadas entre si, e a cousa non se pode dividir doutro xeito. \nA idea ou teor\u00eda de que algo non se pode dividir en ningunha parte ch\u00e1mase monismo. A idea de que algo se pode dividir en moitas partes ch\u00e1mase pluralismo.\nO dualismo tam\u00e9n \u00e9 unha idea sobre o sentido com\u00fan. Por exemplo, \u00e9 unha forma de dualismo dicir que unha cousa \u00e9 quente ou fr\u00eda, boa ou mala, mi\u00f1a ou doutra persoa, sen ter en conta posibles estados no medio. Outro xeito de considerar o dualismo \u00e9 mediante gradaci\u00f3ns de \"pares de opostos\" ou \"pares polares\".\nDualismo na filosof\u00eda.\nEn filosof\u00eda hai moitos tipos de dualismo:\nDite\u00edsmo.\nEn teolox\u00eda, o dualismo tam\u00e9n pode referirse ao \"duote\u00edsmo\", \"bite\u00edsmo\" ou \"dite\u00edsmo\". Esta \u00e9 a doutrina ou crenza de que hai dous seres divinos independentes ou principios eternos, un bo e outro malo. Exemplos de dite\u00edsmo incl\u00faen o zoroastrismo, a wicca ou o marcionismo. \nO dualismo relixioso apareceu en moitos pobos antigos, como China e Exipto, pero especialmente en Persia. A s\u00faa relixi\u00f3n, impulsada e reformada por Zoroastro cara ao s. VI a. C., establece un principio divino do ben, Ormuz ou Ahura Mazda, e outro do mal, Ahriman. \nAs formas de dualismo atopanse m\u00e1is tarde no orfismo (contra o s. VI a .C.), o gnosticismo (s. II a. C.), o manique\u00edsmo, a doutrina gn\u00f3stica-maniquea de Prisciliano e xa na Idade Media, nos bogomilos, albixenses e c\u00e1taros. A m\u00e1is influente destas doutrinas, despois do mazde\u00edsmo de Zoroastro, foi o manique\u00edsmo.\nA\u00ednda que a Biblia menciona a Satan\u00e1s, isto non implica necesariamente un dite\u00edsmo (xa que non \u00e9 igual a Deus, sen\u00f3n s\u00f3 un anxo (ver \"Ep\u00edstola de Xudas\", vers. 6). \nO dite\u00edsmo non \u00e9 o mesmo que o dualismo, pero son similares en certo sentido. O dite\u00edsmo implica (polo menos) dous deuses, mentres que o dualismo moral non implica ning\u00fan \"te\u00edsmo\" (crenza nun deus). A antiga relixi\u00f3n dualista tradicional do pobo xitano chamada Romanipen \u00e9 unha simple crenza en \"Devla-Deus e Beng-Satan\u00e1s\"."}
{"id": "602376", "revid": "23204", "url": "https://gl.wikipedia.org/wiki?curid=602376", "title": "Yin-Yang", "text": "O Taijitu (\u592a\u6781\u56fe), m\u00e1is comunmente co\u00f1ecido como Yin e yang, \u00e9 un s\u00edmbolo chin\u00e9s dun sistema de crenzas chamado tao\u00edsmo. Tam\u00e9n est\u00e1 estilizado como Yinyang ou Yin-Yang. Representa a idea de que a natureza est\u00e1 formada por forzas e enerx\u00eda opostas pero complementarias. \n\u00c9 unha representaci\u00f3n gr\u00e1fica das forzas opostas pero complementarias do Yin e o Yang.\nNa cultura popular.\nA representaci\u00f3n gr\u00e1fica do concepto tornouse un elemento de mercadeo, e mesmo unha \"filosof\u00eda popular\" similar aos proverbios de que todo yin ten o seu yang (por exemplo, a comida \u00e9 esencial para vivir, pero comer moito causa problemas de sa\u00fade e comer pouco causa fame). \nAlg\u00fans exemplos en varios eidos:"}
{"id": "602377", "revid": "111586", "url": "https://gl.wikipedia.org/wiki?curid=602377", "title": "Taijitu", "text": ""}
{"id": "602378", "revid": "23204", "url": "https://gl.wikipedia.org/wiki?curid=602378", "title": "M\u00e9todo de Ramsey-Lewis", "text": "O m\u00e9todo Ramsey-Lewis \u00e9 un m\u00e9todo para definir termos que se atopan en marcos te\u00f3ricos (como en teor\u00edas cient\u00edficas), atribu\u00eddo a Frank Ramsey e David Lewis. Usando este m\u00e9todo, un conxunto de termos te\u00f3ricos que aparecen nunha teor\u00eda pode ser definido implicitamente polas afirmaci\u00f3ns da propia teor\u00eda.\nVisi\u00f3n xeral.\nUnha teor\u00eda cient\u00edfica que intenta describir os \"electr\u00f3ns \" \u00e9 inherentemente abstracta, xa que ningu\u00e9n observou un electr\u00f3n directamente. As\u00ed, a orixe e contido do concepto de \"electr\u00f3n\" \u00e9 cuestionable. Que significa exactamente a palabra? Ramsey e Lewis propuxeron que o significado do termo \"electr\u00f3n\" est\u00e1 implicitamente xerado pola teor\u00eda cient\u00edfica que o describe, a trav\u00e9s de todas as s\u00faas afirmaci\u00f3ns sobre os electr\u00f3ns. Os electr\u00f3ns son aquelas cousas sobre as que todas as afirmaci\u00f3ns da teor\u00eda son certas.\nPor\u00e9n, algunhas desas afirmaci\u00f3ns nunha teor\u00eda ref\u00edrense a outras entidades e propiedades non observadas como \"carga\" ou \"spin\". Por exemplo, \"Os electr\u00f3ns atraen prot\u00f3ns\" e \"Os electr\u00f3ns te\u00f1en carga negativa\" empregan os termos \"prot\u00f3ns\" e \"carga negativa\" (esta \u00faltima tam\u00e9n utiliza implicitamente o concepto de \"carga\"). Estas propiedades formal\u00edzanse, as instruci\u00f3ns (como condicionais ) f\u00f3rmanse mediante elas e as declaraci\u00f3ns xuntas son a definici\u00f3n do termo.\nConsid\u00e9rese unha frase como \"Hai un electr\u00f3n no fregadeiro*\". Isto significa algo as\u00ed como: \"Existen algunhas propiedades \"P\"1 ,\u00a0\"P\"2 ,\u00a0...,\u00a0\"P\"\"n\" (unha por cada propiedade te\u00f3rica implicada na teor\u00eda cient\u00edfica, con 'electronidade' (que corresponde aproximadamente \u00e1 esencia dun electr\u00f3n inclu\u00eddo como \"P\"1) tal que... (unha afirmaci\u00f3n na teor\u00eda cient\u00edfica, pero con \"P\"1 .,\u00a0...,\u00a0\"P\"\"n\" substitu\u00edu os termos espec\u00edficos como 'carga', '\u00e9 un electr\u00f3n', etc. empregados pola teor\u00eda), e hai algo no vertedoiro que ten \"P\"1\".\nO proceso de conversi\u00f3n da forma narrativa dunha teor\u00eda cient\u00edfica en l\u00f3xica de segunda orde ch\u00e1mase comunmente \"ramsificaci\u00f3n\".\nExemplo: supo\u00f1amos que s\u00f3 hai tres principios na nosa teor\u00eda cient\u00edfica sobre os electr\u00f3ns (eses principios p\u00f3dense ver como afirmaci\u00f3ns que incl\u00faen as propiedades):\nA1. Os electr\u00f3ns (as cousas que te\u00f1en P1) te\u00f1en carga (P2).\nA2. As cousas con carga (P2) fan c\u00f3xegas.\nA3. Os electr\u00f3ns (as cousas que te\u00f1en P1) causan raios.\nAdemais, inclu\u00edmos a propiedade de \"electronidade\", como se indicou anteriormente, designada por \"P\"1, e a propiedade de \"carga\" designada por \"P\"2.\nEnt\u00f3n o significado dunha oraci\u00f3n como \"Te\u00f1o un electr\u00f3n no meu peto\" ramificase en:\n\"Hai propiedades \"P\"1 e \"P\"2 tales que (as cousas con \"P\"1 tam\u00e9n te\u00f1en \"P\"2, e as cousas con \"P\"2 fan c\u00f3xegas, e as cousas con \"P\"1 causan un raio, e hai unha cousa con \"P\"1 no meu peto). \" ( , que cita )"}
{"id": "602379", "revid": "111586", "url": "https://gl.wikipedia.org/wiki?curid=602379", "title": "M\u00e9todo de Ramsey\u2013Lewis", "text": ""}
{"id": "602380", "revid": "1131", "url": "https://gl.wikipedia.org/wiki?curid=602380", "title": "Leonardo Lemos", "text": ""}
{"id": "602383", "revid": "25871", "url": "https://gl.wikipedia.org/wiki?curid=602383", "title": "Emilia Rivadeneira", "text": "Emilia Rivadeneira Valencia, nada en Quito o 13 de novembro de 1839 e finada na mesma cidade o 8 de setembro de 1916, foi unha gravadora ecuatoriana.\nFoi a primeira muller que se dedicou ao gravado no seu pa\u00eds; retratou os personaxes m\u00e1is senlleiros da s\u00faa \u00e9poca, e dese\u00f1ou e gravou a primeira serie de selos postais ecuatorianos e a primeira moeda do sistema decimal.\nTraxectoria.\nEmilia Rivadeneira naceu no barrio de San Marcos, Quito, o 13 de novembro de 1839, filla de Dolores Valencia Vizca\u00edno e do tip\u00f3grafo e gravador Manuel Antonio Rivadeneira Heredia, de quen aprendeu desde nena a arte do gravado e o manexo do buril sobre diferentes materiais. Foi bautizada co nome de Mar\u00eda Benigna Emilia Martina.\nO seu primeiro traballo co\u00f1ecido rem\u00f3ntase a 1856 e tr\u00e1tase da representaci\u00f3n da imaxe da beata ecuatoriana Mariana de Jes\u00fas (1618-1645) inclu\u00edda nunha biograf\u00eda da virxe realizada por Jacinto Mor\u00e1n de Butr\u00f3n, cando Emilia ti\u00f1a soamente 17 anos.\nCara a 1912, elaborou outro gravado sobre o mesmo personaxe m\u00e1is estilizado, que se utilizou para conmemorar o terceiro centenario do seu nacemento, en 1918. Nesta segunda representaci\u00f3n de Mariana de Jes\u00fas, aparece nun segundo plano, como fondo, a Catedral de Quito e o Palacio de Carondelet.\nCo\u00f1\u00e9cese que o presidente do seu pa\u00eds Garc\u00eda Moreno foi o seu mecenas, e que Emilia lle dedicou cinco dos seus gravados. Tam\u00e9n se ocupou dos retratos doutros presidentes ecuatorianos de finais do s\u00e9culo XIX. Igualmente, creou imaxes de varias virxes de gran devoci\u00f3n no seu pa\u00eds e traballou nas representaci\u00f3ns de San Francisco de As\u00eds e de Santo Antonio de Padua, na imaxe do papa Le\u00f3n XIII e nos retratos de escritores da s\u00faa \u00e9poca.\nEn 1872, Rivadeneira foi representante do seu pa\u00eds na Exposici\u00f3n Nacional de Lima, Per\u00fa, con gravados e miniaturas sobre marfil. Igualmente, participou con gravados en aceiro na Exposici\u00f3n Mundial Colombina, celebrada en Chicago en 1893.\nE 1875 encargouse do gravado dos planos de Quito realizado por Juan Bautista Menten. As pranchas orixinais do segundo e do terceiro mapa cons\u00e9rvanse na mapoteca da Chancelar\u00eda de Ecuador. Tam\u00e9n colaborou no estudo de Enrique Vacas Galindo titulado \"Colecci\u00f3n de documentos sobre l\u00edmites ecuatoriano-peruanos\", que recolle senllos gravados seus, de 1902 e 1903, sobre mapas do Vicerreinado do Per\u00fa e da Real Audiencia de Quito, elaborados orixinariamente no s\u00e9culo XVIII.\nComo ilustradora, en 1876 colaborou coa publicaci\u00f3n peri\u00f3dica \"La Luci\u00e9rnaga\" no dese\u00f1o da s\u00faa cabeceira, e en 1883 o xornal de Quito \"Los Principios\" publicou varios dos seus gravados. Entre outros, fixo tam\u00e9n ilustraci\u00f3ns para un tratado de esgrima, dous libros de xastrar\u00eda.\nVida persoal.\nEmilia Rivadeneira viviu no barrio de San Marcos, en Quito. O 19 de xullo de 1863 casou con Pedro H\u00e9guy Wanderberg, con quen tivo unha filla, chamada Rosa Herminia.\nCara a 1893, co\u00f1\u00e9cese que viv\u00eda na r\u00faa Flores, no centro de Quito, e que al\u00ed impart\u00eda clases de gravado.\nO 8 de setembro de 1916 finou, aos 77 anos, como consecuencia dunha pneumon\u00eda.\nObra.\nAta 1887, asinou os seus traballos como Emilia Rivadeneira, mais a partir de xullo daquel ano cambiou a ortograf\u00eda do seu apelido a Ribadeneira, a\u00ednda que en varias das s\u00faas obras alternou tam\u00e9n o seu nome de casada, Emilia Rivadeneira de H\u00e9guy, con E. R. de H\u00e9guy ou simplemente as s\u00faas iniciais: E. R.\nMoeda de 5 francos.\nEn 1858 encomend\u00f3uselle a Rivadeneira \u2014que daquela ti\u00f1a s\u00f3 19 anos\u2014 o gravado da nova moeda de 5 francos que se cu\u00f1ou ese mesmo ano na Casa da Moeda de Quito, nun primeiro intento de decimalizar o sistema monetario de Ecuador. O historiador numism\u00e1tico Melvin Hoyos, no seu traballo de 1998 sobre a historia numism\u00e1tica ecuatoriana, fala as\u00ed deste traballo da gravadora:\nSelos postais.\nA Emilia Rivadeneira d\u00e9beselle tam\u00e9n o dese\u00f1o e o gravado da primeira serie de selos nacionais de Ecuador. O traballo levouse a cabo en 1864, en colaboraci\u00f3n co seu pai, Manuel Rivadeneira, grazas a un contrato asinado entre este e o Goberno presidido por Gabriel Garc\u00eda Moreno. En xaneiro de 1865 p\u00faxose en circulaci\u00f3n o selo azul (medio real) e os selos verdes e amarelos (un real), en tanto que o vermello de catro reais se emitiu a mediados de 1866.\nNo Museo Numism\u00e1tico do Banco Central de Ecuador exponse unha representaci\u00f3n desta primeira serie de selos ecuatorianos.\nNo \u00fanico escrito que se co\u00f1ece asinado por ela, Emilia Rivadeneira fai unha defensa do seu labor como gravadora dos selos ante o Goberno:\nHonras.\nNa s\u00faa memoria, unha r\u00faa do sur de Quito leva o seu nome. Ademais, o 19 de marzo de 2015 emitiuse un selo de 5 d\u00f3lares en conmemoraci\u00f3n do primeiro selo postal do Ecuador, que amosa un retrato de Emilia Rivadeneira. "}
{"id": "602384", "revid": "65337", "url": "https://gl.wikipedia.org/wiki?curid=602384", "title": "Emilia Ribadeneira", "text": ""}
{"id": "602385", "revid": "65337", "url": "https://gl.wikipedia.org/wiki?curid=602385", "title": "Ribadeneira", "text": "O apelido Ribadeneira, pode estar referido a:"}
{"id": "602386", "revid": "65337", "url": "https://gl.wikipedia.org/wiki?curid=602386", "title": "Rivadeneira", "text": ""}
{"id": "602387", "revid": "1131", "url": "https://gl.wikipedia.org/wiki?curid=602387", "title": "Club Nataci\u00f3n Galaico", "text": "O Club Nataci\u00f3n Galaico \u00e9 un club deportivo galego con base na cidade de Pontevedra no que se practica a nataci\u00f3n.\nHistoria.\nO club naceu no ver\u00e1n de 1994 cuns 30 nadadores, baixo a denominaci\u00f3n de Club Nataci\u00f3n Budo Pontevedra. Nos seus inicios, foi chamado as\u00ed por ser as instalaci\u00f3ns do ximnasio Budo, na avenida da Estaci\u00f3n, as primeiras en acoller o club, que sufrir\u00eda a falta de instalaci\u00f3ns adecuadas e a tam\u00e9n a falta de recursos econ\u00f3micos. A medida que o club foi crecendo, chegando a ter un n\u00famero aproximado de 300 nadadores por cada tempada, sentiuse cada vez m\u00e1is a necesidade de ter as s\u00faas propias instalaci\u00f3ns, polo que o dese\u00f1o dunha piscina ol\u00edmpica se converteu nun desexo de directivos, t\u00e9cnicos, nadadores e socios. Este cumpriuse coa apertura da [[piscina ol\u00edmpica do [[complexo deportivo R\u00edas do Sur]] en [[marzo]] de [[2006]], que se converteu no fogar do club. Ese mesmo ano creouse unha secci\u00f3n de [[nataci\u00f3n sincronizada]] co nome de Club Galaico Sincro, que no [[2008]] pasou a formar un club de seu.\nLogros.\nNo [[2000]] participou por primeira vez na Copa de Espa\u00f1a feminina, logrando as\u00ed a categor\u00eda nacional. Nas tempadas 2002-03, 2003-04 e 2004-05 o Club Nataci\u00f3n Galaico ga\u00f1ou todas as competici\u00f3ns oficiais en Galicia, sendo nomeado catro veces pola [[Xunta de Galicia]] \"mellor club Galego de nataci\u00f3n\u201d. O CN Galaico botou 5 tempadas na segunda divisi\u00f3n, seis na primeira e logrou o ascenso \u00e1 Divisi\u00f3n de Honor no [[2010]].\nO Galaico conta con campi\u00f3ns de Espa\u00f1a (Rub\u00e9n Fontenla, Iago Villaverde, Cristian Fern\u00e1ndez Nieto, Francisco \u00c1lvarez, [[Beatriz G\u00f3mez]], Tatiana Dom\u00ednguez e [[Paula Carballido]]) e internacionais co equipo espa\u00f1ol (Rub\u00e9n Fontenla, Nerea Rodi\u00f1o, Paula Carballido, Iria Garc\u00eda, Xenia Vilari\u00f1o, Itziar Aranguren e Beatriz G\u00f3mez). Tam\u00e9n conta cun medallista paral\u00edmpico, [[Sebasti\u00e1n Rodr\u00edguez Veloso|Chano Rodr\u00edguez]], e cunha participante ol\u00edmpica, Beatriz G\u00f3mez.\nNotas.\n[[Categor\u00eda:Deporte en Pontevedra]]\n[[Categor\u00eda:Clubs de nataci\u00f3n e w\u00e1ter-polo de Galicia]]\n[[Categor\u00eda:Deporte de Galicia sen imaxes]]"}
{"id": "602388", "revid": "89787", "url": "https://gl.wikipedia.org/wiki?curid=602388", "title": "Complexo deportivo R\u00edas do Sur", "text": "O Complexo deportivo R\u00edas do Sur \u00e9 un complexo deportivo situado en Pontemu\u00ed\u00f1os (Pontevedra), e que destaca por contar cunha das catro piscinas ol\u00edmpicas de Galicia xunto coa piscina municipal de Riazor (A Coru\u00f1a), a piscina ol\u00edmpica municipal de Lieiro (Cervo), e a piscina Rosario Due\u00f1as (Ourense).\nHistoria.\nA idea da creaci\u00f3n dunha piscina ol\u00edmpica na zona naceu da falta de espazo e recursos que experimentou o Club Nataci\u00f3n Galaico (fundado no 1994) a finais dos anos 1990, que por aquel ent\u00f3n estaba a crecer moito en tama\u00f1o e segu\u00eda tendo que utilizar as r\u00faas dispo\u00f1ibles nunha piscina de 25 metros dun ximnasio en Pontevedra chamado Gimnasio Budo.\nA conciencia da envergadura do proxecto levou a crear no ano 2000 a Asociaci\u00f3n de Amigos de la Piscina Ol\u00edmpica, composto por 150 asociados (a maior\u00eda familias). Esta asociaci\u00f3n xunto co Club Nataci\u00f3n Galaico e o Club Nataci\u00f3n R\u00edas Baixas (creado en 1996), que suman m\u00e1is de 350 nadadores, integran o padroado da Fundaci\u00f3n R\u00edas do Sur. O esforzo econ\u00f3mico da asociaci\u00f3n, a cesi\u00f3n de terreos polo Concello e o concurso econ\u00f3mico do Concello de Pontevedra, a Deputaci\u00f3n de Pontevedra, a Xunta de Galicia e o Consello Superior de Deportes promover\u00e1 a construci\u00f3n da piscina ol\u00edmpica coa colaboraci\u00f3n de Ence cedendo a enerx\u00eda calor\u00edfica.\nAs obras lev\u00e1ronse a cabo entre outubro de 2003 e 2005, e inaugurouse o 3 de marzo de 2006."}
{"id": "602389", "revid": "23204", "url": "https://gl.wikipedia.org/wiki?curid=602389", "title": "Nike (foguete)", "text": "Nike foi o nome dun modelo de foguete sonda estadounidense de propelente s\u00f3lido desenvolvido nos anos 1950. O Nike foi desenvolvido inicialmente como primeira etapa do m\u00edsil terra-aire Nike-Ajax para logo ser usado en solitario como foguete sonda, a\u00ednda que foi usado con m\u00e1is frecuencia como etapa doutros foguetes sonda."}
{"id": "602390", "revid": "111586", "url": "https://gl.wikipedia.org/wiki?curid=602390", "title": "Ximnasio (hom\u00f3nimos)", "text": "Un ximnasio \u00e9 un lugar que permite practicar deporte ou exercicio nunha zona pechada. Tam\u00e9n pode referirse a:"}
{"id": "602391", "revid": "4817", "url": "https://gl.wikipedia.org/wiki?curid=602391", "title": "Nike Apache", "text": "Nike Apache foi o nome dun modelo de foguete sonda estadounidense de propelente s\u00f3lido desenvolvido nos anos 1950 usando unha primeira etapa Nike e unha segunda Apache. Con 217 kN de pulo, pod\u00eda elevar 36 kg de carga \u00fatil a 200 km de altura. Foi un dos foguetes sonda m\u00e1is populares, con 893 lanzamentos no momento da s\u00faa posta fora de servizo."}
{"id": "602392", "revid": "25871", "url": "https://gl.wikipedia.org/wiki?curid=602392", "title": "Ximnasio (escola)", "text": "Un gymnasium ou ximnasio \u00e9 un tipo de escola secundaria que existe nalg\u00fans pa\u00edses. Por analox\u00eda, \"ximnasio\" tam\u00e9n se refire ao ensino que se realiza nos ximnasios. \nTerminolox\u00eda.\nNa antiga Grecia, o termo \"\u03b3\u03c5\u03bc\u03bd\u03ac\u03c3\u03b9\u03bf\u03bd\" [ \"gymnasion\" ] designaba o lugar para a educaci\u00f3n f\u00edsica e a educaci\u00f3n intelectual dos rapaces. Con esa \u00faltima acepci\u00f3n, o termo seguiu sendo moi utilizado nalgunhas linguas -como o alem\u00e1n- mentres que noutras linguas -como o portugu\u00e9s europeo e o galego, o termo \"ximnasio\" pasou a empregarse principalmente no sentido de actividade f\u00edsica ou educaci\u00f3n f\u00edsica. \nEtimolox\u00eda.\nDerivado do grego antigo \"\u03b3\u03c5\u03bc\u03bd\u03cc\u03c2\" (\"gymn\u00f3s\") que significa \"espido\", vinculado \u00e1 ra\u00edz indoeuropea *nouw (nu), alude \u00e1 pr\u00e1ctica de exercitarse sen roupa. O lat\u00edn adoptou a palabra grega, conservando as formas \"gymnasius\" e \"gymnasium\"\". A cultura romana, influenciada pola grega, tam\u00e9n valorizou o exercicio f\u00edsico, pero o contexto educativo do termo foi menos enfatizado. En pa\u00edses de tradici\u00f3n xerm\u00e1nica, como Alema\u00f1a, Austria ou Su\u00edza, esa palabra ref\u00edrese a un tipo de escola secundaria orientada \u00e1 preparaci\u00f3n dos estudantes para a educaci\u00f3n superior, mentres que no mundo de linguas rom\u00e1nicas se adoptaron maiormente termos como \"liceo\" e \"instituto\". \nPor\u00e9n, en alem\u00e1n, ingl\u00e9s e outras linguas, a mesma ra\u00edz tam\u00e9n derivou en termos vinculados ao deporte (\"gymnazein&gt;\" \"Gymnastik\", \"gym\" etc.).\nHistoria.\nNos pa\u00edses xerm\u00e1nicos, tradicionalmente, o ximnasio \u00e9 unha escola secundaria dedicada a preparar aos estudantes para ingresar nunha universidade, cunhas caracter\u00edsticas moi similares \u00e1s dos liceos tradicionais da Europa latina. Os ximnasios te\u00f1en a s\u00faa orixe na Reforma protestante que tivo lugar no s\u00e9culo XVI. O primeiro sistema de escolas que ofrecen educaci\u00f3n secundaria xurdiu en Saxonia en 1528, s\u00f3 para rapaces var\u00f3ns (o primeiro \"Gymnasium\" para mulleres en territorios da actual Alema\u00f1a foi fundado en 1893).\nSegundo o sistema educativo de estilo alem\u00e1n, os ximnasios est\u00e1n destinados a estudantes con maior vocaci\u00f3n acad\u00e9mica. Estes alumnos son seleccionados ao sa\u00edr da escola primaria, entre os 10 e os 13 anos, s\u00f3 os mellores poden acceder ao ximnasio.\nTradicionalmente, o ximnasio centrouse nas humanidades e nos estudos cl\u00e1sicos, co seu curr\u00edculo adoita inclu\u00edr o ensino do lat\u00edn e do grego antigo. Outros tipos de ensino secundario incl\u00faen as linguas modernas, a ciencia, a econom\u00eda e a tecnolox\u00eda\nAlg\u00fans outros pa\u00edses -a maior\u00eda deles do leste de Europa- introduciron o ximnasio nos seus sistemas educativos, pero con caracter\u00edsticas diferentes do \"Gymnasium\" xerm\u00e1nico. Estes ximnasios non corresponden a unha rama da educaci\u00f3n secundaria, sen\u00f3n a un nivel de estudos. Normalmente, o ximnasio constit\u00fae a primeira etapa da educaci\u00f3n secundaria (equivalente aproximadamente \u00e1 ESO, ou aos segundos ciclos de educaci\u00f3n b\u00e1sica no Brasil e educaci\u00f3n b\u00e1sica en Portugal), sendo o liceo a segunda etapa.\nNalg\u00fans pa\u00edses, tam\u00e9n existe un pro-ximnasio que constit\u00fae o ciclo preparatorio da educaci\u00f3n secundaria.\nXimnasio en varios pa\u00edses.\nAlema\u00f1a.\nEn Alema\u00f1a, o \"Gymnasium\" constit\u00fae unha das modalidades de educaci\u00f3n secundaria, xunto \u00e1 \"Realschule\" e a \"Hauptschule\".\nO ximnasio consid\u00e9rase unha modalidade de ensino moi elitista, onde normalmente s\u00f3 se permite o acceso ao alumnado m\u00e1is dotado intelectualmente. Na actualidade, de todos os estudantes que rematan a educaci\u00f3n secundaria, de media, s\u00f3 o 11% o fai polo \"Gymnasium\". No pasado, esta porcentaxe a\u00ednda era moito menor.\nEn comparaci\u00f3n con outras ramas da educaci\u00f3n secundaria dese\u00f1adas para constitu\u00edr o nivel final de ensinanza que deben cursar os seus estudantes, o ximnasio est\u00e1 dese\u00f1ado para preparar aos seus estudantes para o acceso \u00e1 educaci\u00f3n superior.\nNo ximnasio os estudantes cursan materias como alem\u00e1n, matem\u00e1ticas, f\u00edsica, qu\u00edmica, xeograf\u00eda, biolox\u00eda, artes, m\u00fasica, educaci\u00f3n f\u00edsica, relixi\u00f3n, historia e ciencias sociais. Tam\u00e9n deben estudar polo menos d\u00faas linguas estranxeiras, sendo as m\u00e1is com\u00fans o ingl\u00e9s, o lat\u00edn, o ruso, o franc\u00e9s e o castel\u00e1n.\nOs cursos 12 e 13 preparan aos estudantes para o Abitur, unha proba necesaria para acceder a unha universidade.\nBrasil.\nAt\u00e9 o 1975, no Brasil, o ximnasio (\"gin\u00e1sio\") era a etapa educativa que segu\u00eda ao ensino primario e preced\u00eda ao \"ensino m\u00e9dio\". Corresponden aos catro \u00faltimos cursos do actual \"ensino fundamental.\"\nPara acceder ao \"ensino ginasial\" era necesario facer unha proba de acceso despois de rematar a primaria. O ximnasio ti\u00f1a unha duraci\u00f3n de catro anos, tras os cales o alumno pod\u00eda acceder \u00e1 universidade (\"col\u00e9gio\" ou \"faculdade\"), que constitu\u00eda o terceiro ciclo de estudos.\nEn 1971, o \"gin\u00e1sio\" fusionouse coa educaci\u00f3n primaria, dando lugar ao ensino de 1\u00ba grau de primaria. Seguindo a \"Lei de Diretrizes e Bases da Educa\u00e7\u00e3o\" de 1996, a educaci\u00f3n primaria foi substitu\u00edda polo \"ensino fundamental\".\nPa\u00edses Baixos.\nNos Pa\u00edses Baixos, o ximnasio consta de seis anos nos que o estudante cursa as mesmas materias que en Alema\u00f1a, coa adici\u00f3n obrigatoria do grego antigo e do lat\u00edn.\nOutros pa\u00edses.\nAlg\u00fans dos outros pa\u00edses que integran o ximnasio nos seus sistemas educativos son: Austria (\"Gymnasium\"), Bulgaria (\"\u0413\u0438\u043c\u043d\u0430\u0437\u0438\u044f\"), Croacia (\"Gimnazija\"), Chipre (\"\u0393\u03c5\u03bc\u03bd\u03ac\u03c3\u03b9\u03bf\"), Dinamarca (\"Gymnasium\"), Estonia (Gymnasium), Grecia (\"\u0393\u03c5\u03bc\u03bd\u03ac\u03c3\u03b9\u03bf\"), Hungr\u00eda (\"Gimn\u00e1zium\"), Liechtenstein (\"Gymnasium\"), Lituania (\"Gimnazija\"), Polonia (\"Gimnazjum\"), Rep\u00fablica Checa (\"Gymn\u00e1zium\"), Roman\u00eda (\"Gimnaziu\"), Suecia (\"Gymnasium\") e Su\u00edza (\"Gymnasium\")."}
{"id": "602393", "revid": "4817", "url": "https://gl.wikipedia.org/wiki?curid=602393", "title": "Nike Asp", "text": "Nike Asp foi o nome dun modelo de foguete sonda estadounidense de propelente s\u00f3lido desenvolvido nos anos 1950 usando unha primeira etapa Nike e unha segunda Asp. Con 217 kN de pulo, pod\u00eda elevar 27 kg de carga \u00fatil a 260 km de altura. Pod\u00eda lanzarse tanto desde terra como desde barcos. Foi usado principalmente pola Forza A\u00e9rea dos Estados Unidos, mentres que os derradeiros foron usados pola NASA."}
{"id": "602394", "revid": "4817", "url": "https://gl.wikipedia.org/wiki?curid=602394", "title": "Nike Cajun", "text": "Nike Cajun foi o nome dun modelo de foguete sonda estadounidense de propelente s\u00f3lido desenvolvido nos anos 1950 usando unha primeira etapa Nike e unha segunda Cajun. Con 246 kN de pulo, pod\u00eda elevar 23 kg de carga \u00fatil a 120 km de altura. Foi lanzado 761 veces, facendo del un dos foguetes sonda m\u00e1is usados do mundo."}
{"id": "602395", "revid": "23204", "url": "https://gl.wikipedia.org/wiki?curid=602395", "title": "Nike Deacon", "text": "Nike Deacon foi o nome dun modelo de foguete sonda estadounidense de propelente s\u00f3lido desenvolvido nos anos 1950 usando unha primeira etapa Nike e unha segunda Deacon. Con 217 kN de pulo, pod\u00eda elevar 23 kg de carga \u00fatil a 160 km de altura. Foi lanzado 18 veces para facer estudos de densidade da atmosfera superior, sondaxes atmosf\u00e9ricas e estudos de transferencia de calor."}
{"id": "602396", "revid": "4817", "url": "https://gl.wikipedia.org/wiki?curid=602396", "title": "Nike Hydac", "text": "Nike Hydac foi o nome dun modelo de foguete sonda estadounidense de propelente s\u00f3lido desenvolvido nos anos 1960 usando unha primeira etapa Nike e unha segunda Hydac. Con 217 kN de pulo, pod\u00eda chegar aos 150 km de altura. Foi lanzado 105 veces entre 1966 e 1983."}
{"id": "602397", "revid": "4817", "url": "https://gl.wikipedia.org/wiki?curid=602397", "title": "Nike Iroquois", "text": "Nike Iroquois, tam\u00e9n co\u00f1ecido como Niro, foi o nome dun modelo de foguete sonda estadounidense de propelente s\u00f3lido desenvolvido nos anos 1960 usando unha primeira etapa Nike e unha segunda Iroquois. Con 217 kN de pulo, pod\u00eda elevar 18 kg de carga \u00fatil a 290 km de altura. Foi lanzado 207 veces para facer estudos da atmosfera superior."}
{"id": "602398", "revid": "27155", "url": "https://gl.wikipedia.org/wiki?curid=602398", "title": "Bacteroidota", "text": ""}
{"id": "602399", "revid": "111586", "url": "https://gl.wikipedia.org/wiki?curid=602399", "title": "Robert de Torigni", "text": "Robert de Torigni, ou \u00e1s veces de Thorigny (\"Robertus de Torigneio\"), nado en Torigni-sur-Vire cara a 1110 e finado o 24 de xu\u00f1o de 1186 foi un cronista normando, d\u00e9cimo sexto abade do Mont Saint-Michel, de 1154 a 1186, gran construtor, diplom\u00e1tico, historiador e conselleiro privado de Henrique II de Inglaterra.\nTraxectoria.\nOrixinario de Torigni-sur-Vire, Robert, nacido en 1106, foi segundo T. El Roy fillo de Tedu\u00ed e In\u00e9s, se\u00f1ores de Torigni.\nIngresou na abad\u00eda de Bec (Notre-Dame du Bec) en 1128, baixo o mandato do abade Bos\u00f3. Robert probabelmente converteuse no seu prior en 1149.\nFoi elixido abade de Mont-Saint-Michel o 27 de maio de 1154. Foi confirmado o 24 de xu\u00f1o e bendicido o 22 de xullo por Hugo de Amiens, arcebispo de Rouen, axudante de Herbert, bispo de Avranches, Gerard, bispo de S\u00e9es, Roger de Bailleul, abade de Bec, Michel, abade de Pr\u00e9aux e Hugo. abade de Saint-Sauveur-le-Vicomte.\nRealizou varias obras importantes na abad\u00eda de Mont Saint Michel, constru\u00edndo entre outras as d\u00faas torres occidentais e o edificio sur que incl\u00fae a pousada e a enfermer\u00eda.\nO 29 de setembro de 1158, Henrique II de Inglaterra asistiu a misa e comeu no refectorio dos monxes cos seus bar\u00f3ns, de regreso de Avranches onde recibira a submisi\u00f3n de Conan de Breta\u00f1a. O 23 de novembro seguinte, os reis Lu\u00eds VII de Francia e Henrique II asistiron \u00e1 misa para selar a s\u00faa reconciliaci\u00f3n.\nEstivo en Domfront en 1161 para o bautismo de Leonor de Inglaterra, filla de Henrique II e Leonor de Aquitania, con Achard de Saint-Victor, padri\u00f1o do bautismo.\nRoberto converteuse en casteleiro de Pontorson en xaneiro de 1162. Estivo presente en 1163 no Concilio de Tours convidado polo papa Alexandre III. Os bens da abad\u00eda en Breta\u00f1a foron confirmados o 30 de setembro de 1164 por Estevo, bispo de Rennes. Presidiu en Rennes en maio de 1169 a cerimonia de investidura de Godofredo II Plantagenet, novo duque de Breta\u00f1a, con Esteve de Falgueres, bispo de Rennes e Alberte, bispo de Saint-Malo.\nParticipou o 11 de novembro de 1177 con Henrique, bispo de Bayeux e Ricardo, bispo de Avranches, na elecci\u00f3n de Roland, decano de Avranches para o arcebispado de Dol.\nFoi enterrado baixo a actual porta lateral da igrexa, no lado da ep\u00edstola; a s\u00faa tumba foi atopada en 1875 por \u00c9douard Assaonar.\nCronista.\nRobert de Torigni tam\u00e9n foi un gran lector de obras relixiosas e profanas. Como prior e abade, estivo m\u00e1is implicado no mundo secular que Orderic Vital e Guillerme de Jumi\u00e8ges, os dous coautores da \"Gesta Normannorum Ducum\". O primeiro traballo substancial de Robert de Torigni foi a revisi\u00f3n da \"Gesta Normannorum Ducum\" que data de 1139. Foi autor de ap\u00e9ndices e anexos \u00e1 cr\u00f3nica de Sigibert de Gembloux que abrangue o per\u00edodo de 385 a 1100. A \"Gesta Normannorum Ducum\" \u00e9 unha continuaci\u00f3n de Sigibert que se estende de 1100 a 1186. Esta obra \u00e9 de interese para a historia de 1154 a 1170.\nGaliza nas cr\u00f3nicas de Robert de Torigni.\nNa obra de Robert de Torigni son mencionados os reis de \"Galicia\", por\u00e9n non se refire aos soberanos galegos de Galiza-Le\u00f3n, sen\u00f3n aos monarcas do reino de Portugal. Esa identificaci\u00f3n, por\u00e9n, non se d\u00e1 co rei Afonso VII, a quen chama \"emperador\", como noutras cr\u00f3nicas ultrapirenaicas contempor\u00e1neas, como os \"Annales Cambriae\"."}
{"id": "602408", "revid": "111586", "url": "https://gl.wikipedia.org/wiki?curid=602408", "title": "Teorema de Bell", "text": "O teorema de Bell establece que non existe unha teor\u00eda de f\u00edsica local baseada en variables ocultas que poida coincidir coas predici\u00f3ns da mec\u00e1nica cu\u00e1ntica.\nDesenvolvido por John Stewart Bell, consid\u00e9rase unha importante contribuci\u00f3n a favor da mec\u00e1nica cu\u00e1ntica, en particular do seu car\u00e1cter contraintuitivo no rexeitamento da localidade, tocando cuesti\u00f3ns fundamentais para a filosof\u00eda da f\u00edsica moderna.\nFundamentos.\nO artigo de 1964 que exp\u00f3n o teorema tit\u00falase \"Sobre o paradoxo de Einstein-Podolsky-Rosen\". O paradoxo de Einstein-Podolsky-Rosen (paradoxo EPR) \u00e9 un experimento mental que en 1935, asumindo un realismo local v\u00e1lido, \u00e9 dicir, as noci\u00f3ns intuitivas de que os par\u00e1metros das part\u00edculas te\u00f1en valores definidos independentemente do acto de observaci\u00f3n e que os efectos f\u00edsicos te\u00f1en un velocidade de propagaci\u00f3n finita, destacou o car\u00e1cter non local da mec\u00e1nica cu\u00e1ntica na s\u00faa interpretaci\u00f3n ortodoxa, \u00e9 dicir, o fen\u00f3meno do entrelazamento, xulg\u00e1ndoo incompatible coa realidade f\u00edsica (de a\u00ed o paradoxo) e conclu\u00edndo pola incompletitude da teor\u00eda, \u00e9 dicir, pola presenza de variables ocultas.\nAo adaptar o paradoxo EPR seguindo a versi\u00f3n de David Bohm e Yakir Aharonov, que incorpora medidas de esp\u00edn en \u00e1ngulos intermedios en contraste cos \u00e1ngulos ortogonais na estimaci\u00f3n de probabilidade, combinando as\u00ed varias variables, Bell demostrou que a condici\u00f3n do realismo local imp\u00f3n algunhas restrici\u00f3ns \u00e1s correlaci\u00f3ns estat\u00edsticas previstas pola mec\u00e1nica cu\u00e1ntica entre medici\u00f3ns sobre part\u00edculas consideradas entrelazadas. Segue que a mec\u00e1nica cu\u00e1ntica \u00e9 intrinsecamente non local, xa que non pode conter variables ocultas locais que modifiquen esta caracter\u00edstica, e debe ser aceptada como tal, ou rexeitada. Pola contra, as predici\u00f3ns en total acordo coa teor\u00eda cu\u00e1ntica implicar\u00edan a elecci\u00f3n entre realismo e localidade. O teorema, de feito, non excl\u00fae variables ocultas non locais que preservan o principio de realidade, mentres que a alternativa ser\u00eda a renuncia radical a calquera realidade f\u00edsica obxectiva, que por\u00e9n cuestionar\u00eda o principio de causalidade.\nVerificaci\u00f3n experimental.\nAs restrici\u00f3ns estat\u00edsticas destacadas polo teorema, expresadas matematicamente por relaci\u00f3ns de desigualdade chamadas \"desigualdades de Bell\", permiten, como suxire o propio Bell, unha comprobaci\u00f3n experimental a trav\u00e9s de medidas da polarizaci\u00f3n de fot\u00f3ns. Os experimentos realizados nos anos oitenta e noventa indicaron con alta probabilidade que as desigualdades de Bell son violadas. Experimentos adicionais realizados no 2015 por diferentes grupos independentes conseguiron cumprir plenamente as condici\u00f3ns te\u00f3ricas previstas e proporcionar resultados conclusivos, fornecendo unha proba emp\u00edrica contra o realismo local e demostrando que, as consideradas polo paradoxo EPR como \"aterradoras acci\u00f3ns a distancia\", son reais. Estes experimentos son considerados unha proba adicional a favor da mec\u00e1nica cu\u00e1ntica e demostran que o principio de localidade debe ser abandonado, mesmo na hip\u00f3tese da existencia de variables ocultas.\nOs principios da relatividade especial est\u00e1n salvados polo teorema da non comunicaci\u00f3n, que implica que os observadores non poden usar efectos cu\u00e1nticos para comunicar informaci\u00f3n m\u00e1is r\u00e1pido que a velocidade da luz."}
{"id": "602409", "revid": "23204", "url": "https://gl.wikipedia.org/wiki?curid=602409", "title": "Caligrama", "text": "Un caligrama \u00e9 un conxunto de palabras dispostas de tal xeito que forman unha imaxe relacionada tematicamente. Pode ser un poema, unha frase, unha parte da escritura ou unha soa palabra; a disposici\u00f3n visual pode depender dun certo uso da tipograf\u00eda, da caligraf\u00eda ou xestualidade da escritura a man, por exemplo ao longo de li\u00f1as de texto non paralelas e curvas, ou en par\u00e1grafos con forma. A imaxe creada polas palabras ilustra o texto expresando visualmente o que di, ou algo estreitamente asociado; tam\u00e9n pode, a prop\u00f3sito, mostrar algo contraditorio co texto ou ser enganoso, ou pode achegar pensamentos e significados adicionais ao texto.\nAlg\u00fans exemplos de autores.\nGuillaume Apollinaire foi escritor de caligramas e autor dun libro de poemas chamado \"Calligrammes\".\nBlaise Cendrars, contempor\u00e1neo de Apollinaire, tam\u00e9n explorou a poes\u00eda visual.\nVicente Huidobro: Poeta chileno que desenvolveu caligramas como parte do seu movemento creacionista.\nManuel Antonio, poeta galego das vangardas da xeraci\u00f3n de 1925, af\u00edn ao creacionismo, tam\u00e9n foi un profuso creador de caligramas.\nE. E. Cummings, co\u00f1ecido pola s\u00faa poes\u00eda non convencional en canto a formato e gram\u00e1tica, tam\u00e9n experimentou con poes\u00eda visual.\nDylan Thomas. O poeta gal\u00e9s experimentou ocasionalmente con disposici\u00f3ns visuais nos seus poemas.\nAugusto de Campos e Haroldo de Campos: Ambos irm\u00e1ns, foron poetas brasileiros asociados ao movemento da poes\u00eda concreta, que ten moito en com\u00fan co caligrama.\nIan Hamilton Finlay: Artista e poeta escoc\u00e9s que combinou poes\u00eda, explorando tam\u00e9n a poes\u00eda concreta nada no Brasil, con escultura e xardiner\u00eda, creando composici\u00f3ns visuais.\nMary Ellen Solt: Esta poeta americana foi co\u00f1ecida polos seus caligramas, especialmente por poes\u00edas que tomaban a forma de flores.\nJos\u00e9 Juan Tablada escribiu un libro de caligramas en castel\u00e1n titulado \"\"Li-Po y otros poemas\".\"\nEmmett Williams, artista e poeta asociado ao movemento Fluxus, creou poes\u00eda visual que xoga coa forma e o significado.\nEduardo Scala, \u00e9 un artista pl\u00e1stico e poeta contempor\u00e1neo que se mergullou na creaci\u00f3n de caligramas explorando a relaci\u00f3n das artes e a ling\u00fc\u00edstica. "}
{"id": "602410", "revid": "65337", "url": "https://gl.wikipedia.org/wiki?curid=602410", "title": "Moeda de 5 francos ecuatorianos", "text": "A moeda de 5 francos ecuatorianos \u00e9 unha moeda de prata cu\u00f1ada en 1858 con ese valor facial na Casa da Moeda de Quito, nun intento de establecer en Ecuador un sistema monetario decimal, inspirado no franco franc\u00e9s.\nO dese\u00f1o e o gravado da moeda \u00e9 obra da gravadora ecuatoriana Emilia Rivadeneira.\nHistoria.\nEn 1856, o Congreso da Rep\u00fablica de Ecuador aprobou unha lei de reforma monetaria mediante a cal se institu\u00eda en todo o territorio un \u00fanico sistema monetario, baseado no sistema decimal e tomando como modelo o franco franc\u00e9s, co que se deixaba atr\u00e1s o anterior sistema octal do real ecuatoriano, herdado da \u00e9poca espa\u00f1ola.\nO dese\u00f1o encarg\u00f3uselle a Emilia Rivadeneira, considerada na \u00e9poca como a mellor gravadora de Ecuador e autora tam\u00e9n, anos m\u00e1is tarde, da primeira serie de selos postais do pa\u00eds.\nEn 1858 iniciouse a cu\u00f1axe da nova moeda. Para a s\u00faa produci\u00f3n fund\u00edronse numerosas moedas de prata de \u00e9pocas anteriores que estaban en circulaci\u00f3n, a maior\u00eda da \u00e9poca colonial, mais este esforzo non foi suficiente para satisfacer a demanda inicial. Con todo, a moeda p\u00faxose axi\u00f1a en circulaci\u00f3n, entre xullo e agosto dese mesmo ano, a\u00ednda que s\u00f3 estivo en uso ata 1861, xa que a poboaci\u00f3n non se afixo a un sistema que consideraba alleo e confuso.\nA reconversi\u00f3n do sistema octal ao decimal implicaba que o anterior peso, de 8 reais, se substituir\u00eda pola nova moeda de 5 francos, de dez reais ou cen centavos. Coa finalidade de retirar da circulaci\u00f3n as moedas predecimais, estableceuse unha relaci\u00f3n de cambio dun franco por cada dous reais. Isto provocou que a poboaci\u00f3n non aceptase de bo grado entregar dez reais por unha moeda dun peso de prata, cando normalmente entregaba oito.\nLogo do fracaso desta primeira iniciativa, a definitiva adopci\u00f3n do sistema decimal na moeda do pa\u00eds non se produciu ata 1884, coa adopci\u00f3n do sucre como moeda nacional.\nO mesmo decreto polo que se autorizaba a emisi\u00f3n desta moeda prev\u00eda tam\u00e9n a emisi\u00f3n de moeda fraccionaria en cobre, de cuxa cu\u00f1axe deber\u00eda encargarse a Casa da Moeda de Filadelfia, mais esta disposici\u00f3n non chegou a entrar en vigor.\nUn dos escasos exemplares conservados forma parte da colecci\u00f3n do Museo Numism\u00e1tico do Banco Central de Ecuador.\nO prezo que acada esta moeda no mercado do coleccionismo oscila entre os 250 euros nunha conservaci\u00f3n m\u00ednima para considerarse coleccionable e arredor de 3.000 euros en condici\u00f3ns de conservaci\u00f3n extraordinarias.\nDese\u00f1o.\nAnverso.\nO anverso da moeda est\u00e1 caracterizado por unha representaci\u00f3n do busto da deusa Ceres ollando cara \u00e1 esquerda, co barrete frixio da liberdade e cabelo longo e rizo. Por baixo do truncamento do busto aparecen as iniciais da gravadora \"E. R.\".\nArredor do busto despr\u00e9gase a lenda EL PODER EN LA CONSTITUCI\u00d3N, coa data 1858 no exergo e a indicaci\u00f3n da pureza da prata: \"0, 900 M.\" (900 mil\u00e9simas).\nReverso.\nO reverso est\u00e1 presidido polo terceiro escudo de armas de Ecuador, adoptado o 6 de novembro de 1845, flanqueado a ambos os lados pola expresi\u00f3n do valor facial \"5 F\" (5 francos). A lenda \u00e9 REPUBLICA DEL ECUADOR, e no exergo ind\u00edcase QUITO como marca de ceca e as iniciais do ensaiador do metal \"G. J.\" (Guillermo Jamesson) na casa da moeda.\nValoraci\u00f3n do dese\u00f1o.\nO traballo de Emilia Rivadeneira no dese\u00f1o da moeda de 5 francos ecuatorianos foi comunmente eloxiado pola cr\u00edtica. O historiador numism\u00e1tico Melvin Hoyos, no seu traballo de 1998 sobre a historia numism\u00e1tica ecuatoriana, fala as\u00ed desta obra da gravadora:\nPola s\u00faa banda, Ramiro Reyes escribe o seguinte acerca desta moeda, no seu traballo de 2013 sobre a historia do coleccionismo da moeda ecuatoriana:"}
{"id": "602411", "revid": "65337", "url": "https://gl.wikipedia.org/wiki?curid=602411", "title": "Franco ecuatoriano", "text": ""}
{"id": "602412", "revid": "65337", "url": "https://gl.wikipedia.org/wiki?curid=602412", "title": "Moeda de cinco francos ecuatorianos", "text": ""}
{"id": "602415", "revid": "65337", "url": "https://gl.wikipedia.org/wiki?curid=602415", "title": "Real ecuatoriano", "text": "O real ecuatoriano foi a moeda de curso legal en Ecuador desde 1833 ata 1871, cando foi substitu\u00edda polo peso ecuatoriano.\nHistoria.\nAta 1822, a moeda habitual no territorio do actual Ecuador era o real colonial espa\u00f1ol, que foi substitu\u00eddo polo real colombiano, durante a \u00e9poca da Gran Colombia. O Ecuador independente presentou o seu propio real en 1833, cunha correspondencia de 1 a 1 con respecto ao anterior real colombiano. \nEn 1856 fixouse unha taxa de cambio fixa co franco franc\u00e9s, de xeito que 8 reais equival\u00edan a 5 francos (1 real = 62 c\u00e9ntimos e medio). A partir desta vinculaci\u00f3n co franco, en 1858 emitiuse unha moeda de prata co valor de 5 francos ecuatorianos, equivalente aos 8 reais, na procura de establecer un sistema decimal, a\u00ednda que o seu uso efectivo non se estendeu m\u00e1is al\u00e1 de 1861.\nDesde 1862, os bancos comerciais comezaron a emitir o seu papel moeda tanto en pesos como en reais, ata que que finalmente, en 1871, o real foi substitu\u00eddo polo peso ecuatoriano, cunha taxa de cambio de 8 reais = 1 peso.\nMoedas.\nA serie de moedas do real ecuatoriano foi cu\u00f1ada na Casa da Moeda de Quito, en prata con valores faciais de \u00bc, \u00bd, 1, 2, 4 e 8 reais; e en ouro con valores de 1, 2, 4 e 8 escudos (1 escudo = 16 reais). \nEn 1862 deixaron de cu\u00f1arse moedas expresadas en reais, a\u00ednda que se mantiveron na circulaci\u00f3n ata 1871."}
{"id": "602416", "revid": "65337", "url": "https://gl.wikipedia.org/wiki?curid=602416", "title": "Real de Ecuador", "text": ""}
{"id": "602418", "revid": "23204", "url": "https://gl.wikipedia.org/wiki?curid=602418", "title": "Biorno Costado de Ferro", "text": "Biorno Costado de Ferro (en dinamarqu\u00e9s: \"Bj\u00f8rn Jernside\"; en sueco: \"Bj\u00f6rn J\u00e4rnsida\"; en n\u00f3rdico antigo: \"Bj\u01ebrn J\u00e1rns\u00ed\u00f0a\"; en lat\u00edn: \"Biornus\", \"Bier Costae ferreae\") foi un xefe viquingo semilendario, de orixe dinamarquesa, que teria vivido no s\u00e9culo IX. Segundo a lenda, o alcume \"J\u00e4rnsida\" (\"Costado de Ferro\") foille atribu\u00edda pola s\u00faa invulnerabilidade, despois de que a s\u00faa nai lle dera unha ap\u00f3cema m\u00e1xica.\nSegundo a \"Saga de Herv\u00f6r\" e a \"Saga de Ragnar Lodbrok\", Biorno ter\u00eda sido un dos catro fillos de Ragnar Lodbrok con Aslauga, tendo herdado o dom\u00ednio de \"Svitjod\", embri\u00f3n da futura Suecia. Dise que foi o primeiro soberano da Casa de Muns\u00f6.\nBiorno comandou unha expedici\u00f3n viquinga de pillaxe no s\u00e9culo IX \u00e1 rexi\u00f3n do r\u00edo Sena na Francia, e m\u00e1is tarde, xunto aos seus irm\u00e1ns, \u00e1 pen\u00ednsula, ao sur de Francia e a Italia. Participou igualmente en expedici\u00f3ns de conquista en Inglaterra. Regresado a Escandinavia, viviu o resto dos seus d\u00edas como un home rico. Segundo a lenda, est\u00e1 sepultado nun mont\u00edculo, chamado \"t\u00famulo de Biorno Costado de Ferro\" (\"Bj\u00f6rn J\u00e4rnsidas h\u00f6g\"), con 5 m de alto e 20 m de largo, encontrado no s\u00e9culo XVIII na illa de Muns\u00f6 por uns anticu\u00e1rios. Na cima dese mont\u00edculo, est\u00e1n os restos dunha pedra r\u00fanica catalogada como U 13."}
{"id": "602419", "revid": "111586", "url": "https://gl.wikipedia.org/wiki?curid=602419", "title": "Galer\u00eda de arte", "text": "A galer\u00eda de arte \u00e9 un espazo arquitect\u00f3nico que exhibe e comercializa obras de arte. Os espazos def\u00ednense para proporcionar seguridade e unha correcta apreciaci\u00f3n dos obxectos expostos, tendo en conta a posici\u00f3n, a iluminaci\u00f3n e a posibilidade de distancia e movemento do espectador. Estes espazos est\u00e1n destinados \u00e1 pintura, escultura, instalaci\u00f3ns e todas as formas de expresi\u00f3n das artes pl\u00e1sticas.\nRelaci\u00f3n cos museos.\nAs galer\u00edas de arte poden formar parte dos museos de arte como un dos seus equipamentos ou departamentos, e ademais, con independencia das instituci\u00f3ns, poden constitu\u00edrse como establecementos privados de venda de obras e, neste caso, moitas veces poden non ter colecci\u00f3n permanente propia. Por\u00e9n, seguindo unha vella tradici\u00f3n, moitos museos de arte tam\u00e9n se chaman galer\u00edas, como a \"Gem\u00e4ldegalerie\" en Alema\u00f1a e a National Gallery en Londres, Inglaterra, ou Edimburgo, Escocia."}
{"id": "602420", "revid": "27155", "url": "https://gl.wikipedia.org/wiki?curid=602420", "title": "Resistencia a praguicidas", "text": ""}
{"id": "602424", "revid": "7523", "url": "https://gl.wikipedia.org/wiki?curid=602424", "title": "Frank Kaminsky", "text": "Francis Stanley Kaminsky III, nado o 4 de abril de 1993 en Winfield, Illinois, \u00e9 un xogador profesional estadounidense de baloncesto que xoga no KK Partizan serbio. Con 1,96 metros de estatura xoga nas posici\u00f3ns de pivote e ala-pivote.\nTraxectoria profesional.\nO 25 de xu\u00f1o de 2015, Kaminsky foi seleccionado na 9\u00aa posici\u00f3n do Draft da NBA de 2015 polos Charlotte Hornets.\nO 17 de xu\u00f1o de 2019, Kaminsky asinou un contrato por dous anos cos Phoenix Suns. O 4 de agosto de 2021, asinou de novo cos Suns, desta vez por un ano.\nO 12 de xullo de 2022, Kaminsky acordou un contrato dun ano cos Atlanta Hawks.\nO 9 de febreiro de 2023, os Hawks traspasaron a Kaminsky xunto a Justin Holiday e d\u00faas futuras elecci\u00f3ns do Draft \u00f3s Houston Rockets, a cambio de Bruno Fernando e Garrison Matthews.\nO 17 de agosto de 2023, Kaminsky asinou co KK Partizan serbio."}
{"id": "602425", "revid": "7523", "url": "https://gl.wikipedia.org/wiki?curid=602425", "title": "Beqa Burjanadze", "text": ""}
{"id": "602426", "revid": "27155", "url": "https://gl.wikipedia.org/wiki?curid=602426", "title": "Butanol", "text": "O butanol (tam\u00e9n chamado alcohol but\u00edlico) \u00e9 un alcohol de catro carbonos coa f\u00f3rmula C4H9OH, que pode aparecer en cinco estruturas is\u00f3meras (catro delas is\u00f3meros estruturais), que van desde un alcohol primario de cadea recta ata un alcohol terciario de cadea ramificada; todos os cales est\u00e1n formados por un grupo butilo ou isobutilo ligado ao grupo hidroxilo (\u00e1s veces representado como BuOH, n\"-BuOH, i\"-BuOH, e \"t\"-BuOH). Estes son: \"n\"-butanol, estereois\u00f3meros R e S no carbono 2 do \"sec\"-butanol, isobutanol e \"ter\"-butanol. O butanol \u00e9 utilizado principalmente como solvente e como intermediario na s\u00edntese qu\u00edmica, e pode utilizarse como combustible. O butanol producido bioloxicamente denom\u00ednase biobutanol, que pode ser \"n\"-butanol ou isobutanol.\nIs\u00f3meros.\nO termo non modificado \"butanol\" xeralmente ref\u00edrese ao is\u00f3mero de cadea recta co grupo funcional alcohol no carbono terminal, que tam\u00e9n se chama \"n\"-butanol ou 1-butanol. O is\u00f3mero de cadea recta co grupo alcohol no carbono interno \u00e9 o \"sec\"-butanol ou 2-butanol (pode ser R ou S). O is\u00f3mero ramificado co grupo alcohol no carbono terminal \u00e9 o isobutanol ou 2-metil-1-propanol, e o is\u00f3mero ramificado co grupo alcohol no carbono interno \u00e9 o \"ter\"-butanol ou 2-metil-2-propanol.\nOs is\u00f3meros do butanol te\u00f1en diferentes puntos de fusi\u00f3n e ebulici\u00f3n. O \"n\"-butanol e o isobutanol te\u00f1en unha solubilidade limitada, o \"sec\"-butanol ten unha solubilidade substancialmente maior, mentres que o \"ter\"-butanol \u00e9 miscible en auga. O grupo hidroxilo fai que a mol\u00e9cula sexa polar, promovendo a s\u00faa solubilidade en auga, mentres que a cadea hidrocarbonada m\u00e1is longa modera a polaridade e reduce a solubilidade.\nToxicidade.\nO butanol presenta unha toxicidade de baixa orde en experimentos dunha soa dose con animais de laboratorio. e consid\u00e9rase suficientemente seguro para o seu uso en cosm\u00e9ticos. Unha sobreexposici\u00f3n breve repetida da pel pode orixinar depresi\u00f3n do sistema nervioso cental, igual que outros alcohois de cadea curta. A exposici\u00f3n pode tam\u00e9n causar irritaci\u00f3ns graves nos ollos e irritaci\u00f3n moderada na pel. Os principais perigos son a exposici\u00f3n prolongada aos vapares do alcohol. En casos extremos isto incl\u00fae a supresi\u00f3n do sistema nervioso central e mesmo a morte. Na maior\u00eda das circunstancias, o butanol metabol\u00edzase rapidamente a di\u00f3xido de carbono. Non se mostrou que cause xenotoxicidade (danos ao ADN) ou cancro.\nUsos.\nUsos primarios.\nO butanol util\u00edzase como solvente para unha ampla variedade de procesos qu\u00edmicos e t\u00e9xtiles, en s\u00edntese org\u00e1nica, e como intermediario qu\u00edmico. Tam\u00e9n se usa como diluente de pinturas e un solvente noutras aplicaci\u00f3ns de recubrimento nas que nas que \u00e9 preferible un solvente latente que se evapore de forma relativamente lenta, como nos vernices e esmaltes que secan ao aire. \u00c9 utilizado tam\u00e9n como compo\u00f1ente de flu\u00eddos hidr\u00e1ulicos e l\u00edquidos de freos.\nUnha soluci\u00f3n de butanol ao 50% en auga leva utiliz\u00e1ndose desde o s\u00e9culo XX para retardar o secado do xeso (estuco) h\u00famido en pinturas ao fresco. A soluci\u00f3n asp\u00e9rxese xeralmente sobre o xeso despois de que este se aplica coa paleta e al\u00edsase e isto ampl\u00eda ata 18 horas o per\u00edodo de traballo sobre o fresco no que se pode pintar antes de que seque.\nO butanol util\u00edzase na s\u00edntese de 2-butoxietanol. Unha importante aplicaci\u00f3n do butanol \u00e9 como reactivo co \u00e1cido acr\u00edlico para producir butil acrilato, un ingrediente primario da pintura acr\u00edlica baseada na auga.\nTam\u00e9n se usa como base para perfumes, pero por si mesmo ten un forte aroma alcoh\u00f3lico.\nOs sales de butanol son intermediarios qu\u00edmicos; por exemplo, os sales de metal alcalino do \"ter\"-butanol son o \"ter\"-butoxidos.\nUso recreativo.\nO 2-metil-2-butanol \u00e9 un depresor do sistema nervioso central cun efecto similar despois da inxesti\u00f3n de etanol. Document\u00e1ronse casos que demostran o seu potencial abuso.\nBiobutanol.\nO butanol (\"n\"-butanol ou isobutanol) \u00e9 un posible biocombustible (combustible butanol). O butanol a unha concentraci\u00f3n do 85% pode utilizarse en coches dese\u00f1ados para a gasolina sen ter que facer ning\u00fan cambio no motor (a diferenza do etanol ao 85%), e cont\u00e9n m\u00e1is enerx\u00eda por volume que o etanol e case tanta coma a gasolina, e un veh\u00edculo que use butanol ten un consumo de combustible m\u00e1is comparable ao da gasolina que ao do etanol. O butanol pode tam\u00e9n engadirse ao gasoil para di\u00e9sel para reducir as emisi\u00f3ns de feluxe. Microorgasnismos fotoaut\u00f3trofos, como as cianobacterias, poden ser transformados por enxe\u00f1ar\u00eda xen\u00e9tica para producir 1-butanol indirectamente a partir de CO2 e auga.\nProduci\u00f3n.\nDesde a d\u00e9cada de 1950, en pa\u00edses como os Estados Unidos, a maior\u00eda do butanol prod\u00facese comercialmente a partir de combustibles f\u00f3siles. O proceso m\u00e1is com\u00fan empeza co propeno (propileno), o cal som\u00e9tese a unha reacci\u00f3n de hidroformilaci\u00f3n para formar butanal, o cal despois se reduce con hidr\u00f3xeno a 1-butanol e/ou 2-butanol. O \"ter\"-butanol derivase do isobutano como un coproduto da produci\u00f3n de \u00f3xido de propileno.\nO butanol pode tam\u00e9n producirse por fermentaci\u00f3n de biomasa por bacterias. Antes da d\u00e9cada de 1950, \"Clostridium acetobutylicum\" foi utilizado en fermentaci\u00f3n industrial para producir \"n\"-butanol."}
{"id": "602430", "revid": "27155", "url": "https://gl.wikipedia.org/wiki?curid=602430", "title": "Alcohol but\u00edlico", "text": ""}
{"id": "602431", "revid": "111586", "url": "https://gl.wikipedia.org/wiki?curid=602431", "title": "Arte rupestre de Terras de Pontevedra", "text": "O conxunto de arte rupestre de Terras de Pontevedra \u00e9 un conxunto de xacementos e vestixios de arte prehist\u00f3rica situado na zona central da provincia de Pontevedra, unha zona que destaca pola elevada presenza deste tipo de artes, unha das maiores concentraci\u00f3ns de arte rupestre de toda Europa.\nO seu nome fai alusi\u00f3n \u00e1 mancomunidade de concellos que integran os concellos de Pontevedra, Campo Lameiro, Barro, Cotobade, Mar\u00edn, Poio, Ponte Caldelas e Vilaboa. En todos eles at\u00f3panse numerosos vestixios neol\u00edticos, al\u00e9n doutros restos castrexos e romanos. En Terras de Pontevedra hai m\u00faltiples conxuntos de petr\u00f3glifos, alg\u00fans deles, como os de Campo Lameiro, Mogor ou Poio, est\u00e1n declarados Ben de Interese Cultural.\nCaracter\u00edsticas.\nEstes petr\u00f3glifos son gravados rupestres prehist\u00f3ricos que, en Galiza, conforman o denominado Grupo Galaico de Arte Rupestre e representan un fen\u00f3meno cultural singular. Aparecen principalmente nas R\u00edas Baixas, sobre pedra gran\u00edtica. Os investigadores chegaron ao consenso de que os petr\u00f3glifos de Terras de Pontevedra foron realizados a finais do Neol\u00edtico, na transici\u00f3n entre a Idade do Cobre e a Idade do Bronce, \u00e9 dicir, entre os anos 3.000 e 2.000 a. C.\nTemas.\nA tem\u00e1tica dos gravados situados en Terras de Pontevedra \u00e9 variada. P\u00f3dense dividir en dous grandes grupos: "}
{"id": "602432", "revid": "65337", "url": "https://gl.wikipedia.org/wiki?curid=602432", "title": "Moeda dun c\u00f3ndor (1928)", "text": "A moeda dun c\u00f3ndor \u00e9 unha moeda ecuatoriana de ouro con ese valor facial, equivalente a 25 sucres, cu\u00f1ada en 1928 e de circulaci\u00f3n ef\u00e9mera. \nHistoria.\nLogo do ascenso \u00e1 presidencia da Rep\u00fablica de Ecuador de Isidro Ayora en 1926, este contratou unha comisi\u00f3n de expertos estranxeiros para a creaci\u00f3n dun banco central e a reordenaci\u00f3n do sistema monetario. Esta comisi\u00f3n estaba encabezada polo financeiro Edwin Walter Kemmerer, da Universidade de Princeton e presidente da Asociaci\u00f3n Econ\u00f3mica Americana. Froito destes traballos, o 10 de agosto de 1927 institu\u00eduse en Quito o Banco Central de Ecuador.\nPara a reordenaci\u00f3n do sistema, a co\u00f1ecida como Misi\u00f3n Kemmerer avogou por retomar o padr\u00f3n ouro para a moeda m\u00e1is forte do cono monetario, entanto que se utilizar\u00eda a prata para dotar de valor intr\u00ednseco os m\u00faltiplos inferiores e para a fracci\u00f3n maior, e metais com\u00fans para o resto das fracci\u00f3ns. Esta recomendaci\u00f3n foi asumida polo Goberno de Ayora, que o 4 de marzo de 1927 promulgaba a nova lei da moeda, conservando o sucre como moeda nacional, cun valor fixado en 5 sucres = 1 d\u00f3lar.\nEsta foi a base legal para o nacemento da moeda dun c\u00f3ndor en 1928, a primeira emitida polo Banco Central do Ecuador, que manter\u00eda o di\u00e1metro, a lei e o tipo xeral das antigas moedas de 10 sucres cu\u00f1adas en 1899 e en 1900, a\u00ednda que co novo valor facial de 25 sucres. A m\u00e9trica da nova moeda coincid\u00eda ademais case exactamente coa da moeda de 5 d\u00f3lares dos EEUU circulante naquel momento.\nO propio 1928, encargouse a cu\u00f1axe na \"Birmingham Mint\", en Inglaterra, de 20.000 moedas dun c\u00f3ndor, cun peso de 8,359 gramos e en ouro de 900 mil\u00e9simas, polo que cada moeda conter\u00eda 7,5231 gramos de ouro puro. A mesma lei pola que se creou o c\u00f3ndor dispu\u00f1a que se emitise tam\u00e9n unha moeda de 2 c\u00f3ndores, equivalente a 50 sucres, a\u00ednda que esta disposici\u00f3n non chegou a aplicarse. \nA moeda dun c\u00f3ndor foi a derradeira moeda de ouro ecuatoriana emitida para a circulaci\u00f3n ordinaria. Da tiraxe de 20.000 pezas calc\u00falase que se puxeron en circulaci\u00f3n arredor de 5.000, e a maior\u00eda cons\u00e9rvanse a\u00ednda nas reservas de ouro do Banco Central do Ecuador. A s\u00faa vida foi ef\u00e9mera, xa que a gran depresi\u00f3n econ\u00f3mica a nivel mundial nos primeiros anos da d\u00e9cada de 1930 acabou coa vixencia do padr\u00f3n ouro como base monetaria.\nNo Museo Numism\u00e1tico do Banco Central do Ecuador exh\u00edbese un exemplar do c\u00f3ndor de 1928.\nO prezo desta moeda no mercado do coleccinismo numism\u00e1tico \u00e9 de arredor de 700 euros en condici\u00f3n de conservaci\u00f3n \"sen circular\".\nDese\u00f1o.\nO anverso da moeda dun c\u00f3ndor est\u00e1 presidido por unha representaci\u00f3n da cabeza de Sim\u00f3n Bol\u00edvar ollando cara \u00e1 esquerda, rodeado pola lenda REPUBLICA DEL ECUADOR e coa data 1928 no exergo.\nPola s\u00faa banda, no reverso reprod\u00facese o escudo de armas de Ecuador, rodeado pola indicaci\u00f3n do peso da moeda, o seu valor facial e a lei do ouro: G.8\u00b735925 UN CONDOR LEY 0\u00b7900. No exergo e en letras de inferior tama\u00f1o, aparece como marca de ceca a cidade onde se cu\u00f1ou: ."}
{"id": "602433", "revid": "65337", "url": "https://gl.wikipedia.org/wiki?curid=602433", "title": "Moeda dun c\u00f3ndor", "text": ""}
{"id": "602434", "revid": "65337", "url": "https://gl.wikipedia.org/wiki?curid=602434", "title": "C\u00f3ndor ecuatoriano", "text": ""}
{"id": "602435", "revid": "65337", "url": "https://gl.wikipedia.org/wiki?curid=602435", "title": "C\u00f3ndor", "text": "C\u00f3ndor pode estar referido a:"}
{"id": "602436", "revid": "624", "url": "https://gl.wikipedia.org/wiki?curid=602436", "title": "Apol\u00f3fanes de Atenas", "text": "Apol\u00f3fanes de Atenas (en ; en ) foi un poeta da antiga comedia \u00e1tica contempor\u00e1neo de Estratis que viviu ao redor da Olimp\u00edada 95 (s\u00e9culo -IV).\nTraxectoria.\n\"Su\u00eddas\" atrib\u00faelle 5 comedias: \u0394\u03ac\u03bb\u03b9\u03c2 (\"Dalis\"), \u1f38\u03c6\u03b9\u03b3\u03ad\u03c1\u03c9\u03bd (\"Iphixer\u00f3n\"), \u039a\u03c1\u1fc6\u03c4\u03b5\u03c2 (\"cretenses\"), \u0394\u03b1\u03bd\u03ac\u03b7 (\"D\u00e1nae\") e \u039a\u03ad\u03bd\u03c4\u03b1\u03c5\u03c1\u03bf\u03b9 (\"centauros\"). Cons\u00e9rvanse alg\u00fans fragmentos das tres primeiras."}
{"id": "602438", "revid": "98629", "url": "https://gl.wikipedia.org/wiki?curid=602438", "title": "Apol\u00f3fanes", "text": "Co nome de Apol\u00f3fanes co\u00f1ecemos unha serie de persoas da Grecia antiga:"}
{"id": "602439", "revid": "1131", "url": "https://gl.wikipedia.org/wiki?curid=602439", "title": "Wladimir Dragossan", "text": ""}
{"id": "602440", "revid": "25871", "url": "https://gl.wikipedia.org/wiki?curid=602440", "title": "Isobutanol", "text": "O isobutanol (IUPAC: 2-metilpropan-1-ol) \u00e9 un composto org\u00e1nico coa f\u00f3rmula (CH3)2CHCH2OH (\u00e1s veces simbolizado como \"i\"-BuOH). Este l\u00edquido incoloro e inflamable cun cheiro caracter\u00edstico util\u00edzase principalmente como solvente xa sexa directamente ou en forma de \u00e9ster. Os seus is\u00f3meros son o 1-butanol, 2-butanol e \"ter\"-butanol, todos os cales son importantes industrialmente.\nProduci\u00f3n.\nO isobutanol prod\u00facese pola carbonilaci\u00f3n do propileno. Apl\u00edcanse industrialmene dous m\u00e9todos: hidroformilaci\u00f3n e carbonilaci\u00f3n de Reppe. A hidroformilaci\u00f3n \u00e9 o m\u00e1is com\u00fan e xera unha mestura de isobutiraldehido e butiraldehido:\nA reacci\u00f3n \u00e9 catalizada por complexos de cobalto e rodio. Os aldehidos resultantes son hidroxenados a alcohois, os cales son separados.\nNa carbonilaci\u00f3n de Reppe obt\u00e9\u00f1ense os mesmos produtos, pero a hidroxenaci\u00f3n efect\u00faase por reacci\u00f3n de desprazamento do gas de auga.\nS\u00edntese de laboratorio.\nO propanol e o metanol poden facerse reaccionar para producir isobutanol por condensaci\u00f3n de Guerbet.\nBios\u00edntese de isobutanol.\nA bacteria \"Escherichia coli\" e outros organimsos foron modificados xeneticamente para producir alcohois C4 a partir de glicosa, inclu\u00edndo o isobutanol, 1-butanol, 2-metil-1-butanol, 3-metil-1-butanol e 2-feniletanol. A ruta biosint\u00e9tica de amino\u00e1cidos moi activa do h\u00f3spede desv\u00edase \u00e1 produci\u00f3n de alcohol. O \u03b1-cetoisovalerato, derivado da valina, tende \u00e1 descarboxilaci\u00f3n dando isobutiraldehido, o cal \u00e9 susceptible de reduci\u00f3n ao alcohol:\nAplicaci\u00f3ns.\nOs usos do isobutanol e o n-butanol son similares. A mi\u00fado util\u00edzanse indistintamente. As principais aplicaci\u00f3ns son como compo\u00f1ente de vernices e precursores de \u00e9steres, que son \u00fatiles disolventes, por exemplo, o acetato de isobutilo. Os \u00e9steres de isobutilo dos \u00e1cidos ft\u00e1lico, ad\u00edpico e \u00e1cidos dicarbox\u00edlicos relacionados son plastificantes de uso com\u00fan. O isobutanol \u00e9 tam\u00e9n un compo\u00f1ente dalg\u00fans biocombustibles.\nSeguridade e regulaci\u00f3n.\nO isobutanol \u00e9 un dos butanois menos t\u00f3xicos cun LD50 de 2460\u00a0mg/kg (rata, oral).\nEn marzo de 2009 o goberno do Canad\u00e1 anunciou a prohibici\u00f3n do uso do isobutanol en produtos cosm\u00e9ticos."}
{"id": "602441", "revid": "27155", "url": "https://gl.wikipedia.org/wiki?curid=602441", "title": "2-metilpropan-1-ol", "text": ""}
{"id": "602442", "revid": "27155", "url": "https://gl.wikipedia.org/wiki?curid=602442", "title": "Alcohol isobut\u00edlico", "text": ""}
{"id": "602443", "revid": "27155", "url": "https://gl.wikipedia.org/wiki?curid=602443", "title": "2-metil-1-propanol", "text": ""}
{"id": "602448", "revid": "98629", "url": "https://gl.wikipedia.org/wiki?curid=602448", "title": "2-Butanol", "text": "O 2-butanol, butan-2-ol ou \"sec\"-butanol \u00e9 un composto org\u00e1nico coa f\u00f3rmula CH3CH(OH)CH2CH3. Os seus is\u00f3meros estruturais son os seguintes: 1-butanol, isobutanol e \"ter\"-butanol. O 2-butanol \u00e9 un composto quiral e pode formar dous estereois\u00f3meros, R e S, designados como (\"R\")-(\u2212)-butan-2-ol e (\"S\")-(+)-butan-2-ol. Ambos os estereois\u00f3meros at\u00f3panse normalmente en mestura 1:1, o que se chama mestura rac\u00e9mica.\nEste alcohol secundario \u00e9 un l\u00edquido incoloro inflamable soluble en tres partes de auga e completamente miscible con solventes org\u00e1nicos. Produciuse a grande escala principalmente como precursor do solvente industrial metil etil cetona.\nProduci\u00f3n e aplicaci\u00f3ns.\nO butan-2-ol prod\u00facese industrialmente por hidrataci\u00f3n de 1-buteno ou 2-buteno:\nComo catalizador para esta conversi\u00f3n util\u00edzase o \u00e1cido sulf\u00farico.\nNo laboratorio pode prepararse por medio da reacci\u00f3n de Grignard ao facer reaccionar o bromuro de etilmagnesio con acetaldehido en dietil \u00e9ter secado ou tetrahidrofurano.\nA\u00ednda que parte do butan-2-ol producido se utiliza como solvente, a maior parte \u00e9 convertido en butanona (metil etil cetona), un importante solvente industrial que se atopa en moitos produtos de limpeza dom\u00e9sticos e para quitar pintura. De todos modos, a maior\u00eda dos produtos utilizados para quitar pintura deixaron de usar a metil etil cetona debido a problemas de sa\u00fade e novas leis. Os \u00e9steres vol\u00e1tiles do butan-2-ol te\u00f1en aromas agradables e util\u00edzanse en pequenas cantidades en perfumes ou en aromas artificiais.\nSolubilidade.\nA solubilidade publicada do butan-2-ol \u00e9 con frecuencia incorrecta, inclu\u00edndo algunhas das m\u00e1is co\u00f1ecidas referencias, como o \"\u00cdndice Merck\", o \"CRC Handbook of Chemistry and Physics\" e o \"Lange's Handbook of Chemistry\". Incluso o Programa Internacional de Seguridade Qu\u00edmica (IPCS, polas s\u00faas siglas en ingl\u00e9s) publica nas s\u00faas listas unha solubilidade incorrecta. Este error tan estendido orixinouse porque o \"Handbuch der Organischen Chemie\" de Beilstein cita unha solubilidade falsa de 12,5\u00a0g/100\u00a0g de auga. Moitas outras fontes usaron esta solubilidade, o cal espallou o erro como unha b\u00f3la de neve no mundo industrial. Os datos correctos (35,0\u00a0g/100\u00a0g a 20\u00a0\u00b0C, 29\u00a0g/100\u00a0g a 25\u00a0\u00b0C e 22\u00a0g/100\u00a0g a 30\u00a0\u00b0C) foron publicados primeiramente xa en 1886 por Alexejew e despois outros cient\u00edficos informaron de datos similares, entre eles Dolgolenko e Dryer en 1907 e 1913, respectivamente.\nPrecauci\u00f3ns.\nComo outros butanois, o butan-2-ol ten unha baixa toxicidade. O LD50 \u00e9 de 4400 mg/kg (rata, oral).\nInformouse de varias explosi\u00f3ns durante a destilaci\u00f3n convencional de 2-butanol, aparentemente debido \u00e1 acumulaci\u00f3n de per\u00f3xidos cun punto de ebulici\u00f3n maior que o do alcohol puro (e, por tanto, concentr\u00e1ndose no alambique durante a destilaci\u00f3n). Como os alcohois, a diferenza dos \u00e9steres, non adoitan poder formar impurezas de per\u00f3xidos, o perigo foi probablemente pasado por alto. En realidade, o 2-butanol est\u00e1 inclu\u00eddo entre os compostos qu\u00edmicos formadores de per\u00f3xidos de clase B."}
{"id": "602450", "revid": "27155", "url": "https://gl.wikipedia.org/wiki?curid=602450", "title": "2-butanol", "text": ""}
{"id": "602451", "revid": "27155", "url": "https://gl.wikipedia.org/wiki?curid=602451", "title": "Butan-2-ol", "text": ""}
{"id": "602452", "revid": "27155", "url": "https://gl.wikipedia.org/wiki?curid=602452", "title": "Sec-butanol", "text": ""}
{"id": "602453", "revid": "23204", "url": "https://gl.wikipedia.org/wiki?curid=602453", "title": "Chandrayaan 3", "text": "Chandrayaan 3 \u00e9 unha sonda lunar lanzada pola India que foi, en 2023, a primeira nave en chegar \u00f3 polo sur do sat\u00e9lite da Terra, e o cuarto en chegar \u00e1 L\u00faa, despois dos EEUU, URSS e a China. A traves\u00eda durou 40 d\u00edas. O \u00e9xito foi anunciado polo director do ISRO (Indian Space Research Organization).\nFoi precedida do intento de Chandrayaan 2, que ti\u00f1a o mesmo obxectivo e fracasou \u00f3 tentar aluar, e do Chandrayaan 1 que quedou en \u00f3rbita polar na L\u00faa por dous anos."}
{"id": "602454", "revid": "23204", "url": "https://gl.wikipedia.org/wiki?curid=602454", "title": "Accidente a\u00e9reo en Tver en 2023", "text": "O accidente a\u00e9reo en Tver tivo lugar o 23 de agosto de 2023 cando un avi\u00f3n Embraer Legacy 600, supostamente en ruta dende Moscova a San Petersburgo, esnafrouse preto da localidade de Kuzhenkino, no \u00f3blast de Tver, matando aos seus 10 ocupantes. A Axencia Federal Rusa de Transporte A\u00e9reo confirmou a trav\u00e9s de Telegram que entre os sete pasaxeiros atop\u00e1banse o l\u00edder do Grupo Wagner Evgueni Prigozhin e Dmitry Utkin, un comandante e cofundador do grupo.\nOs datos de Flightradar24 amosan que o avi\u00f3n experimentou variaci\u00f3ns de altitude pouco normais antes de esnafrarse. As evidencias visuais suxiren un fallo estrutural no aparello. A intelixencia occidental dixo que unha explosi\u00f3n probablemente causou o accidente do avi\u00f3n.\nAntecedentes.\nEn xu\u00f1o de 2023 o Grupo Wagner, unha compa\u00f1\u00eda privada rusa de mercenarios liderada por Evgueni Prigozhin, rebelouse brevemente contra o goberno ruso. Prigozhin desafiou abertamente o r\u00e9xime do presidente Vladimir Putin a pesar do seu papel anterior como aliado destacado. A rebeli\u00f3n resolveuse a trav\u00e9s de negociaci\u00f3ns que permitiron a Prigozhin evitar un castigo, a\u00ednda que alg\u00fans analistas falaron posteriormente del como un \"morto andante\". O d\u00eda do accidente, Prigozhin regresara supostamente dunha viaxe a \u00c1frica."}
{"id": "602455", "revid": "1888", "url": "https://gl.wikipedia.org/wiki?curid=602455", "title": "Carlos Quintana V\u00e1zquez", "text": "Carlos Quintana V\u00e1zquez, nado en Arcos (Chantada) cara a 1914 e finado en Lugo o 30 de xu\u00f1o de 1941, foi un xastre e guerrilleiro antifranquista galego.\nTraxectoria.\nXastre en Arcos. Logo do golpe de Estado do 18 de xullo de 1936 foi detido e ingresou no Dep\u00f3sito de Chantada o 7 de decembro de 1937. Pasou ao C\u00e1rcere de Lugo, de onde sa\u00edu o 21 de decembro. Foi novamente detido en 1941 acusado de atraco a man armada e asasinato do garda civil Rogelio Gonz\u00e1lez Coldeiro. Xulgado en Lugo por adhesi\u00f3n \u00e1 rebeli\u00f3n o 25 de xu\u00f1o de 1941 na causa 422/41, xunto con Salvador Gil Moure, Jes\u00fas L\u00f3pez Su\u00e1rez, Marcelino S\u00e1nchez Iglesias, Ramiro Rodr\u00edguez D\u00edaz, Jaime Gonz\u00e1lez Fern\u00e1ndez e \u00c1lvaro V\u00e1zquez N., foi condenado a pena de morte. Foi executado en Lugo o 30 de xu\u00f1o de 1941 xunto con Marcelino S\u00e1nchez Iglesias, Ramiro Rodr\u00edguez D\u00edaz, Jaime Gonz\u00e1lez Fern\u00e1ndez e \u00c1lvaro V\u00e1zquez N.. Abr\u00edronlle expediente de responsabilidades pol\u00edticas en decembro de 1942."}
{"id": "602456", "revid": "1888", "url": "https://gl.wikipedia.org/wiki?curid=602456", "title": "Marcelino S\u00e1nchez Iglesias", "text": "Marcelino S\u00e1nchez Iglesias, nado no Savi\u00f1ao cara a 1896 e finado en Lugo o 30 de xu\u00f1o de 1941, foi un guerrilleiro antifranquista galego.\nTraxectoria.\nVeci\u00f1o de Muradelle (Chantada). Foi detido en 1941 acusado de atraco a man armada e asasinato do garda civil Rogelio Gonz\u00e1lez Coldeiro. Xulgado en Lugo por adhesi\u00f3n \u00e1 rebeli\u00f3n o 25 de xu\u00f1o de 1941 na causa 422/41, xunto con Salvador Gil Moure, Jes\u00fas L\u00f3pez Su\u00e1rez, Carlos Quintana V\u00e1zquez, Ramiro Rodr\u00edguez D\u00edaz, Jaime Gonz\u00e1lez Fern\u00e1ndez e \u00c1lvaro V\u00e1zquez N., foi condenado a pena de morte. Foi executado en Lugo o 30 de xu\u00f1o de 1941 xunto con Carlos Quintana V\u00e1zquez, Ramiro Rodr\u00edguez D\u00edaz, Jaime Gonz\u00e1lez Fern\u00e1ndez e \u00c1lvaro V\u00e1zquez N.. Abr\u00edronlle expediente de responsabilidades pol\u00edticas en decembro de 1942."}
{"id": "602457", "revid": "1131", "url": "https://gl.wikipedia.org/wiki?curid=602457", "title": "Ramiro Rodr\u00edguez D\u00edaz", "text": "Ramiro Rodr\u00edguez D\u00edaz, nado en Sabadelle (Chantada) cara a 1896 e finado en Lugo o 30 de xu\u00f1o de 1941, foi un guerrilleiro antifranquista galego.\nTraxectoria.\nVeci\u00f1o de Sabadelle. Foi detido en 1941 acusado de atraco a man armada e asasinato do garda civil Rogelio Gonz\u00e1lez Coldeiro. Xulgado en Lugo por adhesi\u00f3n \u00e1 rebeli\u00f3n o 25 de xu\u00f1o de 1941 na causa 422/41, xunto con Salvador Gil Moure, Jes\u00fas L\u00f3pez Su\u00e1rez, Carlos Quintana V\u00e1zquez, Marcelino S\u00e1nchez Iglesias, Jaime Gonz\u00e1lez Fern\u00e1ndez e \u00c1lvaro V\u00e1zquez N., foi condenado a pena de morte. Foi executado en Lugo o 30 de xu\u00f1o de 1941 xunto con Carlos Quintana V\u00e1zquez, Ramiro Rodr\u00edguez D\u00edaz, Jaime Gonz\u00e1lez Fern\u00e1ndez e \u00c1lvaro V\u00e1zquez N.. Abr\u00edronlle expediente de responsabilidades pol\u00edticas en decembro de 1942."}
{"id": "602458", "revid": "1888", "url": "https://gl.wikipedia.org/wiki?curid=602458", "title": "Jaime Gonz\u00e1lez Fern\u00e1ndez", "text": "Jaime Gonz\u00e1lez Fern\u00e1ndez, nado en Sabadelle (Chantada) cara a 1885 e finado en Lugo o 30 de xu\u00f1o de 1941, foi un guerrilleiro antifranquista galego.\nTraxectoria.\nVeci\u00f1o de Sabadelle. Foi detido en 1941 acusado de atraco a man armada e asasinato do garda civil Rogelio Gonz\u00e1lez Coldeiro. Xulgado en Lugo por adhesi\u00f3n \u00e1 rebeli\u00f3n o 25 de xu\u00f1o de 1941 na causa 422/41, xunto con Salvador Gil Moure, Jes\u00fas L\u00f3pez Su\u00e1rez, Carlos Quintana V\u00e1zquez, Marcelino S\u00e1nchez Iglesias, Ramiro Rodr\u00edguez D\u00edaz e \u00c1lvaro V\u00e1zquez N., foi condenado a pena de morte. Foi executado en Lugo o 30 de xu\u00f1o de 1941 xunto con Carlos Quintana V\u00e1zquez, Ramiro Rodr\u00edguez D\u00edaz, Jaime Gonz\u00e1lez Fern\u00e1ndez e \u00c1lvaro V\u00e1zquez N.. Abr\u00edronlle expediente de responsabilidades pol\u00edticas en decembro de 1942."}
{"id": "602459", "revid": "27155", "url": "https://gl.wikipedia.org/wiki?curid=602459", "title": "Alcohol ter-but\u00edlico", "text": "O alcohol \"ter\"-but\u00edlico ou \"ter\"-butanol (tam\u00e9n terbutanol ou \"terc\"-butanol) \u00e9 o [[alcohol] terciario m\u00e1is simple, coa f\u00f3rmula (CH3)3COH (\u00e1s veces simbolizado como \"t\"-BuOH). Os seus [[is\u00f3mero]]s son o [[1-butanol]], o [[isobutanol]] e o [[butan-2-ol]]. O alcohol \"ter\"-but\u00edlico \u00e9 un s\u00f3lido incoloro, que funde a temperaturas moderadas e ten un cheiro parecido ao [[alcanfor]]. \u00c9 miscible coa [[auga]], [[etanol]] e [[dietil \u00e9ter]].\nDistribuci\u00f3n na natureza.\nO alcohol \"ter\"-but\u00edrico foi identificado na [[cervexa]] e [[garavanzo]]s. Tam\u00e9n se encontra na [[mandioca]], e util\u00edzase como ingrediente para a fermentaci\u00f3n en certas [[bebida alcoh\u00f3lica|bebidas alcoh\u00f3licas]].\nPreparaci\u00f3n.\nO alcohol \"ter\"-but\u00edlico deriva comercialmente do [[isobutano]] como coproduto da produci\u00f3n de [[\u00f3xido de propileno]]. Tam\u00e9n pode producirse por [[reacci\u00f3n de hidrataci\u00f3n|hidrataci\u00f3n]] catal\u00edtica do [[isobutileno]] ou por unha [[reacci\u00f3n de Grignard]] entre a [[acetona]] e o [[cloruro de metilmagnesio]].\nA purificaci\u00f3n non pode realizarse por simple destilaci\u00f3n debido \u00e1 formaci\u00f3n dun [[aze\u00f3tropo]] coa auga, a\u00ednda que se realiza un secado inicial do solvente que cont\u00e9n gran cantidade de auga engadindo [[benceno]] para formar un aze\u00f3tropo terciario e destilalo da auga. Cantidades menores de auga ret\u00edranse por secado con [[\u00f3xido de calcio]] (CaO), [[carbonato de potasio]] (K2CO3), [[sulfato de calcio]] (CaSO4), ou [[sulfato de magnesio]] (MgSO4), seguido dunha destilaci\u00f3n fraccionada. O alcohol \"ter\"-but\u00edlico anhidro obtense fac\u00e9ndoo reflu\u00edr e destil\u00e1ndoo de magnesio activado con [[iodo]], ou [[metal alcalino|metais alcalinos]] como o [[sodio]] ou [[potasio]]. Outros m\u00e9todos incl\u00faen o uso de [[baruto molecular|barutos moleculares]] de 4\u00a0[[\u00e1ngstrom|\u00c5]], [[ter-butilato de aluminio|\"ter\"-butilato de aluminio]], [[hidruro de calcio]] (CaH2), ou cristalizaci\u00f3n fraccionada en atmosfera inerte.\nAplicaci\u00f3ns.\nO alcohol \"ter\"-but\u00edlico util\u00edzase como solvente, [[alcohol desnaturalizado|desnaturalizante]] do [[etanol]], ingrediente para produtos para quitar pintura, e potenciador da [[octanaxe]] da [[gasolina]] e [[oxixenado]]. \u00c9 un intermediario qu\u00edmico usado para producir [[Metil ter-butil \u00e9terr|metil \"ter\"-butil \u00e9ter]] (MTBE) e [[Etil ter-butil \u00e9ter|etil \"ter\"-butil \u00e9ter]] (ETBE) por reacci\u00f3n co [[metanol]] e [[etanol]], respectivamente, e [[hidroper\u00f3xido de ter-butilo|hidroper\u00f3xido de \"ter\"-butilo]] por reacci\u00f3n co [[per\u00f3xido de hidr\u00f3xeno]].\nReacci\u00f3ns.\nComo alcohol terciario, o alcohol \"ter\"-but\u00edlico \u00e9 m\u00e1is resistente \u00e1 oxidaci\u00f3n que outros [[is\u00f3mero]]s do [[butanol]].\nO alcohol \"ter\"-but\u00edlico desprot\u00f3nase cunha [[base (qu\u00edmica)|base]] forte para dar o [[alc\u00f3xido]]. Especialmente com\u00fan \u00e9 o [[ter-but\u00f3xido de potasio|\"ter\"-but\u00f3xido de potasio]], que se prepara tratando o \"ter\"-butanol co metal [[potasio]].\nO \"ter\"-but\u00f3xido \u00e9 unha base forte non [[nucle\u00f3filo|nucle\u00f3fila]] en qu\u00edmica org\u00e1nica. Facilmente subtrae prot\u00f3ns de \u00e1cidos dos substratos, pero o seu volume est\u00e9rico inhibe a participaci\u00f3n do grupo en [[substituci\u00f3n nucle\u00f3fils|substituci\u00f3ns nucle\u00f3filas]], como na [[s\u00edntese de \u00e9ter de Williamson]] ou na reacci\u00f3n [[SN2|SN2]].\nO alcohol \"ter\"-but\u00edlico reacciona co [[cloruro de hidr\u00f3xeno]] para formar [[cloruro de ter-butilo|cloruro de \"ter\"-butilo]].\nA O-cloraci\u00f3n do alcohol \"ter\"-but\u00edlico con [[\u00e1cido hipocloroso]] d\u00e1 lugar a [[hipoclorito de ter-butilo|hipoclorito de \"ter\"-butilo]]:\nFarmacolox\u00eda e toxicolox\u00eda.\nHai datos limitados sobre a farmacolox\u00eda e toxicolox\u00eda do \"ter\"-butanol en humanos e outros animais. A exposici\u00f3n humana pode ocorrer debido ao metabolismo ou biodegradaci\u00f3n de oxixenados de combustibles. O \"ter\"-butanol abs\u00f3rbese pouco pola [[pel]] mais abs\u00f3rbese rapidamente se se inhala ou inxire. \u00c9 irritante para a pel e [[ollo]]s. A toxicidade dunha soa dose \u00e9 normalmente baixa, pero doses altas poden producir un efecto sedante ou anest\u00e9sico.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Solventes]]\n[[Categor\u00eda:Alcohois terciarios]]\n[[Categor\u00eda:Alcanois]]"}
{"id": "602460", "revid": "27155", "url": "https://gl.wikipedia.org/wiki?curid=602460", "title": "Ter-butanol", "text": ""}
{"id": "602461", "revid": "27155", "url": "https://gl.wikipedia.org/wiki?curid=602461", "title": "Ter-Butanol", "text": ""}
{"id": "602462", "revid": "27155", "url": "https://gl.wikipedia.org/wiki?curid=602462", "title": "T-Butanol", "text": ""}
{"id": "602463", "revid": "27155", "url": "https://gl.wikipedia.org/wiki?curid=602463", "title": "T-butanol", "text": ""}
{"id": "602464", "revid": "27155", "url": "https://gl.wikipedia.org/wiki?curid=602464", "title": "Alcol ter-but\u00edlico", "text": ""}
{"id": "602465", "revid": "27155", "url": "https://gl.wikipedia.org/wiki?curid=602465", "title": "T-BuOH", "text": ""}
{"id": "602466", "revid": "27155", "url": "https://gl.wikipedia.org/wiki?curid=602466", "title": "Tert-butanol", "text": ""}
{"id": "602467", "revid": "111586", "url": "https://gl.wikipedia.org/wiki?curid=602467", "title": "Experimento da dobre fenda", "text": "O experimento de dobre fenda, ou experimento de Young, \u00e9 un experimento realizado en 1801 polo f\u00edsico ingl\u00e9s Thomas Young, co obxectivo de rexeitar a teor\u00eda corpuscular da luz vixente a finais do s\u00e9culo XVIII. e apoiar a teor\u00eda ondulatoria da luz. \nProcedemento.\nYoung dividiu un feixe de luz en dous e despois recombinounos nunha pantalla; sobre isto produciuse un patr\u00f3n de interferencia, toda unha serie de franxas claras e escuras alternadas. Este resultado \u00e9 inexplicable cunha teor\u00eda corpuscular porque s\u00f3 se debe observar un punto de luz, pero \u00e9 facilmente interpretable asumindo a natureza ondulatoria da luz. A pesar da solidez do experimento, os cient\u00edficos ingleses contempor\u00e1neos de Young non o aceptaron e houbo que agardar aos traballos posteriores dos f\u00edsicos franceses Francesc Arag\u00f3 e Augustin-Jean Fr\u00e9snel para abandonar a teor\u00eda corpuscular. Posteriormente, considerouse un experimento fundamental para demostrar a dualidade onda-part\u00edcula, unha caracter\u00edstica da mec\u00e1nica cu\u00e1ntica. O experimento pode levarse a cabo con electr\u00f3ns, \u00e1tomos ou neutr\u00f3ns, producindo patr\u00f3ns de interferencia similares aos que se obte\u00f1en cando se realiza coa luz, feito que amosa, polo tanto, o comportamento dobre onda-corp\u00fasculo da materia."}
{"id": "602468", "revid": "47401", "url": "https://gl.wikipedia.org/wiki?curid=602468", "title": "Experimento de Young", "text": ""}
{"id": "602469", "revid": "111586", "url": "https://gl.wikipedia.org/wiki?curid=602469", "title": "Experimento de dobre fenda", "text": ""}
{"id": "602470", "revid": "4817", "url": "https://gl.wikipedia.org/wiki?curid=602470", "title": "Niro", "text": ""}
{"id": "602471", "revid": "4817", "url": "https://gl.wikipedia.org/wiki?curid=602471", "title": "Nike Nike", "text": "Nike Nike foi o nome dun modelo de foguete sonda estadounidense de propelente s\u00f3lido desenvolvido nos anos 1950 usando d\u00faas etapas Nike. Con 217 kN de pulo, pod\u00eda elevar 70 kg de carga \u00fatil a 352 km de altura. Foi lanzado 19 veces."}
{"id": "602472", "revid": "4817", "url": "https://gl.wikipedia.org/wiki?curid=602472", "title": "Nike Orion", "text": "Nike Orion foi o nome dun modelo de foguete sonda estadounidense de propelente s\u00f3lido desenvolvido nos anos 1970 usando unha primeira etapa Nike e unha segunda etapa Orion. Con 217 kN de pulo, pod\u00eda elevar 68 kg de carga \u00fatil a 190 km de altura ou 204 kg a 90 km. O Nike funcionaba durante 3,2 segundos, mentres que o Orion o fac\u00eda durante 32 segundos. Foi lanzado 180 veces para o estudo da atmosfera superior."}
{"id": "602476", "revid": "89787", "url": "https://gl.wikipedia.org/wiki?curid=602476", "title": "Nemo (nome)", "text": "Nemo \u00e9 un nome propio onom\u00e1stico, hipocor\u00edstico, alcume e apelido. \u00c9 en lat\u00edn \"ningu\u00e9n\" e pode referirse ao alias \"Outis\" que Odiseo utilizaba para enganar a Polifemo na \"Odisea\".\nTam\u00e9n se pode usar como alcume para o nome Xer\u00f3nimo."}
{"id": "602478", "revid": "23204", "url": "https://gl.wikipedia.org/wiki?curid=602478", "title": "Richard Neal", "text": "Richard Edmund Neal, nado o 14 de febreiro de 1949, \u00e9 un pol\u00edtico estadounidense que exerceu como representante dos Estados Unidos no primeiro distrito do Congreso de Massachusetts desde 1989. O distrito, numerado como o segundo distrito de 1989 a 2013, incl\u00fae Springfield, West Springfield, Pittsfield, Holyoke, Agawam, Chicopee e Westfield, e \u00e9 moito m\u00e1is rural que o resto do estado. Membro do Partido Dem\u00f3crata, Neal \u00e9 o decano da delegaci\u00f3n de Massachusetts na C\u00e1mara de Representantes dos Estados Unidos desde 2013, e tam\u00e9n \u00e9 o decano das delegaci\u00f3ns da C\u00e1mara de Nova Inglaterra."}
{"id": "602480", "revid": "27155", "url": "https://gl.wikipedia.org/wiki?curid=602480", "title": "Terbutanol", "text": ""}
{"id": "602481", "revid": "27155", "url": "https://gl.wikipedia.org/wiki?curid=602481", "title": "Terc-butanol", "text": ""}
{"id": "602482", "revid": "27155", "url": "https://gl.wikipedia.org/wiki?curid=602482", "title": "Alcohol terc-but\u00edlico", "text": ""}
{"id": "602483", "revid": "27155", "url": "https://gl.wikipedia.org/wiki?curid=602483", "title": "2-metilpropan-2-ol", "text": ""}
{"id": "602484", "revid": "27155", "url": "https://gl.wikipedia.org/wiki?curid=602484", "title": "Alcohol terc-butilo", "text": ""}
{"id": "602485", "revid": "27155", "url": "https://gl.wikipedia.org/wiki?curid=602485", "title": "Trimetil carbinol", "text": ""}
{"id": "602486", "revid": "27155", "url": "https://gl.wikipedia.org/wiki?curid=602486", "title": "2-metil-2-propanol", "text": ""}
{"id": "602487", "revid": "23204", "url": "https://gl.wikipedia.org/wiki?curid=602487", "title": "1-Butanol", "text": "O 1-butanol, tam\u00e9n chamdao butan-1-ol ou \"n\"-butanol, \u00e9 un alcohol primario coa f\u00f3rmula qu\u00edmica C4H9OH e unha estrutura li\u00f1al. Son is\u00f3meros do 1-butanol o isobutanol, o butan-2-ol e o \"ter\"-butanol. O termo sen m\u00e1is modificaci\u00f3ns butanol adoita referirse ao is\u00f3mero de cadea recta 1-butanol.\nO 1-butanol aparece na natureza como un produto menor da fermentaci\u00f3n etan\u00f3lica de azucres e outros sac\u00e1ridos e est\u00e1 presente en moitos alimentos e bebidas. Tam\u00e9n \u00e9 un aromatizante artificial permitido nalg\u00fans pa\u00edses, como EUA, usado en manteigas, cremas, froitas, ron, whisky, xeados, caramelos, boler\u00eda e refrescos. Tam\u00e9n se usa nunha ampla variedade de produtos de consumo non alimentarios. Non figura na lista de aditivos alimentarios permitidos na Uni\u00f3n Europea e est\u00e1 na lista positiva da regulaci\u00f3n da Uni\u00f3n Europea 10/2011 para pl\u00e1sticos que est\u00e1n en contacto con alimentos.\nO amplo uso do 1-butanol como intermediario industrial, especialmente para a produci\u00f3n de acetato de butilo (que el mesmo \u00e9 un aromatizante e solvente industrial). \u00c9 un composto petroqu\u00edmico derivado do propileno. A produci\u00f3n estimada en 1997 era: Estados Unidos 784,000\u00a0toneladas; Europa occidental 575,000\u00a0toneladas; Xap\u00f3n 225,000\u00a0toneladas.\nProduci\u00f3n.\nDesde a d\u00e9cada de 1950, a maior\u00eda dot 1-butanol prod\u00facese por hidroformilaci\u00f3n do propeno (proceso oxo) para formar preferencialmente o butiraldehido \"n\"-butanal. A cat\u00e1lise t\u00edpica bas\u00e9ase no cobalto e o rodio. O butiraldehido \u00e9 despois hidroxenado para producir butanol.\nUn segundo m\u00e9todo para producir butanol \u00e9 pola reacci\u00f3n de Reppe do propileno con CO e auga:\nEn \u00e9pocas anteriores, o butanol prepar\u00e1base a partir do crotonaldehido, que pode obterse do acetaldehido.\nO butanol pode tam\u00e9n producirse por fermentaci\u00f3n bacteriana de biomasa. Antes da d\u00e9cada de 1950 utiliz\u00e1base \"Clostridium acetobutylicum\" en fermentaci\u00f3n industrial para producir butanol. Investigaci\u00f3ns feitas nas pasadas d\u00e9cadas mostraron os resultados que se obti\u00f1an con outros organismos que poden producir butanol por fermentaci\u00f3n.\nO butanol pode producirse por hidroxenaci\u00f3n do furano con cat\u00e1lise con paladio ou platino a alta temperatura e alta presi\u00f3n.\nUso industrial.\nA produci\u00f3n de vernices sup\u00f3n o 85% do uso do 1-butanol. \u00c9 un solvente moi utilizado, por exemplo para a nitrocelulosa. Diversos derivados do butanol util\u00edzanse como solventes, como o butoxietanol ou acetato de butilo. Moitos plastificantes est\u00e1n baseados en \u00e9steres butilo, por exemplo o ftalato de dibutilo. O mon\u00f3mero acrilato de butilo util\u00edzase para producir pol\u00edmeros. \u00c9 o precursor das n-butilaminas.\nBiocombustible.\nO 1-butanol prop\u00faxose como substituto ao gasoil para di\u00e9sel e para a gasolina. \u00c9 producido en pequenas cantidades en case todas as fermentaci\u00f3ns (combustible fusel). O \"Clostridium\" produce moito maior rendemento de butanol. Est\u00e1n a facerse investigaci\u00f3ns para incrementar o rendemento de biobutanol a partir de biomasa.\nO butanol \u00e9 considerado como un potencial biocombustible (combustible butanol). O butanol ao 85% pode utilizarse en coches dese\u00f1ados para gasolina sen necesidade de facer cambios no motor (a diferenza do etanol ao 85%), e proporciona m\u00e1is enerx\u00eda por un mesmo volume que o etanol, case tanto coma a gasolina. Por tanto, un vehiculo que use butanol ter\u00eda un consumo de combustible m\u00e1is comparable ao da gasolina que ao do etanol. O butanol pode tam\u00e9n engadirse ao combustible para di\u00e9sel para reducir as emisi\u00f3ns de feluxe.\nA produci\u00f3n ou nalg\u00fans casos o uso das seguintes substancias pode causar unha exposici\u00f3n ao 1-butanol: coiro sint\u00e9tico, butil \u00e9steres, cola de caucho, tinguiduras, esencias de froitas, lacas, pel\u00edcula de cine e de fotograf\u00eda, chubasqueiros, perfumes, pl\u00e1sticos de piroxilina, ray\u00f3n, cristais de seguridade, verniz de goma laca e teas impermeables.\nDistribuci\u00f3n na natureza.\nO butan-1-ol aparece de forma natural como resultado da fermentaci\u00f3n de carbohidratos en varias bebidas alcoh\u00f3licas, como cervexa, brandy de uvas, vi\u00f1o, e whisky. Detectouse nos vol\u00e1tiles do l\u00fapulo, froito de \"Artocarpus heterophyllus\", leite tratado con calor, mel\u00f3n da variedade musk, queixo, sementes de \"Vigna unguiculata\", e arroz cocido. O 1-butanol tam\u00e9n se forma durante a fritura profunda con aceite de millo, aceite de semente de algod\u00f3n, trilinole\u00edna e triole\u00edna.\nO butan-1-ol \u00e9 un dos \"alcohois fusel\" (do alem\u00e1n \"licor malo\"), que son alcohois que te\u00f1en m\u00e1is de dous \u00e1tomos de carbonos e unha solubilidade significativa en auga. \u00c9 un compo\u00f1ente natural de moitas bebidas alcoh\u00f3licas, a\u00ednda que en concentraci\u00f3ns baixas e variables. Este alcohol, xunto con outros alcohois fusel similares, consid\u00e9rase responsable de resacas graves, a\u00ednda que os experimentos en modelos animais non mostran evidencias disto.\nO 1-butanol util\u00edzase como ingrediente en aromas procesados e artificiais, e para a extracci\u00f3n de prote\u00ednas libres de l\u00edpidos da xema do ovo, materiais aromatizantes naturais e aceites vexetais, a produci\u00f3n de extracto de l\u00fapulo para a fabricaci\u00f3n de cervexa e como solvente para quitar pigmentos proteicos de concentrado de prote\u00ednas de follas h\u00famido.\nMetabolismo e toxicidade.\nA toxicidade aguda do 1-butanol \u00e9 relativamente baixa, cuns valores de LD50 oral de 790\u20134.360\u00a0mg/kg (rata; valores comparables para o etanol son 7.000\u201315.000\u00a0mg/kg). Metbol\u00edzase completamente en vertebrados de maneira similar ao etanol: a alcohol deshidrocenase converte o 1-butanol en butiraldehido; este conv\u00e9rtese ent\u00f3n en \u00e1cido but\u00edrico pola acci\u00f3n da aldehido deshidroxenase. O \u00e1cido but\u00edrico pode metabolizarse completamente a di\u00f3xido de carbono e auga pola v\u00eda da \u03b2-oxidaci\u00f3n. Na rata, soamente se excreta pola urina o 0,03% dunha dose oral de 2.000\u00a0mg/kg. A doses subletais o 1-butanol act\u00faa como un depresor do sistema nervioso central, similar ao etanol: un estudo en ratas indicou que a potencia intoxicante do 1-butanol \u00e9 unhas 6 veces maior que a do etanol, posiblemente debido \u00e1 s\u00faa transformaci\u00f3n m\u00e1is lenta pola alcohol deshidroxenase.\nOutros perigos.\nO 1-butanol l\u00edquido, como \u00e9 com\u00fan con outros solventes org\u00e1nicos, \u00e9 extremadamente irritante para os ollos; o contacto repetido coa pel pode causar irritaci\u00f3n. Isto crese que \u00e9 un efecto xen\u00e9rico do desgraxado. Non se observou ningunha sensibilizaci\u00f3n da pel. A irritaci\u00f3n das v\u00edas respiratorias ocorre soamente a concentraci\u00f3ns moi altas (&gt;2.400\u00a0ppm).\nCun punto de inflamabilidade de 35\u00a0\u00b0C, o 1-butanol presenta un perigo de incendio moderado: \u00e9 lixeiramente m\u00e1is inflamable que o queroseno ou o combustible para di\u00e9sel pero menos inflamable que moitos outros solventes org\u00e1nicos com\u00fans. O efecto depresor sobre o sistema nervioso central (similar \u00e1 intoxicaci\u00f3n por etanol) \u00e9 un perigo potencial cando se traballa co 1-butanol en espazos pechados, a\u00ednda que o limiar de olor (0,2\u201330\u00a0ppm) \u00e9 moito menor que a concentraci\u00f3n \u00e1 cal haber\u00eda un efecto neurol\u00f3xico."}
{"id": "602488", "revid": "27155", "url": "https://gl.wikipedia.org/wiki?curid=602488", "title": "1-butanol", "text": ""}
{"id": "602489", "revid": "27155", "url": "https://gl.wikipedia.org/wiki?curid=602489", "title": "Butan-1-ol", "text": ""}
{"id": "602490", "revid": "27155", "url": "https://gl.wikipedia.org/wiki?curid=602490", "title": "N-butanol", "text": ""}
{"id": "602491", "revid": "27155", "url": "https://gl.wikipedia.org/wiki?curid=602491", "title": "Alcohol n-but\u00edlico", "text": ""}
{"id": "602492", "revid": "27155", "url": "https://gl.wikipedia.org/wiki?curid=602492", "title": "N-Butanol", "text": ""}
{"id": "602493", "revid": "27155", "url": "https://gl.wikipedia.org/wiki?curid=602493", "title": "Alcohol sec-but\u00edlico", "text": ""}
{"id": "602494", "revid": "27249", "url": "https://gl.wikipedia.org/wiki?curid=602494", "title": "Fisi\u00f3n", "text": "Fisi\u00f3n pode facer referencia a:"}
{"id": "602495", "revid": "1131", "url": "https://gl.wikipedia.org/wiki?curid=602495", "title": "Piscina Rosario Due\u00f1as", "text": "A Piscina Rosario Due\u00f1as \u00e9 unha piscina municipal que se atopa en Ourense, e que destaca por ser unha das catro piscinas ol\u00edmpicas de Galicia xunto coa piscina municipal de Riazor (A Coru\u00f1a), a piscina ol\u00edmpica municipal de Lieiro (Cervo), e o Complexo deportivo R\u00edas do Sur (Pontevedra). Esta piscina \u00e9 o fogar e sede do Club Nataci\u00f3n Pabell\u00f3n Ourense xunto ca Piscina Pedro Escudero (25m).\nHistoria.\nA piscina creouse coa construci\u00f3n do Pavill\u00f3n dos Remediosinaugurado o d\u00eda 1 de xu\u00f1o de 1969 co partido de baloncesto correspondente \u00e1 Final de Copa entre o Real Madrid e o Joventut de Badalona. No ano 1981 a Corporaci\u00f3n Municipal decidiu que a piscina do Pavill\u00f3n dos Remedios levase o nome da nadadora Rosario Due\u00f1as, (Ourense, 1960), que chegou a ser campioa galega. Unha explosi\u00f3n de propano na s\u00faa casa do barrio ourens\u00e1n das Lagoas detivo a s\u00faa carreira deportiva no ano 1979."}
{"id": "602497", "revid": "111586", "url": "https://gl.wikipedia.org/wiki?curid=602497", "title": "Louis-Paul N\u00e9mo", "text": ""}
{"id": "602499", "revid": "15490", "url": "https://gl.wikipedia.org/wiki?curid=602499", "title": "Jos\u00e9 Eiriz Fern\u00e1ndez", "text": "Jos\u00e9 Eiriz Fern\u00e1ndez, nado en Buenos Aires cara a 1909 e finado en Lugo o 7 de agosto de 1942, foi un guerrilleiro antifranquista galego.\nTraxectoria.\nLabrego en Sabadelle (Chantada). Logo do golpe de Estado do 18 de xullo de 1936 estivo fuxido. Foi detido o 16 de maio de 1939 coas s\u00faas irm\u00e1s Luisa e Aurora. Xulgado en Lugo por rebeli\u00f3n militar na causa 767/38 con Antonio Fontao Montenegro e Jes\u00fas Pereira Cu\u00f1arro, foi condenado \u00e1 pena de morte. Foi executado en Lugo no monte de tiro de San Cibrao o 7 de agosto de 1942. Abr\u00edronlle expediente de responsabilidades pol\u00edticas en decembro de 1942."}
{"id": "602500", "revid": "1131", "url": "https://gl.wikipedia.org/wiki?curid=602500", "title": "Piscina ol\u00edmpica municipal de Lieiro", "text": "A Piscina ol\u00edmpica municipal de Lieiro \u00e9 unha piscina ol\u00edmpica situada en Lieiro (Cervo) e que destaca por contar cunha das catro piscinas ol\u00edmpicas de Galicia xunto coa piscina municipal de Riazor (A Coru\u00f1a), o Complexo deportivo R\u00edas do Sur (Pontevedra), e a piscina Rosario Due\u00f1as (Ourense). \nA piscina ol\u00edmpica constru\u00eduse no ano 1998 e ax\u00fadase da colaboraci\u00f3n de Alcoa para o quecemento da auga."}
{"id": "602501", "revid": "89787", "url": "https://gl.wikipedia.org/wiki?curid=602501", "title": "Club Nataci\u00f3n Xove", "text": "O Club Nataci\u00f3n de Xove \u00e9 un club galego fundado o 20 de febreiro de 1989 na vila de Xove, e que \u00e9 representativo da Mari\u00f1a Lucense e na actualidade ten s\u00faa sede na piscina municipal de Xove."}
{"id": "602502", "revid": "1888", "url": "https://gl.wikipedia.org/wiki?curid=602502", "title": "Eloy Romero Luis", "text": "Eloy Romero Luis, nado en Vilardev\u00f3s cara a 1908 e finado en Ourille (Verea) o 29 de agosto de 1936, foi un farmac\u00e9utico e pol\u00edtico galego.\nTraxectoria.\nOrfo de nai e pai, finados na gripe de 1918. Era o maior dos catro irm\u00e1ns que foron acollidos polo seu parente Eloy Luis Andr\u00e9. Eloi Romero estudou Farmacia, licenci\u00e1ndose en 1931. Farmac\u00e9utico en Leiro, foi presidente do Colexio de Farmac\u00e9uticos de Ourense dende o 22 de xaneiro de 1935, en substituci\u00f3n de Luis F\u00e1brega Coello. En 1936 foi reelixido, pero renunciou ao cargo. Co golpe de Estado do 18 de xullo de 1936 foi detido. Foi procesado por excitaci\u00f3n \u00e1 rebeli\u00f3n na causa 217/36 xunto con Agust\u00edn Baladr\u00f3n Carrera, Manuel Fern\u00e1ndez Meira e Luis G\u00f3mez Gir\u00e1ldez, e xulgados en Ourense o 19 de agosto. Sobresido, foi posto a disposici\u00f3n gobernativa. Foi paseado con Julio Gonz\u00e1lez \u00c1lvarez, Amadeo L\u00f3pez Bello e Silvio Torres D\u00edaz o 29 de agosto e o seu cad\u00e1ver apareceu en Poza das Ras (Ourille). Inco\u00e1ronlle expediente de responsabilidades pol\u00edticas en agosto de 1938."}
{"id": "602503", "revid": "1131", "url": "https://gl.wikipedia.org/wiki?curid=602503", "title": "Piscina municipal de Xove", "text": "A piscina municipal de Xove e unha piscina que se atopa no concello de Xove, e que foi inaugurada como parte do Complexo do Centro C\u00edvico de Xove. \u00c9 un punto de referencia da actividade deportiva da Mari\u00f1a Lucense, xa que foi a primeira da comarca sendo inaugurada o 19 de decembro de 1987. A piscina esta xestionada directamente polo Concello."}
{"id": "602506", "revid": "1888", "url": "https://gl.wikipedia.org/wiki?curid=602506", "title": "Silvio Torres D\u00edaz", "text": "Silvio Torres D\u00edaz, nado en Ourense cara a 1913 e finado en Ourille (Verea) o 29 de agosto de 1936, foi un pol\u00edtico galego.\nTraxectoria.\nIrm\u00e1n de Salud Torres D\u00edaz. Chofer en Ourense, no Couto. Militante do PCE. Foi detido en abril de 1933 xunto con Jos\u00e9 Romualdo Iglesias por opo\u00f1erse a un desafiuzamento na r\u00faa Dous de maio. Na folga xeral revolucionaria de 1934 foi detido en outubro xunto coa s\u00faa irm\u00e1 Salud por repartir panfletos instando aos soldados \u00e1 rebeli\u00f3n. Volveu ser detido a principios de novembro como medida preventiva ante os rumores de folga. Co golpe de Estado do 18 de xullo de 1936 foi detido. Foi paseado o 29 de agosto con Julio Gonz\u00e1lez \u00c1lvarez, Amadeo L\u00f3pez Bello e Eloy Romero Luis e o seu cad\u00e1ver apareceu en Poza das Ras (Ourille)."}
{"id": "602507", "revid": "89787", "url": "https://gl.wikipedia.org/wiki?curid=602507", "title": "Christine N\u00f6stlinger", "text": "Christine N\u00f6stlinger, nada en Viena o 13 de outubro de 1936 e finada o 28 de xu\u00f1o de 2018, foi unha escritora austr\u00edaca co\u00f1ecida polos seus libros infant\u00eds. Recibiu un dos premios Astrid Lindgren do Consello das Artes Sueco en 2003, o principal premio de literatura infantil, pola s\u00faa contribuci\u00f3n \u00e1 \"literatura moza e adulta no sentido m\u00e1is amplo\". Recibiu o premio Hans Christian Andersen pola s\u00faa \"duradeira contribuci\u00f3n \u00e1 literatura infantil\" en 1984 e ata 2012 era unha das tres persoas que recibiu ambos os premios internacionais.\nTraxectoria.\nN\u00f6stlinger naceu en Viena e, segundo as s\u00faas propias palabras, foi unha nena salvaxe e rabiosa. Tras acabar o instituto quixo converterse en artista e estudo artes gr\u00e1ficas na Academia de Artes Aplicadas de Viena. Traballou uns anos como artista gr\u00e1fica antes de casar co xornalista Ernst N\u00f6stlinger, co que tivo d\u00faas fillas.\nA maior\u00eda da produci\u00f3n de N\u00f6stlinger estivo dedicada \u00e1 literatura infantil, mais tam\u00e9n escribiu para a televisi\u00f3n, a radio e os xornais. Na s\u00faa obra centrouse nas necesidades da infancia, cun ton antiautoritario. Foi co\u00f1ecida por discutir temas como a raza, o x\u00e9nero, a sexualidade e a nacionalidade.\nObra.\nO seu primeiro libro foi \"Die feuerrote Friederike\", publicado en 1970, que ela mesma ilustrou."}
{"id": "602508", "revid": "89787", "url": "https://gl.wikipedia.org/wiki?curid=602508", "title": "Animal Planet", "text": "Animal Planet (traduci\u00f3n literal: \"Planeta Animal\") \u00e9 unha canle de televisi\u00f3n de pago con sede nos Estados Unidos de Am\u00e9rica e emitida tam\u00e9n en Am\u00e9rica Latina. En portugu\u00e9s brasileiro tam\u00e9n foi chamado Animal Planet Brasil. Creada o 1 de outubro de 1996, a rede ded\u00edcase principalmente a series e documentais sobre animais salvaxes e animais dom\u00e9sticos. A canle pertence \u00e1 \"Warner Bros.\" \"Discovery.\"\nA canle foi orixinalmente unha empresa conxunta con \"BBC Worldwide\" e favorec\u00eda a programaci\u00f3n educativa como os documentais sobre a natureza. En 2008, \"Animal Planet\" adoptou unha direcci\u00f3n de programaci\u00f3n con \u00e9nfase nas representaci\u00f3ns agresivas e depredadoras de animais, as\u00ed como un aumento de documentais e programas de realidade tras investigaci\u00f3ns e ocupaci\u00f3ns relacionadas cos animais. \"Animal Planet\" recibiu outra renovaci\u00f3n en outubro de 2018, volvendo a unha direcci\u00f3n m\u00e1is orientada \u00e1 programaci\u00f3n familiar.\nEn xaneiro de 2016, aproximadamente 91.603.000 fogares recibiron Animal Planet."}
{"id": "602509", "revid": "111586", "url": "https://gl.wikipedia.org/wiki?curid=602509", "title": "Planeta animal", "text": ""}
{"id": "602510", "revid": "98629", "url": "https://gl.wikipedia.org/wiki?curid=602510", "title": "Club Nataci\u00f3n Pabell\u00f3n Ourense", "text": "O Club Nataci\u00f3n Pabell\u00f3n Ourense (CNPO) \u00e9 un club deportivo galego con base na cidade de Ourense no que se practica a nataci\u00f3n e o tr\u00edatlon. O club creouse no 1971 e ten base no Pavill\u00f3n dos Remedios, que conta coa piscina ol\u00edmpica Rosario Due\u00f1as e coa piscina Pedreo Escudero. O CNPO organiza cada ano dende o 1972 o Trofeo Pedro Escudero, o torneo de nataci\u00f3n m\u00e1is antigo de Galicia e un dos grandes cl\u00e1sicos do calendario polideportivo auton\u00f3mico no que compiten nadadores galegos e portugueses. \nLogros.\nO club foi representado por deportistas internacionais como a ol\u00edmpica Paula Carballido, Jose M. Regueiro, Alberto Taboada, Iria \u00c1lvarez, Marcos Vila, Daniel Caama\u00f1o, Laura Pimentel, David Dacu\u00f1a, Joaqu\u00edn Abascal, Yago L\u00f3pez, Santiago Castellanos ou Aitor Grande."}
{"id": "602511", "revid": "23204", "url": "https://gl.wikipedia.org/wiki?curid=602511", "title": "Maila Nurmi", "text": "Maila Elizabeth Syrj\u00e4niemi, nada en Gloucester, Massachusetts o 11 de decembro de 1922 e finada nos \u00c1nxeles o 10 de xaneiro de 2008, foi unha actriz estadounidense co\u00f1ecida como Maila Nurmi, creadora na d\u00e9cada de 1950 da personaxe Vampira.\nTraxectoria.\nPrimeiros anos.\nMaila Nurmi era filla de (anteriormente Syrj\u00e4niemi), un inmigrante fin\u00e9s, e de Sophia Peterson, estadounidense de ascendencia finesa. Anteriormente houbo d\u00fabidas sobre o seu lugar de nacemento: segundo o seu bi\u00f3grafo W. Scott Poole en \"Vampira: Dark Goddess of Horror\" (2014), naceu en Gloucester, Massachusetts. Durante a s\u00faa carreira, ela afirmou que nacera en Petsamo, Finlandia, indicando que era sobri\u00f1a do atleta Paavo Nurmi, que comezou a establecer r\u00e9cords mundiais en 1921, un ano antes do seu nacemento. Os rexistros de inmigraci\u00f3n estadounidense mostran que o seu pai entrou en Ellis Island en 1910. Ademais, Dana Gould informou nunha entrevista en 2014 que vira o certificado de nacemento de Nurmi, que indicaba como o seu lugar de nacemento Gloucester. No seu diario persoal, Nurmi admitiu que a historia de Petsamo era ficticia.\nChegou \u00e1 cidade dos \u00c1nxeles aos dezasete anos e posteriormente marchou a Nova York. Traballou como modelo para Alberto Vargas, Bernard of Hollywood e Man Ray, o que a lanzou \u00e1 industria do cinema cun pequeno papel no filme \"If Winter Comes\" (1947), de Victor Saville. Posou tam\u00e9n para fotograf\u00edas pin-up en revistas de homes como \"Famous Models\", \"Gala\" e \"Glamorous Models\". C\u00f3ntase ademais que foi despedida por Mae West da obra de Broadway de 1944a \"Catherine Was Great\" porque West pensou que pod\u00eda eclipsala.\nOrixe de Vampira.\nA idea para a personaxe de Vampira naceu en 1953, cando Nurmi acompa\u00f1ou o core\u00f3grafo Lester Horton no baile anual Caribe Masquerade vestida coma unha das personaxes dos cadri\u00f1os de Charles Addams no xornal \"The New Yorker\". A s\u00faa aparici\u00f3n cun vestido negro cinxido e coa s\u00faa pel branca e p\u00e1lida atraeu a atenci\u00f3n do produtor televisivo Hunt Stromberg Jr., que a contratou como presentadora de filmes de terror para unha canle de televisi\u00f3n dos \u00c1nxeles, KABC-TV. Tras varias dificultades para contactar con ela, conseguiu o seu n\u00famero de tel\u00e9fono a trav\u00e9s de Rudi Gernreich. O nome \"Vampira\" foi unha idea de Dean Riesner, marido de Nurmi.\nO 30 de abril de 1954, a KABC-TV anunciou a presentaci\u00f3n do programa \"Dig Me Later, Vampira\" \u00e1s once da noite. \"The Vampira Show\" estreouse o 1 de maio de 1954 e durante as primeiras catro semanas o programa emitiuse \u00e1 media noite, para pasar \u00e1s once a partir do 29 de maio. Dez meses despois, desde o 5 de marzo de 1955, o programa pasou a transmitirse \u00e1s dez e media. No seu papel de Vampira, Nurmi presentaba os filmes mentres percorr\u00eda unha sala chea de n\u00e9boa e ara\u00f1eiras. Moitas veces inclu\u00eda no gui\u00f3n bromas e xiros macabros, ofrec\u00eda epitafios en lugar de aut\u00f3grafos aos seus admiradores e falaba coa s\u00faa mascota, unha ara\u00f1a chamada Rollo. Cando o programa se cancelou en 1955, Maila Nurmi conservou os dereitos da s\u00faa personaxe Vampira e pasou a presentar un programa doutra canle, a KHJ-TV. Cons\u00e9rvanse varios programas e un anuncio en colecci\u00f3ns privadas.\nNurmi fixo historia na televisi\u00f3n como a primeira presentadora de filmes de terror. En 1957, Screen Gems emitiu un ciclo de 52 filmes baixo o t\u00edtulo \"Shock Theather\". A partir de ent\u00f3n, as cadeas televisivas das grandes cidades estadounidense comezaron a emitir este tipo de filmes, engadindo os seus propios presentadores con est\u00e9tica macabra.\nFoi candidata aos premios Emmy na categor\u00eda de Mellor Personaxe Feminina en 1954 e participou en filmes como \"Too Much, Too Soon\", \"The Big Operator\" e \"The Beat Generation\". A s\u00faa aparici\u00f3n m\u00e1is co\u00f1ecida no cinema foi no filme de Ed Wood \"Plan 9 from Outer Space\" (1956), como unha vampiresa que era resucitada por uns extraterrestres. En 1960 apareceu en \"I Passed for White\" e \"Sex Kittens Go to College\", aos que seguiu \"The Magic Sword\" (1962).\nVida persoal.\nEn 1949 casou con Dean Riesner, antigo actor infantil en filmes mudos e posteriormente guionista de \"Harry o sucio\", \"Charley Varrick\", \"Play Misty for Me\" e outros filmes e cap\u00edtulos de series de televisi\u00f3n. O 10 de marzo de 1958 casou con John Brinkley, actor m\u00e1is novo ca ela, e o 20 de xu\u00f1o de 1961 casou co actor Fabrizio Mioni no Condado de Orange, California.\nO 20 de xu\u00f1o de 1955 un home intentou asasinala no seu apartamento, onde a mantivo secuestrada durante catro horas. Finalmente conseguiu escapar e chamar a polic\u00eda coa axuda dun tendeiro local.\nNurmi faleceu por causas naturais no seu fogar de Hollywood o 10 de xaneiro de 2008, aos 85 anos.\nNa cultura popular.\n\"Vampira\" foi interpretada por Lisa Marie no filme \"Ed Wood\", dirixido por Tim Burton.\nO exame dos diarios de Nurmi en 2014 polo cineasta e xornalista R. H. Greene verifixou os rumores de que en 1956 ela foi a modelo para Maleficent, a bruxa malvada da versi\u00f3n de Disney da \"Bela dormente\". Un arquiveiro de Disney confifmou posteriormente os achados.\nV\u00e9xase tam\u00e9n.\nOutros artigos.\n "}
{"id": "602512", "revid": "1888", "url": "https://gl.wikipedia.org/wiki?curid=602512", "title": "Jes\u00fas Romero \u00c1lvarez", "text": "Jes\u00fas Romero \u00c1lvarez, nado en Leiro cara a 1885, foi un carpinteiro, sindicalista e pol\u00edtico galego.\nTraxectoria.\nCarpinteiro en Barzamedelle (Bieite). Presidente da Sociedade de Oficios Varios de Leiro, na folga xeral revolucionaria de 1934 foi detido por \"manifestarse desfavorablemente en contra del Estado\" xunto co secretario da sociedade Gin\u00e9s Alemparte Al\u00e9n e outros veci\u00f1os. Foron liberados d\u00edas despois. Logo do triunfo da Frote Popular nas elecci\u00f3ns de febreiro de 1936, foi nomeado concelleiro de Leiro en marzo, na nova corporaci\u00f3n presidida por Manuel Fern\u00e1ndez Neira. Co golpe de Estado do 18 de xullo de 1936 foi detido. Procesado en decembro de 1939, foi xulgado en Ourense por auxilio \u00e1 rebeli\u00f3n o 21 de febreiro de 1940. Foi condenado a 20 anos e un d\u00eda de prisi\u00f3n. Abr\u00edronlle expediente de responsabilidades pol\u00edticas en maio de 1940. Satisfeita a sanci\u00f3n, recuperou a libre disposici\u00f3n dos seus bens en maio de 1942."}
{"id": "602513", "revid": "23204", "url": "https://gl.wikipedia.org/wiki?curid=602513", "title": "Gran Premio dos Pa\u00edses Baixos de 2023", "text": "O Gran Premio dos Pa\u00edses Baixos de 2023 (co\u00f1ecido oficialmente como Formula 1 Heineken Dutch Grand Prix 2022) foi unha carreira de automobilismo de F\u00f3rmula Un, celebrada o 27 de agosto de 2023 no circu\u00edto de Zandvoort. Foi a d\u00e9cimo terceira carreira da tempada de F\u00f3rmula Un de e o 37\u00ba Gran Premio dos Pa\u00edses Baixos. A carreira disputouse sobre 72 voltas ao circu\u00edto de 4\u00b4259 quil\u00f3metros para unha distancia total de carreira de 306\u00b464 quil\u00f3metros.\nLiam Lawson fixo o seu debut na tempada de Gran Premio de F\u00f3rmula Un coa AlphaTauri.\nPneus dispo\u00f1ibles.\nO fornecedorr de pneum\u00e1ticos Pirelli levou os compostos de pneum\u00e1ticos C1, C2 e C3 (designados como duro, medio e brando, respectivamente) para que os equipos os utilizaran no evento.\nPr\u00e1ctica.\nPara o evento realiz\u00e1ronse tres quendas de pr\u00e1cticas. A primeira quenda de adestramentos libres celebrouse o 25 de agosto de 2023, \u00e1s 12:30 hora local (UTC+2); sacouse bandeira vermella cando Nico H\u00fclkenberg estrelouse na \u00faltima curva. Max Verstappen encabezou a sesi\u00f3n, con Fernando Alonso o segundo m\u00e1is r\u00e1pido e Lewis Hamilton terceiro.\nA segunda quenda de adestramentos libres celebrouse o 25 de agosto de 2023, \u00e1s 16:00 hora local (UTC+2) e foi encabezada por Lando Norris, sendo Verstappen o segundo m\u00e1is r\u00e1pido e Alexander Albon terceiro. A quenda tam\u00e9n v\u00edu bandeira vermella cando Oscar Piastri e Daniel Ricciardo estrelaronse con escasos momentos de diferenza na curva 3. O accidente provocou unha rotura de \u00f3so metacarpiano da man esquerda de Ricciardo. Considerouse non apto para participar en m\u00e1is sesi\u00f3ns durante a fin de semana. Red Bull Racing e o piloto reserva de AlphaTauri, Liam Lawson, substitu\u00edron a Ricciardo durante o resto da fin de semana.\nA terceira quenda de adestramentos libres celebrouse o 26 de agosto de 2023 \u00e1s 11:30 hora local (UTC+2) en condici\u00f3ns de choiva. Verstappen superouno con George Russell segundo e Sergio P\u00e9rez terceiro. A sesi\u00f3n v\u00edu tres bandeiras vermellas polo choque de Kevin Magnussen e os trompos de Guanyu Zhou e Liam Lawson.\nCualificaci\u00f3n.\nA cualificaci\u00f3n celebrouse o 26 de agosto de 2023, as 15:00 hora local (UTC+2).\nCarreira.\nA carreira celebrouse o 27 de agosto de 2023 \u00e1s 15:00 hora local (UTC+2).\nInforme da carreira.\nA carreira viuse afectada polas condici\u00f3ns meteorol\u00f3xicas de chuvia e ga\u00f1ouna Verstappen. Foi a s\u00faa novena vitoria consecutiva, igualando o r\u00e9cord de Sebastian Vettel. Alonso fixo a s\u00faa primeira volta r\u00e1pida desde o Gran Premio de Hungr\u00eda de 2017. Alonso quedou segundo para Aston Martin mentres que Pierre Gasly terminou terceiro para Alpine, este \u00faltimo ga\u00f1ando a posici\u00f3n despois de que P\u00e9rez recibise unha penalizaci\u00f3n de cinco segundos. A forte choiva a oito voltas da meta fixeron que a carreira se suspendese durante tres cuartos de hora antes de retomarse. Este foi o primeiro Gran Premio dos Pa\u00edses Baixos en ser marcado con bandeira vermella. O podio foi o primeiro de Gasly desde o Gran Premio de Acerbaix\u00e1n de 2021 e o primeiro como piloto de Alpine."}
{"id": "602514", "revid": "785", "url": "https://gl.wikipedia.org/wiki?curid=602514", "title": "Vexetaci\u00f3n de Galiza", "text": ""}
{"id": "602515", "revid": "785", "url": "https://gl.wikipedia.org/wiki?curid=602515", "title": "Flora de Galiza", "text": ""}
{"id": "602516", "revid": "785", "url": "https://gl.wikipedia.org/wiki?curid=602516", "title": "Fauna de Galiza", "text": ""}
{"id": "602517", "revid": "785", "url": "https://gl.wikipedia.org/wiki?curid=602517", "title": "Lista de orqu\u00eddeas de Galiza", "text": ""}
{"id": "602518", "revid": "785", "url": "https://gl.wikipedia.org/wiki?curid=602518", "title": "Orqu\u00eddeas de Galiza", "text": ""}
{"id": "602519", "revid": "785", "url": "https://gl.wikipedia.org/wiki?curid=602519", "title": "Lista das orqu\u00eddeas de Galiza", "text": ""}
{"id": "602520", "revid": "23204", "url": "https://gl.wikipedia.org/wiki?curid=602520", "title": "A lura xigante na cultura popular", "text": "A natureza esquiva e o aspecto temible da lura xigante convert\u00e9rona durante moito tempo nun tema popular de lendas e contos. A s\u00faa popularidade ic\u00f3nica contin\u00faa hoxe con referencias e representaci\u00f3ns en literatura, cine, televisi\u00f3n e videoxogos.\nMoitas veces, a lura xigante aparece nun combate dram\u00e1tico e igualado cun cachalote. Esa poderosa imaxe xa non se considera precisa dada a evidencia que existe para unha relaci\u00f3n de depredaci\u00f3n sinxela, sendo a lura a presa, a\u00ednda que se viron cicatrices de ventosas na pel do cachalote. \u00c1s veces \u00e9 presentado con caracter\u00edsticas de monstro mari\u00f1o."}
{"id": "602521", "revid": "23204", "url": "https://gl.wikipedia.org/wiki?curid=602521", "title": "Liam Lawson", "text": "Liam Lawson, nado o 11 de febreiro de 2002, \u00e9 un piloto de carreiras de motor neozeland\u00e9s que actualmente compite no Super Formula Championship con Team Mugen e o Campionato Mundial de f\u00f3rmula 1 coa AlphaTauri. Lawson, asesorado polo tres veces ga\u00f1ador do Gran Premio de Nova Zelandia Ken Smith, competiu anteriormente co equipo Carlin no Campionato de F\u00f3rmula 2 da FIA, onde quedou terceiro no 2022. \u00c9 un excampi\u00f3n da Toyota Racing Series e membro do Red Bull Junior Team, En 2021, tam\u00e9n correu para Red Bull AF Corse no Deutsche Tourenwagen Masters, acompa\u00f1ado de Alex Albon, perdeuse por pouco o campionato na \u00faltima rolda.\nLawson tam\u00e9n serve actualmente como piloto de reserva para os equipos Red Bull Racing e Scuderia AlphaTauri de F\u00f3rmula 1. No Gran Premio dos Pa\u00edses Baixos de 2023, Lawson fixo o seu debut na F1, substitu\u00edndo a Daniel Ricciardo en AlphaTauri despois de que Ricciardo sufrira unha fractura na man durante un accidente nos adestramentos libres.\nRexistro de carreiras.\nResultados completos na F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "602522", "revid": "25871", "url": "https://gl.wikipedia.org/wiki?curid=602522", "title": "Te Wheke-a-Muturangi", "text": "Na mitolox\u00eda maor\u00ed, Te Wheke-a-Muturangi \u00e9 un cefal\u00f3podo monstruoso destru\u00eddo na ba\u00eda de Whekenui, Canle Tory ou en Patea polo navegante Kupe.\nO cefal\u00f3podo era unha mascota ou familiar de Muturangi, un poderoso tohunga de Hawaiki. Non obstante, o \"wheke\" era unha criatura salvaxe e un gardi\u00e1n.\nCando Kupe chegou a Nova Zelandia, atopou o monstro mari\u00f1o en Castlepoint. O cefal\u00f3podo xigante fuxiu a trav\u00e9s do estreito de Cook, e foi perseguido por Kupe a trav\u00e9s da canle Tory. Al\u00ed tivo lugar unha gran batalla, e cando o polbo parec\u00eda estar a piques de fuxir, Kupe cortoulle os brazos coa s\u00faa aixola, mat\u00e1ndoo (Tregear 1891: 184, 620).\nNas tradici\u00f3ns do pobo Ng\u0101ti Ranginui de Tauranga, \"Te Wheke-a-Muturangi\" foi asasinado polo seu antepasado Tamatea, e non est\u00e1 asociado con Kupe. O etn\u00f3logo neozeland\u00e9s David Simmons suxeriu que esta pode ser a tradici\u00f3n m\u00e1is aut\u00e9ntica, e que a asociaci\u00f3n con Kupe s\u00f3 se atopa en fontes problem\u00e1ticas (Simmons 1976).\nOutra teor\u00eda para \"Te Wheke-a-Muturangi\" afirma que o nome en realidade ref\u00edrese \u00e1s moitas rutas de navegaci\u00f3n centradas en Raiatea con tent\u00e1culos que chegan polo Pac\u00edfico polo menos ata os bordos do Tri\u00e1ngulo Polinesio (Tetahiotupa 2009). Na tradici\u00f3n oral da Polinesia Francesa este polbo tam\u00e9n se co\u00f1ece como \"Taumata-Fe -Fa -Hau\" (Gran Kraken da Prosperidade) e \"Tumu-Ra -Fenua\" (Comezo-do-Ceo-e-Terra)."}
{"id": "602523", "revid": "111586", "url": "https://gl.wikipedia.org/wiki?curid=602523", "title": "Te Wheke-Un-Muturangi", "text": ""}
{"id": "602531", "revid": "5863", "url": "https://gl.wikipedia.org/wiki?curid=602531", "title": "Consuelo Vega D\u00edaz", "text": ""}
{"id": "602532", "revid": "89787", "url": "https://gl.wikipedia.org/wiki?curid=602532", "title": "Tiroperoxidase", "text": "A tiroperoxidase (TPO), tam\u00e9n chamada peroxidase da tiroide ou ioduro peroxidase, \u00e9 un encima que se expresa principalmente na tiroide, onde se segrega no coloide da tiroide. A tiroperoxidase oxida i\u00f3ns ioduro para formar \u00e1tomos de iodo para a s\u00faa adici\u00f3n a residuos do amino\u00e1cido tirosina da tiroglobulina para a produci\u00f3n das hormonas tiroides tiroxina (T4) e triiodotironina (T3). En humanos, a tiroperoxidase est\u00e1 codificada no xene TPO do cromosoma 2.\nReacci\u00f3n catalizada.\n + I\u2212 + H+ + H2O2 \u21d2 + 2 H2O\nO ioduro ox\u00eddase a radical iodo, o cal reacciona inmediatamente coa tirosina, formando unha mol\u00e9cula de 3-iodotirosina (ou 3-iod-L-tirosina).\n + I\u2212 + H+ + H2O2 \u21d2 + 2 H2O\nO segundo \u00e1tomo de iodo eng\u00e1dese de maneira similar ao intermediario da reacci\u00f3n 3-iodotirosina.\nFunci\u00f3n.\nO iodo inorg\u00e1nico entra no corpo principalmene como ioduro, I\u2212. Despois de entrar na c\u00e9lula folicular tiroide do fol\u00edculo tiroide, por medio do simportador de Na+/I\u2212 (NIS) do seu lado basolateral, o ioduro \u00e9 trasladado a trav\u00e9s da membrana apical da c\u00e9lula ao coloide da tiroide por medio da pendrina, despois do cal a tiroperoxidase oxida o ioduro a iodo at\u00f3mico (I) ou iodinio (I+). A \"organificaci\u00f3n do iodo,\" a incorporaci\u00f3n do iodo na tiroglobulina para a produci\u00f3n de hormonas tiroides, \u00e9 non espec\u00edfico; \u00e9 dicir, non hai un intermediario unido \u00e1 tiroperoxidase, sen\u00f3n que a iodaci\u00f3n ocorre por medio de especies reactivas do iodo liberadas da tiroperoxidase (TPO). As reacci\u00f3ns qu\u00edmicas catalizadas pola tiroperoxidase ocorren na superficie externa da membrana apical e est\u00e1n mediadas polo per\u00f3xido de hidr\u00f3xeno.\nEstimulaci\u00f3n e inhibici\u00f3n.\nA tiroperoxidase \u00e9 estimulada pola hormona estimulante da tiroide (TSH), que regula \u00e1 alza a expresi\u00f3n x\u00e9nica.\nA tiroperoxidase \u00e9 inhibida por f\u00e1rmacos tioamidas, como o propiltiouracilo e o metimazol. En ratas de laboratorio cunha captaci\u00f3n insuficiente de iodo, a xeniste\u00edna demostrou que inhibe a tiroperoxidase.\nImportancia cl\u00ednica.\nA tiroperoxidase \u00e9 un ep\u00edtopo frecuente de autoanticorpos en enfermidades autoinmunes tiroides, e ditos anticorpos denom\u00ednanse anticorpos anti-TPO. Isto est\u00e1 xeralmente asociado coa tiroidite de Hashimoto. As\u00ed, pode utilizarse o t\u00edtulo de anticorpos para avaliar a actividade da doenza en pacientes que desenvolveron tales anticorpos.\nUso diagn\u00f3stico.\nEn inmunohistoqu\u00edmica diagn\u00f3stica a expresi\u00f3n da tiroperoxidase p\u00e9rdese no carcinoma de tiroide papilar."}
{"id": "602533", "revid": "27155", "url": "https://gl.wikipedia.org/wiki?curid=602533", "title": "Peroxidase da tiroide", "text": ""}
{"id": "602534", "revid": "27155", "url": "https://gl.wikipedia.org/wiki?curid=602534", "title": "Ioduro peroxidase", "text": ""}
{"id": "602535", "revid": "27155", "url": "https://gl.wikipedia.org/wiki?curid=602535", "title": "S\u00edntese das hormonas tiroides", "text": ""}
{"id": "602536", "revid": "25871", "url": "https://gl.wikipedia.org/wiki?curid=602536", "title": "Antonio Fontao Montenegro", "text": "Antonio Fontao Montenegro, co\u00f1ecido como Par\u00eds e Di\u00f3genes, nado en Asturias cara a 1887, foi un guerrilleiro antifranquista galego.\nTraxectoria.\nFillo de Francisco Fontao e Vicenta Montenegro. Xastre ambulante, e tam\u00e9n dedicado \u00e1 reparaci\u00f3n de reloxos e m\u00e1quinas de coser en Bandomil (Couto, Taboada). Foi xulgado por ameazas na Audiencia de Lugo en xullo de 1935. Logo do golpe de Estado do 18 de xullo de 1936 foi detido en Lugo o 10 de marzo de 1939. Xulgado en Lugo por rebeli\u00f3n militar na causa 767/38 con Jos\u00e9 Eiriz Fern\u00e1ndez e Jes\u00fas Pereira Cu\u00f1arro, foi condenado a 12 anos de prisi\u00f3n. Cumpriu condena na Prisi\u00f3n Provincial de Lugo, de onde sa\u00edu en liberdade condicional o 8 de agosto de 1942. En 1948 o xu\u00edz de Chantada publicou unha requisitoria como procesado por homicidio no sumario 68/1948. Foi novamente procesado na Causa 13/1949 de Vigo por agresion a forza armada."}
{"id": "602538", "revid": "27155", "url": "https://gl.wikipedia.org/wiki?curid=602538", "title": "Tiroide peroxidase", "text": ""}
{"id": "602541", "revid": "5312", "url": "https://gl.wikipedia.org/wiki?curid=602541", "title": "Renault Supercinco", "text": ""}
{"id": "602543", "revid": "5863", "url": "https://gl.wikipedia.org/wiki?curid=602543", "title": "Salma Celeste Paralluelo Ayingono", "text": ""}
{"id": "602544", "revid": "5863", "url": "https://gl.wikipedia.org/wiki?curid=602544", "title": "Salma Paralluelo Ayingono", "text": ""}
{"id": "602545", "revid": "5863", "url": "https://gl.wikipedia.org/wiki?curid=602545", "title": "Salma Celeste Paralluelo", "text": ""}
{"id": "602546", "revid": "1131", "url": "https://gl.wikipedia.org/wiki?curid=602546", "title": "Rana temporaria parvipalmata", "text": ""}
{"id": "602550", "revid": "111586", "url": "https://gl.wikipedia.org/wiki?curid=602550", "title": "Julian Steward", "text": "Julian Haynes Steward, nado o 31 de xaneiro de 1902 e finado o 6 de febreiro de 1972, foi un antrop\u00f3logo e arque\u00f3logo estadounidense que creou o que el mesmo chamou o \"m\u00e9todo da ecolox\u00eda cultural\".\nTraxectoria.\nNado en Washington D.C., non mostrou especial interese pola antropolox\u00eda at\u00e9 os dezaseis anos e ingresou \"no Deep Springs College\" de Serra Nevada, Estados Unidos de Am\u00e9rica, entidade encargada da formaci\u00f3n de novos pol\u00edticos. Neste ambiente entrou en contacto coas tribos ind\u00edxenas Shoshone e Paiute, o que espertou o seu interese pola antropolox\u00eda. Comezou os seus estudos nesta disciplina na Universidade de Berkeley en 1925, gradu\u00e1ndose en 1929 cun estudo sobre \"pallasos cerimoniais\" entre os indios americanos.\nEn 1935 Steward comezou a participar no Bureau of Indian Affairs do que obtivo importantes reformas para esta comunidade e realizou traballos arqueol\u00f3xicos tanto en Am\u00e9rica do Norte como Am\u00e9rica do Sur.\nA s\u00faa principal contribuci\u00f3n \u00e1 antropolox\u00eda son os seus estudos para revisar a teor\u00eda da evoluci\u00f3n baixo o modelo de ecolox\u00eda cultural e evoluci\u00f3n multilineal presentado na s\u00faa obra \"Theory of Culture Change: The Methodology of Multilinear Evolution\" (1955)."}
{"id": "602551", "revid": "5863", "url": "https://gl.wikipedia.org/wiki?curid=602551", "title": "Xusto Moreda P\u00e9rez", "text": ""}
{"id": "602552", "revid": "111586", "url": "https://gl.wikipedia.org/wiki?curid=602552", "title": "Pays d'Auge", "text": "O Pays d'Auge (, literalmente \"Terra de Auga\"), Auge pe Bro-Auge en bret\u00f3n, \u00e9 unha zona de Normand\u00eda, situada entre os departamentos de Calvados e Orne (ademais dunha pequena parte do de Eure), unha antiga provincia do Reino de Francia. A cidade principal \u00e9 Lisieux.\nXeograf\u00eda.\nO Pays d'Auge div\u00eddese nos seguintes cant\u00f3ns : Cant\u00f3n de Cabourg, Cant\u00f3n de Dozul\u00e9, Cant\u00f3n de Trouville Deauville, Cant\u00f3n de Honfleur, Cant\u00f3n de Troarn, Cant\u00f3n de Cambremer, Cant\u00f3n de Pont-l'\u00c9v\u00eaque, Cant\u00f3n de Blangy-le -Ch\u00e2teau, Cant\u00f3n de M\u00e9zidon-Canon, Cant\u00f3n de Lisieux, Cant\u00f3n de Saint-Pierre-sur-Dives, Cant\u00f3n de Livarot, Cant\u00f3n de Orbec, Cant\u00f3n de Trun, Cant\u00f3n de Vimoutiers, Cant\u00f3n de Exmes e Cant\u00f3n de Gac\u00e9.\nEconom\u00eda.\nA paisaxe desta zona consid\u00e9rase t\u00edpica de Normand\u00eda \u2014 agr\u00edcola e produtora de produtos l\u00e1cteos e maz\u00e1s. Destaca polos seus queixos, especialmente Camembert (denominado as\u00ed por un lugar do Pays d'Auge), Livarot e Pont-l'\u00c9v\u00eaque, tam\u00e9n nomes de vilas.\nO Pays d'Auge recibiu o status de \"appellation d'origine contr\u00f4l\u00e9e\"\n(denominaci\u00f3n de orixe) pola s\u00faa sidra e \"calvados\" (licor co nome do departamento de Calvados).\nCultura.\nO dialecto normando do Pays d'Auge co\u00f1\u00e9cese como Augeron. O Pays d'Auge est\u00e1 clasificado como Terra de Arte e Historia polo Ministerio de Cultura de Francia."}
{"id": "602553", "revid": "111586", "url": "https://gl.wikipedia.org/wiki?curid=602553", "title": "Pa\u00eds d'Auge", "text": ""}
{"id": "602557", "revid": "27155", "url": "https://gl.wikipedia.org/wiki?curid=602557", "title": "CRISPR", "text": " \nCRISPR \u00e9 un acr\u00f3nimo na investigaci\u00f3n do ADN que prov\u00e9n do ingl\u00e9s \"Clustered Regularly Interspaced Short Palindromic Repeats\", traducido ao galego como repetici\u00f3ns palindr\u00f3micas curtas agrupadas e espazadas regularmente (a abreviatura pron\u00fanciase \"crisper\").\n. Descuberta no inicio do s\u00e9culo XXI, CRISPR \u00e9 tam\u00e9n unha metodolox\u00eda en biolox\u00eda molecular para a edici\u00f3n do ADN xen\u00f3mico. O sistema est\u00e1 composto por dous compo\u00f1entes principais: o ARN gu\u00eda e a endonuclease asociada a CRISPR, como pode ser Cas9.\nNa natureza, a maior\u00eda das bacterias e das arqueas, que son tipos de c\u00e9lulas procariotas, incorporan o sistema CRISPR no seu xenoma e \u00fasano como un mecanismo de defensa contra o ataque de virus.\nO sistema CRISPR ten m\u00faltiples secuencias de ADN repetidas e curtas. Estas secuencias son parte dun sistema inmunitario adaptativo en c\u00e9lulas procariotas, derivan de fragmentos de ADN de bacteri\u00f3fagos que previamente as infectaran, e perm\u00edtenlles 'lembrar' e neutralizar eses bacteri\u00f3fagos se as volven atacar. Funcionan como unha especie de inmunidade adquirida para estes microorganismos. Na investigaci\u00f3n, os compo\u00f1entes CRISPR son empregados como unha ferramenta de edici\u00f3n xen\u00e9tica (polas siglas en ingl\u00e9s, GM; v\u00e9xase alimentos transx\u00e9nicos) que pode modificar os xenes de case calquera organismo. Actualmente, estase investigando o seu potencial uso en terapia x\u00e9nica para tratar enfermidades virais en humanos. \nFuncionamento.\nCada secuencia repetida no sistema CRISPR \u00e9 seguida por pequenos segmentos de 'ADN espazador', que se orixinan de exposici\u00f3ns anteriores a virus ou pl\u00e1smidos. Estes espazadores act\u00faan como un sistema de reco\u00f1ecemento que corta o ADN estra\u00f1o, de maneira similar \u00e1 forma en que o sistema de interferencia de ARN funciona en organismos eucariotas. De feito, os espazadores son fragmentos de ADN de virus que tentaron atacar a c\u00e9lula previamente. Este feito foi un indicio para os investigadores de que o sistema CRISPR/Cas ter\u00eda un papel na inmunidade adaptativa das c\u00e9lulas procariotas.\nO corte do ADN \u00e9 realizado por unha prote\u00edna nuclease chamada Cas9. \nCas9 pos\u00fae dous sitios de corte activos, un para cada febra ou cadea da dobre h\u00e9lice de ADN. Este proceso ocorre cando Cas9 desenrola o ADN estra\u00f1o e verifica se \u00e9 complementario ao fragmento espazador de 20 pares de bases do ARN gu\u00eda (o ARN derivado do espazador). Se hai unha concordancia, o ADN estra\u00f1o \u00e9 cortado. \nAplicaci\u00f3ns.\nCRISPR \u00e9 un sistema de defensa antiviral que se orixinou en c\u00e9lulas procariotas como bacterias e arqueas. O seu uso humano m\u00e1is co\u00f1ecido \u00e9 na edici\u00f3n xen\u00e9tica. Esta tecnolox\u00eda perm\u00edtenos desactivar xenes espec\u00edficos en c\u00e9lulas humanas, estudar organismos como \"Candida albicans\", ou mesmo modificar l\u00e9vedos utilizados na produci\u00f3n de biocombust\u00edbeis. Tam\u00e9n se emprega para editar xenes en diferentes tipos de cultivos con fins agr\u00edcolas.\nO sistema CRISPR-Cas9 non s\u00f3 corta o ADN; tam\u00e9n ten outras utilidades. Por exemplo, pode prender ou arrancar a actividade de certos xenes e tam\u00e9n pode marcar secuencias espec\u00edficas para que brillen baixo unha luz especial (fluorescencia). \nReco\u00f1ecementos.\nEn agosto de 2017, o investigador da Universidade de Alacant J. F. Mart\u00ednez Mojica foi galardoado co Albany Medical Center Prize, o galard\u00f3n m\u00e1is importante dos Estados Unidos no \u00e1mbito da investigaci\u00f3n m\u00e9dica, na categor\u00eda de Medicina e Investigaci\u00f3n Biom\u00e9dica 2017, polas s\u00faas contribuci\u00f3ns ao desenvolvemento do sistema CRISPR/ Cas9. Compartiu este premio con Emmanuelle Charpentier, Jennifer Doudna, Luciano Marraffini e Feng Zhang.A comprensi\u00f3n e desenvolvemento da t\u00e9cnica de edici\u00f3n do xenoma CRISPR-Cas9 ga\u00f1ou o Premio Nobel de Qu\u00edmica en 2020, sendo o premio concedido conxuntamente a Charpentier e Doudna. \nAnti-CRISPR.\nAnti-CRISPR \u00e9 un grupo de prote\u00ednas nalg\u00fans fagos (abreviatura de bacteri\u00f3fagos, virus que infectan bacterias). Inhibe a actividade normal de CRISPR-Cas, o sistema inmunitario de moitas bacterias. Os fagos con anti-CRISPR evitan que os seus xenomas sexan destru\u00eddos polas c\u00e9lulas procariotas que infectan."}
{"id": "602558", "revid": "27155", "url": "https://gl.wikipedia.org/wiki?curid=602558", "title": "Nomenclatura IUPAC", "text": "\u00c9 a nomenclatura dos compostos qu\u00edmicos elaborada pola IUPAC. A Uni\u00f3n Internacional de Qu\u00edmica Pura e Aplicada, co\u00f1ecida polo acr\u00f3nimo IUPAC do seu nome en ingl\u00e9s (\"International Union of Pure and Applied Chemistry\"), \u00e9 a autoridade universalmente reco\u00f1ecida en nomenclatura e terminolox\u00eda qu\u00edmica.\nEstrutura organizativa.\nA organizaci\u00f3n conta con dous \u00f3rganos encargados desta actividade: a \"Divisi\u00f3n VIII\", dedicada \u00e1 \"Nomenclatura e representaci\u00f3n de estruturas\" e a \"Comisi\u00f3n Interdivisional de Terminolox\u00eda, Nomenclatura e S\u00edmbolos\". \nActividades.\nUnha das principais actividades da IUPAC \u00e9 o desenvolvemento de recomendaci\u00f3ns para o establecemento dunha nomenclatura e terminolox\u00eda inequ\u00edvoca, uniforme e coherente para campos cient\u00edficos espec\u00edficos. Estas recomendaci\u00f3ns poden adoptar a forma de: glosarios de termos para disciplinas qu\u00edmicas espec\u00edficas; definici\u00f3ns de termos relacionados cun grupo de propiedades; nomenclatura dos compostos qu\u00edmicos e as s\u00faas clases; terminolox\u00eda, s\u00edmbolos e unidades para un campo espec\u00edfico: clasificaci\u00f3ns e usos de termos para un campo espec\u00edfico, e convenci\u00f3ns e est\u00e1ndares pr\u00e1cticos para a presentaci\u00f3n de datos en campos espec\u00edficos.\nPublicaci\u00f3n e acceso \u00e1s recomendaci\u00f3ns.\nAs recomendaci\u00f3ns publ\u00edcanse na revista cient\u00edfica \"Pure and Applied Chemistry\" e est\u00e1n dispo\u00f1ibles publicamente o ano seguinte \u00e1 s\u00faa publicaci\u00f3n. Tam\u00e9n se incl\u00faen na base de datos en li\u00f1a da IUPAC un ano despois da publicaci\u00f3n na revista.\nRecursos Adicionais.\nA informaci\u00f3n sobre terminolox\u00eda tam\u00e9n est\u00e1 dispo\u00f1ible a trav\u00e9s dos libros da IUPAC, unha colecci\u00f3n de sete libros co\u00f1ecidos pola s\u00faa cor distintiva.\n\u00c1reas de nomenclatura.\nHai d\u00faas \u00e1reas principais:"}
{"id": "602559", "revid": "1131", "url": "https://gl.wikipedia.org/wiki?curid=602559", "title": "\u00c1rea arqueol\u00f3xica da Caeira", "text": "A \u00e1rea arqueol\u00f3xica da Caeira \u00e9 un conxunto de gravados rupestres ao aire libre situado na ladeira do Monte Tomba, co\u00f1ecido como Boa Vista, no concello de Poio, provincia de Pontevedra. Est\u00e1 formado por m\u00e1is dunha vintena de gravados e petr\u00f3glifos, tres dos cales est\u00e1n catalogados como Ben de Interese Cultural. Forman parte do grupo de arte rupestre de Terras de Pontevedra.\nOs petr\u00f3glifos e gravados ao aire libre da Caeira, todos tallados en rocha gran\u00edtica, co\u00f1\u00e9cense dende principios do s\u00e9culo XX grazas ao traballo do intelectual pontevedr\u00e9s Ram\u00f3n Sobrino Buhigas.\nNas proximidades destes petr\u00f3glifos tam\u00e9n se atoparon indicios da posible existencia dun poboado da Idade de Bronce, polo que se cre que estes gravados foron realizados nesa \u00e9poca. A s\u00faa tem\u00e1tica agr\u00fapase en dous grandes bloques: xeom\u00e9trico e naturalista, coa existencia dunha gran variedade de representaci\u00f3ns como cervos, cazoletas, combinaci\u00f3ns circulares e diversas figuras antropom\u00f3rficas.\nCaracter\u00edsticas.\nNa Caeira hai petr\u00f3glifos sinxelos con poucos motivos repartidos por varias zonas, pero d\u00faas estaci\u00f3ns formadas por grandes pedras son as que te\u00f1en un papel m\u00e1is importante en todo este conxunto.\nO concello de Poio conta tam\u00e9n con grupos rupestres no Outeiro da Burata e no Monte Cruceiro, ambos na parroquia de Samieira. Ademais, o petr\u00f3glifo de Pozo Ventura non pertence a esta zona arqueol\u00f3xica pero si est\u00e1 moi preto dela, no monte Li\u00f1ares. A s\u00faa superficie est\u00e1 chea de motivos xeom\u00e9tricos, pero a s\u00faa singularidade v\u00e9n dada por motivos que lembran as follas de alabarda.\nCentro de interpretaci\u00f3n.\nO Centro de Interpretaci\u00f3n Arqueol\u00f3xica da Caeira inaugurouse o 18 de xu\u00f1o de 2009. At\u00f3pase na parroquia de San Salvador, xusto detr\u00e1s do co\u00f1ecido como Casal de Ferreir\u00f3s. Alberga un proxecto expositivo no que os visitantes poden observar e co\u00f1ecer polo mi\u00fado as caracter\u00edsticas dos petr\u00f3glifos existentes no municipio.\nAdemais, o centro incl\u00fae unha r\u00e9plica exacta do petr\u00f3glifo de Pozo Ventura, de caracter\u00edsticas excepcionais na arte rupestre desta zona da Pen\u00ednsula Ib\u00e9rica, e que lembra bastante a outras pezas atopadas en Irlanda ou na rexi\u00f3n da Breta\u00f1a."}
{"id": "602560", "revid": "1131", "url": "https://gl.wikipedia.org/wiki?curid=602560", "title": "Chan de Casti\u00f1eiras", "text": "O conxunto megal\u00edtico do Chan de Casti\u00f1eiras ou conxunto megal\u00edtico de Chan de Casti\u00f1eiras \u00e9 un dos campos de m\u00e1moas m\u00e1is importantes de Galiza. At\u00f3pase nas inmediaci\u00f3ns do Parque de Cotorredondo e da Lagoa de Casti\u00f1eiras, entre os concellos de Vilaboa e Mar\u00edn, na provincia de Pontevedra. Forma parte do grupo de arte rupestre de Terras de Pontevedra.\nEstas manifestaci\u00f3ns, \u00e1s que se lle atrib\u00fae unha funci\u00f3n funeraria, xurdiron durante o Neol\u00edtico e a Idade do Cobre ou Calcol\u00edtico, especialmente na franxa atl\u00e1ntica europea.\nEntre todos eles destaca a co\u00f1ecida como M\u00e1moa do Rei, de grandes dimensi\u00f3ns. Tr\u00e1tase dun dolmen de c\u00e1mara poligonal e corredor de acceso, con tres tramos perfectamente diferenciados. Durante a escavaci\u00f3n desta m\u00e1moa polo equipo dirixido por Ram\u00f3n Sobrino Lorenzo-Ruza atop\u00e1ronse numerosos restos recollidos por Antonio de la Pe\u00f1a. Foi restaurado e reconstru\u00eddo en 2003.\nCompletan o conxunto outros oito dolmens, en diferentes estados de conservaci\u00f3n, constru\u00eddos tam\u00e9n arredor do ano 3.000 a. C., e situados na contorna do lago de Casti\u00f1eiras.\nOutros exemplos.\nNo mesmo concello descubr\u00edronse t\u00famulos funerarios nas parroquias de Figueirido e Vilaboa. Tam\u00e9n no concello de Mar\u00edn, que comparte este conxunto megal\u00edtico, existen outros dolmens en bo estado de conservaci\u00f3n. Entre elas, as situadas en Chan da Armada, en Santo Tom\u00e9 de Pi\u00f1eiro; Chan da Lagoa, en San Xi\u00e1n de Mar\u00edn; e Pastoriza, en Ard\u00e1n."}
{"id": "602561", "revid": "12452", "url": "https://gl.wikipedia.org/wiki?curid=602561", "title": "Conxunto megal\u00edtico do Chan de Casti\u00f1eiras", "text": ""}
{"id": "602562", "revid": "111586", "url": "https://gl.wikipedia.org/wiki?curid=602562", "title": "Conxunto megal\u00edtico de Chan de Casti\u00f1eiras", "text": ""}
{"id": "602563", "revid": "54334", "url": "https://gl.wikipedia.org/wiki?curid=602563", "title": "Disoluci\u00f3n acuosa", "text": "Unha disoluci\u00f3n acuosa \u00e9 unha soluci\u00f3n na que o disolvente \u00e9 auga. Normalmente m\u00f3strase en ecuaci\u00f3ns qu\u00edmicas co sub\u00edndice (aq). A palabra \"acuoso\" ref\u00edrese a iso, ou disolto en auga. Como a auga \u00e9 un bo disolvente ademais de ser naturalmente abundante, loxicamente converteuse nun disolvente omnipresente en qu\u00edmica.\nAs substancias que non se disolven ben na auga ch\u00e1manse \"hidr\u00f3fobas\" ('temen \u00e1 auga'), mentres que as que o fan son co\u00f1ecidas como \"hidr\u00f3filas\" ('amantes da auga'). Un exemplo de substancia hidr\u00f3fila \u00e9 o cloruro de sodio (sal com\u00fan mari\u00f1o de mesa). Os \u00e1cidos e as bases son soluci\u00f3ns acuosas, como parte das s\u00faas definici\u00f3ns de Arrhenius. Dependendo da concentraci\u00f3n de \u00e1cido ou base, hai que ter en conta a autoionizaci\u00f3n da auga para analizar a acidez da disoluci\u00f3n, xa que incluso a auga pura ten unha concentraci\u00f3n inevitable de i\u00f3ns H+ e OH-.\nA capacidade dunha substancia para disolverse na auga est\u00e1 determinada por se a substancia pode cumprir ou superar as fortes forzas de atracci\u00f3n que xeran entre elas as mol\u00e9culas de auga. Se a substancia carece da capacidade de disolverse en auga, as mol\u00e9culas forman un precipitado. A solubilizaci\u00f3n en auga p\u00f3dese modelar mediante un equilibrio qu\u00edmico, que mostra un equilibrio entre especies solubilizadas e non solubilizadas (gases ou precipitados).\nAs soluci\u00f3ns acuosas que conducen a corrente el\u00e9ctrica de forma eficiente conte\u00f1en electr\u00f3litos fortes, mentres que as que conducen mal consid\u00e9rase que conte\u00f1en electr\u00f3litos d\u00e9biles. Estes electr\u00f3litos fortes son substancias que est\u00e1n completamente ionizadas na auga. Os non electr\u00f3litos son substancias que se disolven na auga pero que non producen i\u00f3ns.\nCando se realizan c\u00e1lculos relativos \u00e1 reacci\u00f3n dunha ou m\u00e1is disoluci\u00f3ns acuosas, d\u00e9bese co\u00f1ecer en xeral a concentraci\u00f3n, ou molaridade, das disoluci\u00f3ns acuosas. A concentraci\u00f3n da disoluci\u00f3n d\u00e1se en funci\u00f3n da forma do soluto antes de que se disolvese.\nSolubilidade en auga.\nEstas son regras sinxelas para determinar a solubilidade :"}
{"id": "602564", "revid": "5863", "url": "https://gl.wikipedia.org/wiki?curid=602564", "title": "Tom\u00e9 de Lemos", "text": ""}
{"id": "602565", "revid": "5863", "url": "https://gl.wikipedia.org/wiki?curid=602565", "title": "Thomas de Lemos", "text": ""}
{"id": "602566", "revid": "1131", "url": "https://gl.wikipedia.org/wiki?curid=602566", "title": "Club Nataci\u00f3n PortaMi\u00f1\u00e1 Lugo", "text": "O Club Nataci\u00f3n PortaMi\u00f1\u00e1 Lugo \u00e9 un club deportivo galego fundado no 2002 con base na cidade de Lugo no que se practica a nataci\u00f3n e a nataci\u00f3n sincronizada. A sede actual do club e a piscina de Frigsa."}
{"id": "602567", "revid": "89787", "url": "https://gl.wikipedia.org/wiki?curid=602567", "title": "Axencia Europea do Medicamento", "text": "A Axencia Europea de Medicamentos ou Axencia Europea do Medicamento (acr\u00f3nimos: AEM e EMA, anteriormente EMEA) \u00e9 un organismo descentralizado da Uni\u00f3n Europea creado en 1995.\nTen a total responsabilidade do seguimento cient\u00edfico, avaliaci\u00f3n, supervisi\u00f3n e seguridade de todas as substancias e medicamentos desenvolvidos polos laboratorios farmac\u00e9uticos para o seu uso en Europa.\nPretende informar \u00e1 Comisi\u00f3n Europea cando os medicamentos de uso humano e veterinario est\u00e1n listos para ser introducidos no mercado, controlando aspectos como os efectos secundarios indesexables e formulando ditames cient\u00edficos e patentes.\nComo consecuencia da sa\u00edda do Reino Unido da Uni\u00f3n Europea, decidiuse trasladar a sede de Londres a \u00c1msterdam, nos Pa\u00edses Baixos, que se fixo efectivo en 2019.\nRepresentantes por Estados membro.\nCada Estado membro da UE est\u00e1 representado por unha autoridade local (en Portugal \u00e9 Infarmed, en Espa\u00f1a a Agencia Espa\u00f1ola de Medicamentos y Productos Sanitarios) que supervisa e autoriza os medicamentos e autoriza, por exemplo, as farmacias \"online\" (no Estado espa\u00f1ol coordenado por distafarma).\nV\u00e9xase tam\u00e9n.\nLigaz\u00f3ns externas.\n (\"en ingl\u00e9s\")"}
{"id": "602568", "revid": "23204", "url": "https://gl.wikipedia.org/wiki?curid=602568", "title": "Faro de Rebordi\u00f1o", "text": "A baliza de cabo Rebordi\u00f1o \u00e9 unha baliza situada na pen\u00ednsula de cabo Rebordi\u00f1o, en Muros. Xesti\u00f3naa a autoridade portuaria de Vilagarc\u00eda de Arousa.\nEstrutura.\n\u00c9 unha estrutura de torre hexagonal branca e unha casa branca, elevada a 18 metros sobre o nivel do mar e a 8 metros de altura.\nHistoria.\nEncargouse o 1 de setembro de 1909 na r\u00eda de Muros e Noia, parte das R\u00edas Baixas, para marcar a entrada ao porto de Muros reforzando o faro de Monte Louro. O faro consta dunha torre cil\u00edndrica de fundici\u00f3n de 8 m de altura, con galer\u00eda e lanterna, pegada \u00e1 fronte dunha casa de garda de d\u00faas plantas. A c\u00fapula do farol \u00e9 de cor negra met\u00e1lica, con catavento, e o resto do edificio est\u00e1 pintado de branco con canter\u00eda vista e cuberta plana. Esta torre \u00e9 t\u00edpica e \u00fanica en Galicia. Inicialmente ti\u00f1a unha autonom\u00eda de 6 millas n\u00e1uticas. A s\u00faa caracter\u00edstica actual \u00e9 unha luz vermella con dous flashes cada 7 segundos visibles ata 7 millas n\u00e1uticas (uns 13 km).\nAt\u00f3pase nun promontorio a aproximadamente 1 km ao sueste de Muros.\nIdentificador: ARLHS: SPA040; ES-04000 - Almirantazgo: D1786 - NGA: 2692."}
{"id": "602569", "revid": "23204", "url": "https://gl.wikipedia.org/wiki?curid=602569", "title": "Alf\u00e9rez provisional", "text": "Alf\u00e9rez provisional foi un grao militar de Espa\u00f1a durante a guerra civil espa\u00f1ola na zona franquista. Denomin\u00e1base \u00abprovisional\u00bb porque s\u00f3 se ostentou esa gradaci\u00f3n durante a contenda.\nHistoria.\nA figura de alf\u00e9rez provisional foi creada en setembro de 1936 polo decreto n\u00ba 94 da Xunta de Defensa Nacional. O obxectivo era p\u00f3r soluci\u00f3n \u00e1 escaseza de oficiais no seo das forzas armadas sublevadas e tam\u00e9n pola necesidade de novos oficiais para as unidades militares de novo cu\u00f1o. Ao parecer xurdiu por idea do xeneral Emilio Mola Vidal. Quen aspirasen a seren alf\u00e9reces provisionais deb\u00edan ter entre 20 e 30 anos e posu\u00edren o t\u00edtulo de bacharelato.\nHabilit\u00e1ronse os membros do corpo de suboficiais para ingresaren nos alf\u00e9reces provisionais. Moitos antigos combatentes das milicias falanxistas e carlistas tam\u00e9n ingresaron nos alf\u00e9reces. Por diversos puntos da zona franquista cre\u00e1ronse centros de instruci\u00f3n para os aspirantes a este novo rango. Durante a contenda sa\u00edron das academias m\u00e1is de 28\u00a0000-30\u00a0000 alf\u00e9reces provisionais, dos que preto de 3000 morreron en combate. A media de idade destes era de 21 anos e un 50\u00a0% eran estudantes universitarios. Amais da preparaci\u00f3n militar tam\u00e9n recib\u00edan formaci\u00f3n pol\u00edtica, relixiosa e moral.\nO seu distintivo era unha estrela dourada de seis puntas, dese\u00f1ada polo xeneral Luis Orgaz, sobre un parche negro.\nTras o fin da guerra moitos dos alf\u00e9reces provisionais abandonaron as armas e regresaron \u00e1 vida civil. Por\u00e9n, outros continuaron a carreira militar. Foi o caso de 8000 alf\u00e9reces que se converteron en tenentes provisionais e outros 500 convert\u00e9ronse en capit\u00e1ns. En 1958 constitu\u00eduse en Madrid a Irmandade de Alf\u00e9reces Provisionais, que acabou por ser a organizaci\u00f3n de excombatentes franquistas de maior influencia.\nHomenaxes.\nO 23 de maio de 1965 inaugurouse en Madrid un modesto monumento \u00abao Alf\u00e9rez provisional\u00bb, nunha cerimonia na que estivo presente o ministro de Comercio Alberto Ullastres. Est\u00e1 situado entre as r\u00faas M\u00e9ndez N\u00fa\u00f1ez e Felipe IV, xunto \u00e1 fachada oeste do Cas\u00f3n del Buen Retiro, no barrio de Jer\u00f3nimos (distrito de Retiro).\nPol\u00e9mica.\nO 1 de febreiro de 2016, Celia Mayer, daquela delegada da \u00e1rea de Cultura e Deportes do Concello de Madrid, ordenou retirar o mon\u00f3lito ao Alf\u00e9rez Provisional en cumprimento da Lei de Memoria Hist\u00f3rica. Por\u00e9n, non llo comunicou \u00e1 Comisi\u00f3n de Patrimonio do Concello nin \u00e1 Direcci\u00f3n Xeral de Patrimonio da Comunidade de Madrid. As\u00ed o obrigan a lei e a normativa municipal ao ser un monumento protexido por erixirse nunha zona declarada Ben de Interese Cultural. O 18 de febreiro a ent\u00f3n alcaldesa de Madrid Manuela Carmena mandou repor o monumento nas mesmas condici\u00f3ns en que estaba. \nO 18 de novembro de 2016 Mayer foi citada nos xulgados de praza de Castilla en calidade de investigada por prevaricaci\u00f3n, debido a unha querela interposta pola Fundaci\u00f3n Nacional Francisco Franco. Con todo, esta foi finalmente arquivada o 17 de xullo de 2017, cando Carmena xa lle retirara as competencias sobre Memoria Hist\u00f3rica."}
{"id": "602570", "revid": "4817", "url": "https://gl.wikipedia.org/wiki?curid=602570", "title": "Nike Recruit", "text": "Nike Recruit foi o nome dun modelo de foguete sonda estadounidense de propelente s\u00f3lido desenvolvido nos anos 1970 usando unha primeira etapa Nike e unha segunda etapa Recruit. Con 217 kN de pulo, usouse seis veces para probar veh\u00edculos de reentrada atmosf\u00e9rica."}
{"id": "602571", "revid": "4817", "url": "https://gl.wikipedia.org/wiki?curid=602571", "title": "Nike Tomahawk", "text": "Nike Tomahawk foi o nome dun modelo de foguete sonda estadounidense de propelente s\u00f3lido desenvolvido nos anos 1960 usando unha primeira etapa Nike e unha segunda etapa Tomahawk. Con 217 kN de pulo, pod\u00eda elevar 45 kg de carga \u00fatil a 370 km de altura ou 115 kg a 215 km. Foi usado pola Comisi\u00f3n da Enerx\u00eda At\u00f3mica nos seus programas para logo ser adoptado pola NASA e por Alema\u00f1a para facer estudos cient\u00edficos."}
{"id": "602572", "revid": "4817", "url": "https://gl.wikipedia.org/wiki?curid=602572", "title": "NK-15", "text": "NK-15 foi a designaci\u00f3n dun motor foguete fabricado pola oficina de Kuznetsov nos anos 1960 e 1970 e dese\u00f1ado para ser usado na primeira etapa dos foguetes N1.\nCaracter\u00edsticas.\nOs motores NK-15 foron desenvolvidos base\u00e1ndose nos NK-9. Funcionaban alimentados por os\u00edxeno l\u00edquido e queroseno e ti\u00f1an un pulo de 1544 kN. Us\u00e1banse 30 na primeira etapa do N1. Coa cancelaci\u00f3n do foguete os motores deixaron de usarse e quedaron fora de produci\u00f3n."}
{"id": "602573", "revid": "5312", "url": "https://gl.wikipedia.org/wiki?curid=602573", "title": "Minoru Yamasaki", "text": "Minoru Yamasaki (\u5c71\u5d0e\u5be6, \"Yamasaki Minoru\"), nado o 1 de decembro de 1912 e falecido o 7 de febreiro de 1986, foi un arquitecto estadounidense de orixe xaponesa, co\u00f1ecido por dese\u00f1ar as Torres Xemelgas, os edificios 1 e 2 do World Trade Center de Nova York. Yamasaki foi un dos arquitectos m\u00e1is prominentes do s\u00e9culo XX. Xunto co arquitecto Edward Durell Stone \u00e9 considerado como un dos m\u00e1is grandes practicantes do \"modernismo rom\u00e1ntico\" e do neoformalismo na arquitectura.\nTraxectoria.\nMinoru Yamasaki naceu en Seattle, Washington, fillo de John Tsunejiro Yamasaki e Hana Yamasaki, que emigraran do Xap\u00f3n. Creceu na cidade de Auburn, Washington, nunha familia de baixos ingresos, o seu pai era axente de vendas e a s\u00faa nai pianista de profesi\u00f3n. Estudou a preparatoria na escola p\u00fablica Auburn Senior High School. Inspirado polo seu t\u00edo, Koken Ito, que era arquitecto, inscribiuse ao programa de arquitectura da Universidade de Washington en 1929, e obtivo o seu t\u00edtulo como arquitecto (Bachelor of Architecture) en 1934. Lionel Pries, empregado na universidade onde estudaba, apoiouno e animouno durante os seus estudos universitarios. Yamasaki ga\u00f1ou o di\u00f1eiro necesario para pagar a s\u00faa colexiatura traballando nunha envasadora de salm\u00f3n en Alasca.\nNa d\u00e9cada de 1930, durante a Gran Depresi\u00f3n, Yamasaki trasladouse a Nova York, onde conseguiu un emprego no estudio de arquitectos Shreve, Lamb and Harmon, dese\u00f1adores do Empire State. Obtivo tam\u00e9n un t\u00edtulo de mestr\u00eda en arquitectura pola Universidade de Nova York, e uns anos m\u00e1is tarde incorporouse ao despacho Harrison and Abramovitz, respons\u00e1bel do dese\u00f1o do Rockefeller Center.\nYamasaki contraeu matrimonio con Teruko Hirashiki en 1941, con quen tivo tres fillos. Separouse de Hirashiki en 1961, pero a parella reuniuse oito anos m\u00e1is tarde, despois de dous matrimonios curtos por parte de Yamasaki. En 1945, \u00e1 idade de 33 anos, mudouse a Detroit, onde grazas aos seus antecedentes en Nova York logrou ser contratado polo despacho Smith, Hinchman, and Grylls. O despacho axudou a evitar que Yamasaki fose concentrado pola s\u00faa etnia xaponesa durante a segunda guerra mundial, e Yamasaki mesmo refuxiou aos seus pais en Nova York. Yamasaki deixou o despacho en 1949, e formou un propio xunto con dous socios.\nO primeiro traballo significativo de Yamasaki foi o proxecto urban\u00edstico Pruitt-Igoe, completado en 1955. En 1964 Bates College outorgou a Yamasaki un doutoramento honoris causa en belas artes. A construci\u00f3n das Torres Xemelgas do World Trade Center, obra m\u00e1is representativa de Yamasaki, comezou un ano despois e foi conclu\u00edda en 1973. Yamasaki morreu de cancro en Bloomfield Hills (M\u00edchigan) en 1986, aos 73 anos de idade. O seu despacho, Yamasaki &amp; Associates, pechou o 31 de decembro de 2009.\nObra.\nOs proxectos elaborados por Yamasaki correspond\u00edan \u00e1 s\u00faa filosof\u00eda persoal, que dic\u00eda que cando unha persoa entra nun edificio debe sentir serenidade e alegr\u00eda. Con iso Yamasaki quer\u00eda fuxir dos edificios pesados, realizados con materiais agresivos, de formas complexas e carentes de luz natural abonda. Ao longo da s\u00faa traxectoria, dese\u00f1ou numerosos proxectos nos que incorporou estes criterios, xa fosen edificios de vivenda, de oficinas, de car\u00e1cter p\u00fablico ou universitario, ou aeroportos. O seu proxecto principal, polo que chegou a ser co\u00f1ecido en todo o mundo, mesmo polo p\u00fablico, foi o World Trade Center de Nova York (posteriormente destru\u00eddo polos atentados terroristas do 11 de setembro do 2001). O dese\u00f1o do complexo iniciouse a principios dos anos 1960 e a construci\u00f3n en 1966. As Torres Xemelgas termin\u00e1ronse en 1973, e expresaban \u00e1 perfecci\u00f3n as ideas do seu creador, en canto a claridade de li\u00f1as, ausencia de elementos agresivos, e formas sinxelas e facilmente comprens\u00edbeis."}
{"id": "602574", "revid": "27155", "url": "https://gl.wikipedia.org/wiki?curid=602574", "title": "Linamarina", "text": "A linamarina \u00e9 un glic\u00f3sido cianox\u00e9nico que se atopa nas follas e ra\u00edces de plantas como a mandioca, faba de Lima e li\u00f1o. \u00c9 un glic\u00f3sido de cianohidrina de acetona. Ao estar exposta aos encimas e flora bacteriana do intestino humano, a linamarina e o composto metilado emparentado lotaustralina poden descompo\u00f1erse orixinando o composto t\u00f3xico cianuro de hidr\u00f3xeno; por tanto, o uso dos alimentos de plantas que conte\u00f1en cantidades significativas de linamarina require unha extensa preparaci\u00f3n e detoxificaci\u00f3n. A linamarina absorbida ou inxerida excr\u00e9tase rapidamente na urina e o propio glic\u00f3sido non parece ser agudamente t\u00f3xico. O consumo de produtos de mandioca con baixos niveis de linamarina \u00e9 moi com\u00fan nas terras baixas tropicais. A inxesti\u00f3n de alimentos preparados de ra\u00edces de mandioca insuficientemente procesadas con altos niveis de linamarina foi asociado con toxicidade dietaria, especialmente coa doenza das motoneuronas superiores co\u00f1ecida como konzo en poboaci\u00f3ns africanas, nas cales esta doenza foi descrita por primeira vez por Trolli e posteriormente pola rede de investigaci\u00f3ns iniciada por Hans Rosling. Por\u00e9n, a s\u00faa toxicidade crese que \u00e9 inducida pola inxesti\u00f3n de cianohidrina de acetona, o produto de degradaci\u00f3n da linamarina. Tam\u00e9n se informou que a exposici\u00f3n dietaria \u00e1 linamarina \u00e9 un factor de risco para o desenvolvemento da intolerancia \u00e1 glicosa e diabetes, a\u00ednda que estudos feitos en animais experimentais foron inconsistentes \u00e1 hora de reproducir este efecto e poden indicar que o efecto primario \u00e9 a agravaci\u00f3n de condici\u00f3ns que xa exist\u00edan en vez de inducir a diabetes por si mesma.\nA xeraci\u00f3n de cianuro a partir da linamarina adoita ser encim\u00e1tica e ocorre cando a linamarina se exp\u00f3n \u00e1 linamarase, un encima normalmente expresado nas paredes das c\u00e9lulas da planta da mandioca. Como os derivados do cianuro resultantes son vol\u00e1tiles, os m\u00e9todos de procesamento que reducen esa exposici\u00f3n son medios tradicionais com\u00fans de preparaci\u00f3n da mandioca. A partir da mandioca adoitan prepararse outros comestibles despois de ampliar o seu escaldado, cocemento ou fermentaci\u00f3n ou tam\u00e9n por secado ao sol. Entre os produtos alimenticios feitos a partir da mandioca est\u00e1n os chamados garri (tub\u00e9rculo de mandioca torrado), o fufu similar a unhas gachas de avea, a masa agbelima e a fari\u00f1a de mandioca.\nDesenvolveuse unha planta de mandioca transx\u00e9nica que regula \u00e1 baixa de forma estable a produci\u00f3n de linamarina por medio de interferencia de ARN."}
{"id": "602575", "revid": "4817", "url": "https://gl.wikipedia.org/wiki?curid=602575", "title": "NOSS", "text": ""}
{"id": "602577", "revid": "1888", "url": "https://gl.wikipedia.org/wiki?curid=602577", "title": "Manuel Fern\u00e1ndez Ar\u00edstegui", "text": "Manuel Fern\u00e1ndez Ar\u00edstegui, finado en Ourense o 22 de agosto de 1944, foi un guerrilleiro antifranquista.\nTraxectoria.\nMembro dun grupo guerrilleiro da provincia de Ourense. Foi detido e xulgado en consello de guerra en Ourense con Jos\u00e9 Luis N\u00fa\u00f1ez Fern\u00e1ndez e Andr\u00e9s Rodr\u00edguez P\u00e9rez. Condenados a pena de morte, foron executados no Cuartel de San Francisco de Ourense o 22 de agosto de 1944."}
{"id": "602578", "revid": "1888", "url": "https://gl.wikipedia.org/wiki?curid=602578", "title": "Andr\u00e9s Rodr\u00edguez P\u00e9rez", "text": "Andr\u00e9s Rodr\u00edguez P\u00e9rez, finado en Ourense o 22 de agosto de 1944, foi un guerrilleiro antifranquista galego.\nTraxectoria.\nMembro dun grupo guerrilleiro da provincia de Ourense. Foi detido pola brigadilla da Garda Civil e posto a disposici\u00f3n da autoridade militar en marzo de 1942. Preso con Jos\u00e9 Luis N\u00fa\u00f1ez Fern\u00e1ndez nos calabozos de San Francisco agardando o consello de guerra sumar\u00edsimo por atraco a man armada e asasinato, fuxiron da cadea. Foron detidos na Gudi\u00f1a en novembro de 1943. Xulgado en consello de guerra en Ourense en 1944 con Jos\u00e9 Luis N\u00fa\u00f1ez Fern\u00e1ndez e Manuel Fern\u00e1ndez Ar\u00edstegui. Condenados a pena de morte, foron executados no Cuartel de San Francisco de Ourense o 22 de agosto de 1944."}
{"id": "602579", "revid": "1888", "url": "https://gl.wikipedia.org/wiki?curid=602579", "title": "Jos\u00e9 Luis N\u00fa\u00f1ez Fern\u00e1ndez", "text": "Jos\u00e9 Luis N\u00fa\u00f1ez Fern\u00e1ndez, finado en Ourense o 22 de agosto de 1944, foi un guerrilleiro antifranquista galego.\nTraxectoria.\nMembro dun grupo guerrilleiro da provincia de Ourense. Preso con Andr\u00e9s Rodr\u00edguez P\u00e9rez nos calabozos de San Francisco agardando o consello de guerra sumar\u00edsimo por atraco a man armada e asasinato, fuxiron da cadea. Foron detidos na Gudi\u00f1a en novembro de 1943. Xulgado en consello de guerra en Ourense con Andr\u00e9s Rodr\u00edguez P\u00e9rez e Manuel Fern\u00e1ndez Ar\u00edstegui. Condenados a pena de morte, foron executados no Cuartel de San Francisco de Ourense o 22 de agosto de 1944."}
{"id": "602584", "revid": "1131", "url": "https://gl.wikipedia.org/wiki?curid=602584", "title": "Anxo Coya Otero", "text": "Anxo Coya Otero, nado o 6 de outubro de 1974 no H\u00edo (Cangas), \u00e9 un caldeireiro naval e investigador galego.\nTraxectoria.\nEstudou a EXB no colexio do H\u00edo e Bacharelato no IES Mar\u00eda Soli\u00f1o de Cangas e na Escola de adultos de Vigo. Traballa de caldeireiro naval.\nTen investigado en temas de patrimonio e tradici\u00f3n, sobre todo nos cruceiros e concretamente no co\u00f1ecido cruceiro do H\u00edo. Ten pronunciado palestras e colaborado na prensa, sobre todo no \"Faro de Vigo\", con temas de cruceiros, Entroido, apelidos, h\u00f3rreos etc."}
{"id": "602586", "revid": "111586", "url": "https://gl.wikipedia.org/wiki?curid=602586", "title": "Axencia Europea de Medicamentos", "text": ""}
{"id": "602587", "revid": "111586", "url": "https://gl.wikipedia.org/wiki?curid=602587", "title": "Paxlovid", "text": "Nirmatrelvir/ritonavir, comercializado por Pfizer baixo a marca Paxlovid, \u00e9 un medicamento que se usa para tratar a COVID-19. Combina o antiviral nirmatrelvir con ritonavir, un tratamento que tam\u00e9n se usa contra o virus da SIDA. P\u00f3dese usar dentro de cinco d\u00edas desde o inicio dos s\u00edntomas, en persoas que non necesitan os\u00edxeno suplementario pero te\u00f1en un alto risco de desenvolver COVID-19 grave. Admin\u00edstrase por v\u00eda oral como d\u00faas p\u00edlulas separadas.\nEficacia.\nInicialmente, Pfizer anunciou que o seu antiviral reduciu o risco de ser hospitalizado por Covid nun 89%. Con todo, este resultado baseouse nunha proba realizada exclusivamente con pacientes de alto risco non vacinados. Para pacientes normais, Pfizer anunciou unha eficacia do 70%.\nCon todo, en xu\u00f1o de 2022, Pfizer reco\u00f1eceu que \"Paxlovid\" non proporciona ning\u00fan beneficio significativo en pacientes normais.\nOs ensaios cl\u00ednicos realizados por Pfizer foron todos coa variante delta do SARS-CoV-2. Non se publicaron datos cl\u00ednicos sobre a eficacia de \"Paxlovid\" coa variante \u00f3micron.\nRiscos.\nAlg\u00fans pacientes tratados con este antiviral sufriron reca\u00eddas dos s\u00edntomas de Covid despois de interromper o tratamento. Este \u00e9 o caso, por exemplo, de Anthony Fauci, o presidente dos Estados Unidos, Joe Biden e o presidente de Pfizer, Albert Bourla.\nOs efectos secundarios com\u00fans incl\u00faen alteraci\u00f3ns do gusto, diarrea, presi\u00f3n arterial alta e dores musculares. Non est\u00e1 claro se \u00e9 seguro nas mulleres embarazadas. Non debe ser usado por persoas con problemas graves de ril ou f\u00edgado. Presenta interacci\u00f3ns con outros medicamentos, inclu\u00eddos os anticonceptivos hormonais. Cont\u00e9n nirmatrelvir, un importante inhibidor da protease do SARS-CoV-2, e ritonavir, un inhibidor do CYP3A. No estudo EPIC-HR de fase II/III, os eventos adversos observados con m\u00e1is frecuencia foron: alteraci\u00f3ns do gusto (disxeusia) (4,8%\u20136%), diarrea (3%\u20133,9%), v\u00f3mitos (1,3%), hipertensi\u00f3n (1%) e mialxias (1%).\nOs ensaios de laboratorio demostraron que o virus SARS-CoV-2 pode mutar en pacientes tratados con este antiviral e desenvolver resistencia. En xullo de 2022, a\u00ednda non se atopara ning\u00fan caso cl\u00ednico de resistencia a medicamentos.\nAprobaci\u00f3n por entidades de sa\u00fade p\u00fablica.\nA combinaci\u00f3n destes inhibidores foi aprobada para uso m\u00e9dico no Reino Unido en decembro de 2021. Os Estados Unidos tam\u00e9n autorizaron o uso de emerxencia durante o mesmo mes, para persoas maiores de 12 anos. M\u00e9xico deu a s\u00faa autorizaci\u00f3n en xaneiro de 2022. A Axencia Europea do Medicamento aprobouno uns d\u00edas despois para \"adultos que non necesitan os\u00edxeno suplementario e que te\u00f1en un maior risco de progresi\u00f3n da enfermidade\".\nEn abril de 2022, a Organizaci\u00f3n Mundial da Sa\u00fade (OMS) aprobou o uso de Paxlovid para pacientes de alto risco.\nUso.\nO goberno dos EUA alentou o uso xeneralizado de \"Paxlovid\". En 2021, antes da autorizaci\u00f3n de emerxencia, comprou 10 mill\u00f3ns de tratamentos valorados en 530 d\u00f3lares cada un, para ser administrados sen custo para os cidad\u00e1ns estadounidenses. En xullo de 2022, o goberno autorizou a compra gratu\u00edta de \"Paxlovid\" en farmacias sen receita m\u00e9dica. \nA mediados de 2022, Pfizer esperaba ga\u00f1ar uns 22.000 mill\u00f3ns de d\u00f3lares durante o ano polas vendas de \"Paxlovid\". A OMS reclamou \u00e1 farmac\u00e9utica unha maior transparencia sobre o prezo deste medicamento."}
{"id": "602588", "revid": "27155", "url": "https://gl.wikipedia.org/wiki?curid=602588", "title": "Proteorrodopsina", "text": "A proteorrodopsina (tam\u00e9n co\u00f1ecida como pRodopsina) \u00e9 unha familia de prote\u00ednas transmembrana que usan o retinal como crom\u00f3foro para algunha funcionalidade mediada pola luz, neste caso, unha bomba de prot\u00f3ns. A proteorrodopsina enc\u00f3ntrase en bacterias planct\u00f3nicas mari\u00f1as, arqueas e eucariotas (protistas), pero foi descuberta en bacterias.\nO seu nome deriva do das proteobacterias (agora chamadas Pseudomonadota) que foron nomeadas polas palabras do grego antigo \u03a0\u03c1\u03c9\u03c4\u03b5\u03cd\u03c2 (Proteus), un dos deuses primixenios do mar mencionado por Homero como o \"Vello do Mar\", \u1fec\u03cc\u03b4\u03bf\u03c2 (rh\u00f3don) 'rosa', debido \u00e1 s\u00faa cor rosada, e \u1f44\u03c8\u03b9\u03c2 (opsis) 'vista'. Alg\u00fans membros desta familia, que son pigmentos similares \u00e1 rodopsina hom\u00f3logos, como a bacteriorrodopsina (da cal hai m\u00e1is de 800 tipos), te\u00f1en funci\u00f3ns sensoriais como opsinas, fundamentais par a fototransduci\u00f3n visual. Moitas destas funci\u00f3ns sensoriais son desco\u00f1ecidas, como, por exemplo, a funci\u00f3n da neuropsina na retina humana. Co\u00f1\u00e9cense membros que te\u00f1en diferentes espectros de absorci\u00f3n, como os que absorben luz visible verde e azul.\nHistoria.\nA proteorrodopsina (PR ou pRodopsina) descubriuse en 2000 en an\u00e1lises xen\u00f3micas dunha gammaproteobacteria mari\u00f1a non previamente cultivada, que daquela a\u00ednda se co\u00f1ec\u00eda s\u00f3 polos seus datos de ribotipo metaxen\u00f3micos co nome SAR86. Atop\u00e1ronse despois m\u00e1is gammaproteobacterias, tanto grampositivas coma gramnegativas que expresaban esta prote\u00edna.\nDistribuci\u00f3n.\nObtiv\u00e9ronse mostras de bacterias que expresaban a proteorrodopsina no leste do oc\u00e9ano Pac\u00edfico, parte central do Pac\u00edfico norte e no oc\u00e9ano Glacial Ant\u00e1rtico. Seguidamente identific\u00e1ronse xenes de variantes da proteorrodopsina en mostras do Mediterr\u00e1neo, mar Vermello, mar dos Argazos, mar do Xap\u00f3n e mar do Norte.\nAs variantes da proteorrodopsina non est\u00e1n espalladas ao chou, sen\u00f3n que se dispersan ao longo de gradientes de profundidade base\u00e1ndose na procura da absorci\u00f3n m\u00e1xima de luz dunha determinada secuencia de holoprote\u00edna; isto d\u00e9bese principalmente \u00e1 absorci\u00f3n electromagn\u00e9tica pola auga, que crea gradientes de lonxitudes de onda en relaci\u00f3n \u00e1 profundidade. O protista dinoflaxelado \"Oxyrrhis marina\" ten unha proteorrodopsina que absorbe luz verde (resultado do grupo L109) e vive principalmente en pozas de marea pouco profundas, onde pode dispo\u00f1er de luz verde. Outro dinoflaxelado como \"Karlodinium micrum\" expresa unha proteorrodopsina que absorbe o azul (E109), o que pode estar relacionado coas s\u00faas migraci\u00f3ns verticais a augas profundas. \"O. marina\", considerado tradicionalmente heter\u00f3trofo, ten unha proteorrodopsina que pode participar dunha maneira funcionalmente significativa na captaci\u00f3n de luz, xa que o seu xene nuclear era o que se expresaba m\u00e1is abundantemente e, ademais, est\u00e1 dispersa de modo non uniforme no organismo, o que suxire unha funci\u00f3n na membrana dalg\u00fan org\u00e1nulo. Previamente as \u00fanicas prote\u00ednas que transduc\u00edan a enerx\u00eda solar co\u00f1ecidas en eucariotas eran os fotosistemas I e II. Hipotetizouse que o modo polo cal a proteorrodopsina apareceu en numerosos filos \u00e9 a transferencia lateral de xenes. As bacterias, arqueas e eukarya colonizaron a zona f\u00f3tica, onde poden captar luz; a proteorrodopsina conseguiu diseminarse nos organismos que viven nesa zona, pero non nos que viven noutras porci\u00f3ns da columna de auga.\nTaxonom\u00eda.\nA proteorrodopsina pertence a unha familia de prote\u00ednas similares ao retinilideno, m\u00e1is similares aos hom\u00f3logos arqueanos halorrodopsina e bacteriorrodopsina. As rodopsinas sensoriais foron decubertas por Franz Christian Boll en 1876. A bacteriorrodopsina descubriuse en 1971 e foi nomeada en 1973 e actualmente s\u00f3 se sabe que exista en arqueas, non en bacterias. A halorrodopsina descubriuse e nomeouse en 1977.\n A bacteriorrodopsina e halorrodopsina existen s\u00f3 en arqueas, mentres que a proteorrodopsina aparece en bacterias, arqueas e eucariotas. A proteorrodopsina comparte sete \u03b1-h\u00e9lices transmembrana retinal ligadas covalentemente por medio dunha base de Schiff a un residuo de lisina na s\u00e9tima h\u00e9lice (h\u00e9lice G). A bacteriorrodopsina, igual que a proteorrodopsina, \u00e9 unha bomba de prot\u00f3ns impulsada pola luz. A rodopsina sensorial \u00e9 unha prote\u00edna acoplada \u00e1 prote\u00edna G implicada na visi\u00f3n.\nSitio activo.\nEn comparaci\u00f3n co mellor co\u00f1ecido hom\u00f3logo arqueano bacteriorrodopsina, a maior\u00eda dos residuos do sitio activo que se sabe son importantes para o mecanismo da bacteriorrodopsina est\u00e1n conservados na proteorrodopsina. Por\u00e9n, a similitude de secuencias non est\u00e1 significativamente conservada na halo- e bacteriorrodopsina. Os hom\u00f3logos dos residuos do sitio activo Arg82, Asp85 (o aceptor primario de prot\u00f3ns), Asp212 e Lys216 (o sitio de uni\u00f3n da base de Schiff retinal) na bacteriorrodopsina est\u00e1n conservados como Arg94, Asp97, Asp227 e Lys231 na proteorrodopsina. Por\u00e9n, na proteorrodopsina, non hai residuos de \u00e1cido carbox\u00edlico directamente hom\u00f3logos do Glu194 ou Glu204 da bacteriorrodopsina (ou Glu 108 e 204 dependendo da variante de bacteriorrodopsina), que se pensa est\u00e1n implicados na v\u00eda de liberaci\u00f3n de prot\u00f3ns na superficie extracelular. Con todo, o Asp97 e Arg94 poden substitu\u00edr esta funcionalidade sen que haxa unha estreita proximidade dos residuos como se observa na bacteriorrodopsina. O departamento de qu\u00edmica da Universidade de Siracusa demostrou claramente que o Asp97 non pode ser o grupo liberador de prot\u00f3ns, xa que a liberaci\u00f3n ocorr\u00eda en condici\u00f3ns forzadas nas cales o grupo \u00e1cido asp\u00e1rtico permanec\u00eda protonado.\nLigando.\nA familia da holoprote\u00edna rodopsina comparte o ligando retinal, un dos moitos tipos de vitamina A. O retinal \u00e9 un \ncrom\u00f3foro conxugado poliinsaturado (polieno), obtido da dieta carn\u00edvora ou pola v\u00eda do caroteno (co intervenci\u00f3n do encima \u03b2-caroteno 15,15'-monoxixenase).\nFunci\u00f3n.\nA proteorrodopsina funciona nos mares da Terra como unha bomba de H+ impulsada pola luz por medio dun mecanismo similar ao da bacteriorrodopsina. Como na bacteriorrodopsina, o crom\u00f3foro retinal da proteorrodopsina est\u00e1 unido covalentemente \u00e1 apoprote\u00edna por medio dunha base de Schiff protonada na Lys231. A configuraci\u00f3n do crom\u00f3foro retinal na proteorrodopsina non fotolizada \u00e9 predominantemente todo-\"trans\" e isomer\u00edzase a 13-\"cis\" pola iluminaci\u00f3n coa luz. Propux\u00e9ronse varios modelos do fotociclo completo da proteorrodopsina, base\u00e1ndose en FTIR e na espectroscopia de UV-visible; lembran aos modelos establecidos do fotociclo da bacteriorrodopsina. Descubr\u00edronse fotosistemas completos baseados na fotorrodopsina e f\u00edxose que se expresasen en \"Escherichia coli\", o que lle proporcionou gradientes de enerx\u00eda adicionais mediados pola luz e a capacidade de xerar ATP sen necesidade externa de retinal ou dos seus precursores. Xunto co xene da proteorrodopsina, outros cinco xenes codifican prote\u00ednas da v\u00eda biosint\u00e9tica do fotopigmento.\nEnxe\u00f1ar\u00eda xen\u00e9tica.\nSe o xene da proteorrodopsina se insire en \"E. coli\" e se lle proporciona retinal a estas bacterias modificadas, estas incorporan o pigmento na s\u00faa membrana plasm\u00e1tica e bombean H+ en presenza de luz. \u00c9 caracter\u00edstico das colonias claramente transformadas ter unha cor p\u00farpura intensa, debido \u00e1 absorci\u00f3n da luz. Os gradientes de prot\u00f3ns poden utilizarse para dar enerx\u00eda a outras estruturas proteicas ou usarse para acidificar alg\u00fan org\u00e1nulo vesicular. Demostrouse ademais que o gradiente de prot\u00f3ns xerado pola proteorrodopsina poder\u00eda utilizarse para xerar ATP."}
{"id": "602589", "revid": "27155", "url": "https://gl.wikipedia.org/wiki?curid=602589", "title": "PRodopsina", "text": ""}
{"id": "602590", "revid": "89787", "url": "https://gl.wikipedia.org/wiki?curid=602590", "title": "Jos\u00e9 Cabalar Rodr\u00edguez", "text": "Jos\u00e9 Cabalar Rodr\u00edguez, nado cara a 1917 e finado en Barbad\u00e1s o 8 de maio de 1943, foi un guerrilleiro antifranquista galego.\nTraxectoria.\nVeci\u00f1o do Viso (Santo Andr\u00e9 de Penosi\u00f1os, Ramir\u00e1s). Foi detido pola Garda Civil o 23 de abril de 1941 e posto a disposici\u00f3n do gobernador civil de Ourense. Procesado na Causa 580/1942 de Ourense xunto con Josefa Augusto Rodr\u00edguez, Jos\u00e9 Rivera Losada e Andr\u00e9s Rodr\u00edguez P\u00e9rez. Desertou do Cuartel de San Francisco en Ourense con Jos\u00e9 Rivera Losada o 5 de abril de 1943. Acusados de atracos en Ramir\u00e1s e Barbad\u00e1s, foron perseguidos e abatidos pola Garda Civil de Celanova o 8 de maio de 1943."}
{"id": "602591", "revid": "1888", "url": "https://gl.wikipedia.org/wiki?curid=602591", "title": "Jos\u00e9 Rivera Losada", "text": "Jos\u00e9 Rivera Losada, nado en Ourense cara a 1918 e finado en Barbad\u00e1s o 8 de maio de 1943, foi un guerrilleiro antifranquista galego.\nTraxectoria.\nVeci\u00f1o de Ourense. Procesado na Causa 580/1942 de Ourense xunto con Josefa Augusto Rodr\u00edguez, Jos\u00e9 Cabalar Rodr\u00edguez e Andr\u00e9s Rodr\u00edguez P\u00e9rez. Desertou do Cuartel de San Francisco en Ourense con Jos\u00e9 Cabalar Rodr\u00edguez o 5 de abril de 1943. Acusados de atracos en Ramir\u00e1s e Barbad\u00e1s, foron perseguidos e abatidos pola Garda Civil de Celanova o 8 de maio de 1943."}
{"id": "602592", "revid": "111586", "url": "https://gl.wikipedia.org/wiki?curid=602592", "title": "Nirmatrelvir/ritonavir", "text": ""}
{"id": "602594", "revid": "89787", "url": "https://gl.wikipedia.org/wiki?curid=602594", "title": "Luis F. \u00c1lvarez", "text": "Luis Fern\u00e1ndez \u00c1lvarez, m\u00e1is co\u00f1ecido como Luis \u00c1lvarez, \u00e1s veces escrito Lu\u00eds, nado en Salas o 1 de abril de 1853 e finado en Hawai (EUA) o 24 de maio de 1937, foi un m\u00e9dico de orixe asturiana que desenvolveu o seu propio tratamento contra a lepra e o aplicou en varias colonias de leprosos de California e Hawai.\nTraxectoria.\n\u00c1lvarez emigrou \u00e1 Habana e m\u00e1is tarde aos Estados Unidos. En 1887 graduouse en Medicina na Universidade Stanford e, tras un per\u00edodo en California, trasladouse a Haw\u00e1i para traballar en leproser\u00edas. En 1895 costeouse un curso de bacteriolox\u00eda na Universidade Johns Hopkins e desenvolveu un m\u00e9todo de diagn\u00f3stico da lepra que se converteu no est\u00e1ndar. Tam\u00e9n creou un soro efectivo para o tratamento da enfermidade. Aceptou a invitaci\u00f3n do goberno hawaiano para traballar nas colonias de leprosos fundadas polo pai Damien de Veuster, aprendeu hawaiano e integrouse na cultura local.\nFoi nomeado C\u00f3nsul Honorario de Espa\u00f1a en Haw\u00e1i por Afonso XIII. cargo que mantivo cando se trasladou aos \u00c1nxeles, California, en 1903.\nMorreu en 1937 aos 84 anos, despois de dedicar a s\u00faa vida \u00e1 investigaci\u00f3n m\u00e9dica e tam\u00e9n a varios negocios tabaqueiros, inmobiliarios e mineiros.\nFamilia.\nFoi o terceiro fillo de Eugenio Fern\u00e1ndez, viticultor do infante Francisco de Paula, o que lle permitiu acceder a unha educaci\u00f3n privilexiada. A s\u00faa nai morreu cando el ti\u00f1a s\u00f3 tres anos, e perdeu ao seu pai aos sete anos despois dun accidente. Con trece anos, emigrou \u00e1 Habana co seu irm\u00e1n Celestino.\nEn 1878, mentres viv\u00eda en Minnesota, casou con Clementina Schutze, filla dun mari\u00f1eiro prusiano de familia de artistas, e establ\u00e9ronse en California. \nOs descendentes de Luis F. \u00c1lvarez tomaron o seu segundo apelido. \nA s\u00faa filla Mabel \u00c1lvarez foi unha co\u00f1ecida pintora impresionista e o seu fillo Walter C. \u00c1lvarez foi m\u00e9dico nos EUA. \nUn dos seus netos, Luis Walter \u00c1lvarez, foi un dos cient\u00edficos encargados do Proxecto Manhattan, Premio Nobel de F\u00edsica en 1968 e impulsor, xunto co seu fillo Walter Alvarez, da teor\u00eda do meteorito como causante da extinci\u00f3n dos dinosauros."}
{"id": "602595", "revid": "111586", "url": "https://gl.wikipedia.org/wiki?curid=602595", "title": "Lu\u00eds Fern\u00e1ndez \u00c1lvarez", "text": ""}
{"id": "602596", "revid": "89787", "url": "https://gl.wikipedia.org/wiki?curid=602596", "title": "An\u00e1lise p-\u00e1dica", "text": "En matem\u00e1ticas, a an\u00e1lise p-\u00e1dica \u00e9 unha rama da teor\u00eda de n\u00fameros que se ocupa da an\u00e1lise matem\u00e1tica das funci\u00f3ns dos n\u00fameros p-\u00e1dicos (unha extensi\u00f3n dos n\u00fameros racionais que fornecen un sistema diferente de medici\u00f3n de distancias entre n\u00fameros). \nEste campo ten importantes aplicaci\u00f3ns principalmente na teor\u00eda dos n\u00fameros, xogando un papel destacado na xeometr\u00eda diofantina e na aproximaci\u00f3n diofantina. Ademais, certas aplicaci\u00f3ns espec\u00edficas promoveron o desenvolvemento de \u00e1reas como a an\u00e1lise funcional p-\u00e1dica e a teor\u00eda espectral. En moitos aspectos, a an\u00e1lise p-\u00e1dica \u00e9 menos sutil que a cl\u00e1sica, xa que a desigualdade ultram\u00e9trica significa, por exemplo, que a converxencia de series infinitas de n\u00fameros p-\u00e1dicos \u00e9 moito m\u00e1is sinxela.\nA desigualdade ultram\u00e9trica \u00e9 unha caracter\u00edstica clave que simplifica moitos problemas en an\u00e1lise p-\u00e1dica e fai que o estudo de series e sucesi\u00f3ns sexa m\u00e1is intuitivo neste marco."}
{"id": "602597", "revid": "1131", "url": "https://gl.wikipedia.org/wiki?curid=602597", "title": "Enxebre orde da vieira", "text": ""}
{"id": "602598", "revid": "1131", "url": "https://gl.wikipedia.org/wiki?curid=602598", "title": "FAPMI", "text": ""}
{"id": "602600", "revid": "1888", "url": "https://gl.wikipedia.org/wiki?curid=602600", "title": "Manuel P\u00e9rez Goyanes", "text": "Manuel P\u00e9rez Goyanes, nado en Monforte de Lemos o 13 de novembro de 1901 e finado no mesmo concello o 3 de outubro de 1941, foi un ferroviario galego.\nTraxectoria.\nFillo de C\u00e1ndido P\u00e9rez Higuera, garda civil, e Dolores Goyanes Gonz\u00e1lez. Factor ferroviario. Foi trasladado \u00e1 estaci\u00f3n de Monforte de Lemos en xaneiro de 1935. Acusado dunha sabotaxe ferroviaria na estaci\u00f3n de Monforte de Lemos que non causou v\u00edtimas, foi xulgado na Causa 639/1941 por un delito contra a seguridade do Estado xunto Manuel Valc\u00e1rcel Castro. Manuel Valc\u00e1rcel foi absolto e Manuel P\u00e9rez foi condenado a morte. Foi fusilado no Campo do Freixo de Monforte de Lemos o 3 de outubro de 1941.\nVida persoal.\nCasou na Coru\u00f1a con Filomena Boado Gonz\u00e1lez en 1929."}
{"id": "602601", "revid": "1888", "url": "https://gl.wikipedia.org/wiki?curid=602601", "title": "El Eco del Valle", "text": "El Eco del Valle foi un peri\u00f3dico editado no Valadouro en 1934.\nHistoria e caracter\u00edsticas.\nApareceu en xaneiro de 1934. Dirixido por Enrique Picoaga Sanjurjo. Entre os seus colaboradores figurou Jos\u00e9 Ram\u00f3n Otero Pumares co pseud\u00f3nimo Ram\u00f3n del Valle de Oro."}
{"id": "602602", "revid": "1131", "url": "https://gl.wikipedia.org/wiki?curid=602602", "title": "Club Nataci\u00f3n Ferrol", "text": "O Club Nataci\u00f3n Ferrol ou CNF \u00e9 un club deportivo galego con base na cidade de Ferrol no que se practica a nataci\u00f3n.\nHistoria.\nO CNF naceu no ano 1990 co obxectivo de fomentar e impulsar a pr\u00e1ctica deportiva da nataci\u00f3n en Ferrol. Polo club pasou o pentacampi\u00f3n do mundo de tr\u00edatlon, Xavier G\u00f3mez Noya, que dende o 2008, da nome a piscina na que o CNF leva a cabo a s\u00faa actividade (a Piscina Xavier G\u00f3mez Noya, no polideportivo Xavier G\u00f3mez Noya, no barrio da Caranza).\nO club creou a escola deportiva, na que moitos ferrol\u00e1ns aprenden a nadar. Actualmente o CNF participa en todas as ligas da Federaci\u00f3n Galega de Nataci\u00f3n e a nivel absoluto na Divisi\u00f3n de Honra da Liga Galega de Clubs, na que participan os mellores Clubs de toda Galicia, as\u00ed como a nivel nacional en todos os Campionatos de Espa\u00f1a que se celebran. No ano 2012 recibiu o premio ao mellor Club de Base de Ferrol concedido na Gala do Deporte Ferrol\u00e1."}
{"id": "602603", "revid": "111586", "url": "https://gl.wikipedia.org/wiki?curid=602603", "title": "Rudistas", "text": "Os rudistas (Hipuritoida) son unha orde extinta de moluscos bivalvos heterodontes. Ti\u00f1an d\u00faas v\u00e1lvulas asim\u00e9tricas e normalmente unha delas estaba unida ao substrato (organismos s\u00e9siles ). Aparecen no rexistro f\u00f3sil do Xur\u00e1sico Tard\u00edo, a s\u00faa maior diversificaci\u00f3n prod\u00facese durante o Cret\u00e1ceo e ext\u00ednguense no evento de extinci\u00f3n masiva do l\u00edmite Cret\u00e1ceo-Pale\u00f3xeno (l\u00edmite K-Pg). Durante o Cret\u00e1ceo foron os principais responsables da formaci\u00f3n de arrecifes no mar Tetis. Os arrecifes de rudistas te\u00f1en un importante interese econ\u00f3mico como posibles trampas de petr\u00f3leo, debido \u00e1 alta porosidade das s\u00faas facies.\nDescrici\u00f3n.\nPresentaban cunchas grosas con d\u00faas capas: unha externa calc\u00edtica e outra aragon\u00edtica interna. As formas xur\u00e1sicas eran alongadas, con d\u00faas v\u00e1lvulas semellantes, a mi\u00fado de forma tubular. As dicer\u00e1tidas ti\u00f1an d\u00faas v\u00e1lvulas grosas enroladas en espiral (\"di-ceras\", dous cornos), mentres que nos requi\u00e9nidos s\u00f3 se enrola a v\u00e1lvula fixa, coa outra, libre, de morfolox\u00eda opercular. Algunhas especies non coloniais, como \"Requienia\" ou \"Toucasia\", ti\u00f1an cunchas grandes e macizas, con estruturas de pregamentos e cristas na v\u00e1lvula inferior, que lles proporcionaban unha forte fixaci\u00f3n ao substrato.\nOs rudistas, hip\u00far\u00edtidos e radiol\u00edtidos, que constru\u00edan arrecifes do Cret\u00e1ceo, eran moi robustos, con cunchas moi grosas e as d\u00faas v\u00e1lvulas moi diferentes. Ti\u00f1an unha v\u00e1lvula c\u00f3nica ou cilindroc\u00f3nica que estaba ancorada verticalmente no substrato, coa outra moi diferente e reducida que actuaba como op\u00e9rculo (como \"tapa\" libre). O tama\u00f1o destas formas c\u00f3nicas \u00e9 moi variable, desde uns poucos cent\u00edmetros ata case dous metros de altura.\nSuponse que os rudistas eran filtradores, como a maior\u00eda dos bivalvos actuais, e que tam\u00e9n eran capaces de manter alg\u00fan tipo de relaci\u00f3n simbionte coas zooxantelas (algas dinoflaxeladas), como alg\u00fans bivalvos e corais.\nBiocronolox\u00eda e evoluci\u00f3n.\nOs f\u00f3siles m\u00e1is antigos atribu\u00eddos a Hippuritoida corresponden ao Oxfordiano (Xur\u00e1sico Tard\u00edo) e a desaparici\u00f3n do grupo coincide coa extinci\u00f3n masiva a finais do Maastrichtiano (Cret\u00e1ceo Tard\u00edo) (Steuber \"et al.\", 2002).\nA orixe do grupo at\u00f3pase nos dicer\u00e1tidos, a finais do Xur\u00e1sico Tard\u00edo. \nOs Requi\u00e9nidas tiveron o seu apoxeo no medio do Cret\u00e1ceo Inferior. \nOs capr\u00ednidos e os ictiosarcolitidos extingu\u00edronse no Cenomaniano, e foron substitu\u00eddos polos hip\u00far\u00edtidos, dominantes durante o Cret\u00e1ceo tard\u00edo. \nOs radiol\u00edtidos desenvolv\u00e9ronse a partir do Aptiano (Cret\u00e1ceo Inferior), presentando a maior diversidade do grupo.\nPaleoecolox\u00eda.\nOs rudistas foron os principais construtores de arrecifes nos mares tropicais durante o Cret\u00e1ceo. Asent\u00e1ronse en ambientes pouco profundos, agrupando numerosos individuos, o que permitiu o atrapamento de sedimentos, que consolidaron e reforzaron as colonias. Algunhas especies aumentaron a cohesi\u00f3n entre os individuos producindo cementaci\u00f3ns entre as cunchas. Cons\u00e9rvanse numerosos f\u00f3siles en posici\u00f3n de vida, polo que se puido observar como se apoiaban e suxeitaban entre si.\nSuponse que habitaban en augas pouco profundas, xa que a s\u00faa asociaci\u00f3n con algas dasicladaceas parece indicar que os rudistas necesitaban auga turbia e ben osixenada e que a profundidade non superar\u00eda os 5 m. Tam\u00e9n estar\u00edan expostos a condici\u00f3ns suba\u00e9reas (estar\u00edan \"no aire\") durante as mareas de primavera.\nSuponse que o \u00e9xito dos rudistas, desprazando os corais, debeuse, en parte, \u00e1 maior temperatura e salinidade dos mares durante o Cret\u00e1ceo.\nPaleobioxeograf\u00eda.\nOs rudistas habitaban todos os mares tropicais e subtropicais da s\u00faa \u00e9poca, principalmente o mar Tetis, na Europa actual, Asia, norte de \u00c1frica, Am\u00e9rica do Norte e as Antillas. Pola extensa distribuci\u00f3n xeogr\u00e1fica deste grupo suponse que os estadios larvarios eran planct\u00f3nicos.\nOs antilocrap\u00ednidos estaban restrinxidos ao Caribe actual e os \"dictyoptychids\" s\u00f3 se co\u00f1ecen do norte de \u00c1frica e da Pen\u00ednsula Ar\u00e1biga.\nSistem\u00e1tica.\nOs rudistas col\u00f3canse na orde Hippuritoida (\u00e1s veces Rudista, Rudistes ou Pachydontos, termos agora en desuso).\nHistoria.\nOs f\u00f3siles rudistas foron descritos por primeira vez por Philippe-Isidore Picot de Lapeyrouse en 1781 en Rennes-les-Bains (rexi\u00f3n de Corbi\u00e8res, Francia) nun lugar co\u00f1ecido como \"Monta\u00f1a de Cornos\"."}
{"id": "602604", "revid": "111586", "url": "https://gl.wikipedia.org/wiki?curid=602604", "title": "Hippuritoida", "text": ""}
{"id": "602605", "revid": "1131", "url": "https://gl.wikipedia.org/wiki?curid=602605", "title": "Demetrio Zorita Alonso", "text": "Demetrio Zorita Alonso, nado en Ponferrada (Le\u00f3n) o 5 de outubro de 1917 e finado en Torrej\u00f3n de Ardoz (Madrid) o 27 de novembro de 1956, foi un militar e aviador espa\u00f1ol. Foi o primeiro aviador do seu pa\u00eds en superar a chamada barreira do son ou velocidade do son.\nTraxectoria.\nGuerra civil espa\u00f1ola.\nCando estalou a guerra civil espa\u00f1ola, Zorita ti\u00f1a 18 anos e estaba a prepararse para ingresar na Escola de enxe\u00f1ar\u00eda de cami\u00f1os. Sorprendeuno de vacaci\u00f3ns en Le\u00f3n mentres a s\u00faa familia quedara en Madrid. Zorita permaneceu en Le\u00f3n e nove meses despois de estalar a guerra incorp\u00f3rase ao bando sublevado. O 13 de abril de 1937 ingresou como voluntario no Rexemento de Infantar\u00eda \u00abBurgos\u00bb n\u00ba 31 de Le\u00f3n, que se atopaba combatendo na Fronte de Le\u00f3n, no sector de La Robla.\nA finais de abril o seu batall\u00f3n foi destinado \u00e1 fronte norte e o 28 de abril design\u00f3uselle a protecci\u00f3n da praza de Gernika-Lumo. O 10 de maio o seu batall\u00f3n foi enviado \u00e1 fronte de Biscaia, onde participou en diversos combates nas semanas seguintes.\nEn setembro foi destinado \u00e1 Plana Maior do Primeiro Batall\u00f3n, estacionado na Fronte de Le\u00f3n. Participou en diversos combates nesa fronte, at\u00e9 que a finais de outubro foi seleccionado para realizar o curso de piloto de avi\u00f3n.\nTras incorporarse \u00e1 base a\u00e9rea de Tablada (Sevilla) foi seleccionado polos seus co\u00f1ecementos de alem\u00e1n para realizar o curso de piloto a Alema\u00f1a. Partiu en decembro de 1937 e regresou o 17 de xullo de 1938. Recibiu o t\u00edtulo de Piloto Militar de Aeroplano, ascendido a alf\u00e9rez provisional de Aviaci\u00f3n e destinado \u00e1 escuadrilla de caza 8-E-3, destacada en Sevilla. O 8 de agosto realizou a s\u00faa primeira misi\u00f3n de guerra, na Fronte de Andaluc\u00eda. Estabeleceu combate por primeira vez o 12 de agosto coa s\u00faa escuadrilla no sector de Cabeza del Buey contra varios Polikarpov I-15 republicanos.\nO 7 de outubro tomou o mando da s\u00faa escuadrilla o capit\u00e1n Ar\u00edstides Garc\u00eda-L\u00f3pez Rengel, un \u00e1s que terminou a guerra con 17 avi\u00f3ns derrubados. Os meses seguintes continuou combatendo na fronte de Andaluc\u00eda, onde reclamou unha derruba prob\u00e1bel dun caza I-15 o 9 de febreiro de 1939. En marzo de 1939 a s\u00faa escuadrilla incorporouse ao grupo de caza 2-G-3, que formaba parte da 7\u00aa Escuadra de Caza do Comandante Joaqu\u00edn Garc\u00eda-Morato. O nome da s\u00faa escuadrilla pasou de denominarse 8-E-3 a 4-E-3.\nFinalizou a guerra con m\u00e1is de 400 horas de voo, 119 servizos de guerra e polo menos 7 combates a\u00e9reos.\nPosguerra.\nEn agosto de 1939 foi destinado ao 21\u00ba Grupo de Caza en Xetafe, e en setembro ascendeu a tenente provisional. En maio de 1940 ingresou como alumno da 1\u00aa Promoci\u00f3n na Academia de Aviaci\u00f3n de Le\u00f3n para facer o curso de capacitaci\u00f3n para Oficial Profesional de Aviaci\u00f3n.\nSegunda guerra mundial.\nUn ano e nove meses despois de empezada a segunda guerra mundial, o 22 de xu\u00f1o de 1941, o ex\u00e9rcito nazi invadiu a Uni\u00f3n Sovi\u00e9tica. O r\u00e9xime de Franco decidiu enviar a Divisi\u00f3n Azul, un conxunto de voluntarios para apoiar a Alema\u00f1a nazi contra Stalin. Isto permitir\u00eda a Franco devolver o apoio de Hitler durante a guerra civil mentres manti\u00f1a a Espa\u00f1a como estado non belixerante.\nO Ex\u00e9rcito do Aire, pola s\u00faa parte, creou a 1\u00aa\u00a0Escuadrilla Expedicionaria de Voluntarios (ou 1\u00aa\u00a0Escuadrilla Azul) para combater na Fronte Oriental coa Luftwaffe alem\u00e1. O 85% dos homes pilotos ou observadores na aviaci\u00f3n espa\u00f1ola ofrec\u00e9ronse voluntarios. A mediados de xullo Zorita e os outros 16 pilotos seleccionados para formaren a 1\u00aa Escuadrilla Azul son concentrados no Aer\u00f3dromo de Barajas. Al\u00ed realizan diversos voos de adestramento en cazas Me-109, o principal modelo de avi\u00f3n da Luftwaffe en 1941.\nA finais de xullo partiu \u00e1 escola de caza de Werneuchen, preto de Berl\u00edn. Durante o mes de agosto recibiu al\u00ed adestramento nas t\u00e1cticas e procedementos da Luftwaffe. Como falaba alem\u00e1n, Zorita foi designado polo Comandante da Escuadrilla \u00c1ngel Salas Larraz\u00e1bal para partir cara \u00e1 Fronte Oriental o 23 de agosto como avanzada da escuadrilla. O d\u00eda seguinte sa\u00edu en misi\u00f3n de combate incorporado a unha escuadrilla alem\u00e1 desde o aer\u00f3dromo de Soltzy nun Me-109.\nO 27 de agosto entrevistouse con Wolfram von Richtofen, quen dirixira a Lexi\u00f3n C\u00f3ndor durante a Guerra Civil Espa\u00f1ola. Richtofen ti\u00f1a baixo as s\u00faas ordes, entre outros, ao 27\u00ba\u00a0Grupo de Caza, ao cal se \u00eda incorporar a 1\u00aa\u00a0Escuadrilla Azul.\nO 28 de agosto regresou a Werneuchen cos seus compa\u00f1eiros. Permaneceu na escola de caza at\u00e9 o 4 de outubro en que partiu para a fronte. Ese mesmo d\u00eda participou nunha misi\u00f3n de combate na Fronte Oriental. Durante os seguintes meses realizou diversos servizos de guerra. O 30 de novembro incendiou unha avioneta no chan, nos arredores de Moscova.\nO 6 de decembro foi nomeado Tenente Profesional da Escala do Aire. Pasou a depender administrativamente do 21\u00ba Grupo de Caza de Xetafe.\nO 12 de decembro ordenouse o repregamento da Escuadrilla \u00e1 retagarda e non volveu entrar en combate. Foi repatriada en marzo de 1942. A 1\u00aa Escuadrilla Azul serviu un total de 6 meses entre adestramentos, combates na fronte (que foron dous deles) e retagarda. Sufriu 5 baixas dos 17 pilotos que a compu\u00f1an.\nEx\u00e9rcito do Aire.\nEn marzo de 1942 regresou a Espa\u00f1a e incorporouse como piloto ao 21\u00ba Grupo de Caza de Xetafe. O 27 de maio foi destinado ao 29\u00ba Grupo de Caza de Gando (As Palmas). O 1 de agosto de 1944 foi nomeado xefe da 1\u00ba Escuadrilla do 29\u00ba Grupo de Caza.\nO 4 de abril de 1945 foi ascendido a capit\u00e1n e quedou como dispo\u00f1ible forzoso na Zona A\u00e9rea de Canarias e \u00c1frica. O 24 de abril foi destinado \u00e1 Academia de Aviaci\u00f3n de Le\u00f3n e pasou a formar parte da Plana Maior.\nO 12 de xu\u00f1o de 1945 contraeu matrimonio nas Palmas de Gran Canaria con Mar\u00eda del Carmen Rieckers, a quen co\u00f1ecera durante a s\u00faa estad\u00eda na cidade. O matrimonio tivo tres fillos: Demetrio (quen seguiu a carreira do pai), Ana Mar\u00eda e Jos\u00e9.\nEn outubro de 1946 foi destinado como profesor fixo \u00e1 Academia de Aviaci\u00f3n de Le\u00f3n. En novembro de 1947 pasou \u00e1 Academia Xeral do Aire e en 1949 ao Estado Maior do Aire. Ese ano ascendeu a Comandante de Aviaci\u00f3n. En 1952 pasou en comisi\u00f3n de servizo ao Escuadr\u00f3n Experimental de Voo, na Base A\u00e9rea de Torrej\u00f3n de Ardoz, do Instituto Nacional de T\u00e9cnica Aeroespacial. En febreiro de 1953 incorporouse no persoal como 2\u00ba Xefe da unidade.\nBarreira do son.\nA velocidade do son, uns 1235 km/h, supu\u00f1a unha dura proba polos fen\u00f3menos aerodin\u00e1micos, estruturais e fisiol\u00f3xicos que experimentaban tanto o piloto coma a aeronave, non comprendidos daquela. O primeiro piloto en romper de maneira oficial a barreira do son fora o estadounidense Chuck Yeager. O 14 de outubro de 1947 voara a Mach 1 no avi\u00f3n experimental Bell X-1 a unha altitude de 45.000 p\u00e9s.\nEn 1953 o goberno de Francia convidou o de Espa\u00f1a a mandar pilotos para un curso experimental de aparellos a reacci\u00f3n. O INTA designou a Zorita e a outros dous compa\u00f1eiros: o capit\u00e1n de Enxe\u00f1eiros Aeron\u00e1uticos Emilio Gonz\u00e1lez Garc\u00eda e o Tenente axudante Luis Casado de Pablos. Foron enviados \u00e1 Escola de Pilotos de Probas (Centre d\u00b4Essais en Vol) da Base A\u00e9rea secreta de Br\u00e9tigny-sur-Orge (Francia). Tras varios meses de pr\u00e1cticas, o director do Centro concedeulle a Zorita autorizaci\u00f3n para tentar pasar a barreira do son.\nO 5 de marzo de 1954 converteuse no primeiro espa\u00f1ol en atravesar a barreira do son, a bordo dun avi\u00f3n Dassault MD 452 Myst\u00e8re II da Forza A\u00e9rea de Francia. O parte de voo recolle:\nAmais de Yeager, antes de Zorita xa a atravesaran 22 aviadores no Myst\u00e8re II, e 10 m\u00e1is morreran cando el a superou. Estrel\u00e1ranse 11 dos 15 prototipos do aparello fabricados.\nAo co\u00f1ecerse a noticia en Espa\u00f1a, o Xefe do Estado Maior do Aire, o xeneral Longoria, felicitou por telegrama \u00abao primeiro piloto espa\u00f1ol que cruzou a barreira do son\u00bb. A nova tivo moita repercusi\u00f3n na prensa espa\u00f1ola e francesa, pois era un tema de actualidade debido ao n\u00famero de fracasos. O filme ingl\u00e9s \"The Sound Barrier\", de David Lean, causara grande impacto ao expor as angustiosas sensaci\u00f3ns de pilotos, familiares, enxe\u00f1eiros, m\u00e9dicos, mec\u00e1nicos, patr\u00f3ns e directivos nesa clase de probas.\nEn Francia foille imposta a Gravata Supers\u00f3nica, distintivo dos pilotos que superaran a barreira do son. Recibiuna de mans do piloto franc\u00e9s Constantin Rozanoff, falecido nun accidente a\u00e9reo o mes seguinte.\nDurante a s\u00faa estad\u00eda en Bretigny pasou a barreira do son varias ocasi\u00f3ns m\u00e1is e terminou o curso de piloto de probas como n\u00famero\u00a01 da promoci\u00f3n. O Xefe do Centro de Ensaios en Voo franc\u00e9s, o Coronel Bonte, ofreceulle quedar como profesor na escola de xeito definitivo, mais declinou a proposta.\nEn marzo de 1956 foi nomeado xefe do Escuadr\u00f3n de Experimentaci\u00f3n en Voo no INTA de Torrej\u00f3n de Ardoz.\nMorte.\nCara a 1955 as empresas espa\u00f1olas Aeron\u00e1utica Industrial S.A. (AISA) e Construcciones Aeron\u00e1uticas S.A. (CASA) rivalizaban por un pedido de 50 exemplares dunha avioneta de enlace para o Ex\u00e9rcito do Aire. As empresas desenvolveran cadanseu prototipo. CASA presentara a Dornier Do-25, dese\u00f1ada na Oficina T\u00e9cnica Dornier en Madrid. A proposta de AISA era a AVD-12C, dese\u00f1ada polo enxe\u00f1eiro aeron\u00e1utico e empresario franc\u00e9s Emile Dewoitine.\nO Escuadr\u00f3n de Experimentaci\u00f3n en Voo de Zorita ti\u00f1a a tarefa de avaliar os prototipos. Os fallos da Dewoitine ficaron reflectidos nun duro informe do piloto Miguel Entrena tras probala no aeroporto de El Prat de Barcelona. Acheg\u00e1base a fin do per\u00edodo de avaliaci\u00f3n, polo que se lle deu unha nova oportunidade sen realizarlle modificaci\u00f3ns.\n\u00c1s 12:40 horas do 27 de novembro de 1956, Zorita engalou desde a Base A\u00e9rea de Torrej\u00f3n de Ardoz na avioneta I.18 X.L.10 AVD-12C (94-11) para realizar unha proba. Durante o voo perdeu o control do aparello, co que se estrelou e morreu no acto. O fallo foi un \"flutter\" id\u00e9ntico ao sufrido por Entrena.\nRecibira un gran n\u00famero de condecoraci\u00f3ns durante a s\u00faa carreira, entre elas a Cruz de Guerra e a Cruz do M\u00e9rito Aeron\u00e1utico. Conced\u00e9uselle a Medalla A\u00e9rea, m\u00e1xima condecoraci\u00f3n aeron\u00e1utica en tempos de paz, e foi ascendido a tenente coronel, en ambos os casos a t\u00edtulo p\u00f3stumo.\nDurante a s\u00faa carreira militar realizou un gran n\u00famero de cursos. Entre outros formouse como: \nEn 1956 era un dos pilotos m\u00e1is completos do Ex\u00e9rcito do Aire, con case 4500 horas de voo en m\u00e1is de 80 tipos de avi\u00f3ns diferentes."}
{"id": "602606", "revid": "111586", "url": "https://gl.wikipedia.org/wiki?curid=602606", "title": "Walter Alvarez", "text": "Walter Alvarez, nado o 3 de outubro de 1940 en Berkeley, \u00e9 un profesor estadounidense no Departamento de Ciencias da Terra e Planetarias da Universidade de California. \u00c9 co\u00f1ecido pola teor\u00eda de que un asteroide chocou contra a Terra hai 65 mill\u00f3ns de anos causando a grande extinci\u00f3n K-T (extinci\u00f3n do Cret\u00e1ceo-Terciario, m\u00e1is co\u00f1ecida pola extinci\u00f3n dos dinosauros), desenvolvida en colaboraci\u00f3n co seu pai, Luis Alvarez.\nTraxectoria.\nFamilia.\nWalter Alvarez \u00e9 fillo de Luis \u00c1lvarez, f\u00edsico colaborador de Robert Oppenheimer no proxecto Manhattan, ga\u00f1ador do Premio Nobel de F\u00edsica no ano 1968. O seu av\u00f3 era o m\u00e9dico Walter C. Alvarez e o seu bisav\u00f3, nacido en Asturias, era o m\u00e9dico Luis F. \u00c1lvarez, que traballou como m\u00e9dico en Hawai e desenvolveu un m\u00e9todo para mellorar o diagn\u00f3stico da lepra macular. A s\u00faa t\u00eda avoa, Mabel Alvarez, foi unha pintora ao \u00f3leo postimpresionista.\nApelido.\nO apelido da familia, adoptado por Walter C. Alvarez, corresponde ao apelido materno de Lu\u00eds Fern\u00e1ndez \u00c1lvarez\nO apelido \u00c1lvares/\u00c1lvarez, de orixe galego-portuguesa e astur-leonesa/castel\u00e1 foi anglicizado sen o acento gr\u00e1fico, sendo citado en publicaci\u00f3ns cient\u00edficas como Walter Alvarez e Walter Alvares. O seu pai tam\u00e9n \u00e9 citado como Alvarez e Alvares, \u00e1s veces sendo transcrito o pai como Alvares e o fillo Alvarez e viceversa.\nTeor\u00eda do impacto.\nAlvarez e o seu pai, Luis W. Alvarez, son m\u00e1is co\u00f1ecidos polo seu descubrimento (con Frank Asaro e Helen Michel) de que unha capa de arxila que se produc\u00eda xusto no l\u00edmite Cret\u00e1ceo - Pale\u00f3xeno (K-Pg) estaba moi enriquecida no elemento iridio . Dado que o enriquecemento de iridio \u00e9 com\u00fan nos asteroides pero moi pouco com\u00fan na Terra, postularon que a capa foi creada por un gran impacto de asteroide coa Terra e que este impacto foi a causa probable da extinci\u00f3n do Cret\u00e1ceo-Pale\u00f3xeno.Este enriquecemento de iridio xa se observou en moitos outros lugares do mundo. Ademais, identificouse o enorme cr\u00e1ter Chicxulub na costa nordeste da pen\u00ednsula de Iucat\u00e1n e agora consid\u00e9rase a proba definitiva dun gran impacto, e quizais a causa do suceso. En consecuencia, a maior\u00eda dos cient\u00edficos aceptan agora un escenario de impacto como a causa m\u00e1is probable da extinci\u00f3n do Cret\u00e1ceo-Pale\u00f3xeno que ocorreu hai 66 mill\u00f3ns de anos e que foi a responsable da eliminaci\u00f3n do 75% de todas as especies daquela existentes, inclu\u00edndo todos os dinosauros non aviarios. O seu libro, \"T. Rex and the Crater of Doom\", detalla o descubrimento do suceso.\nAdemais do seu interese polos eventos e impactos de extinci\u00f3n, Alvarez contribu\u00edu \u00e1 comprensi\u00f3n da tect\u00f3nica mediterr\u00e1nea, a xeolox\u00eda e a arqueolox\u00eda romanas e ao establecemento de correlaci\u00f3ns magneto-estratigr\u00e1ficas. "}
{"id": "602607", "revid": "111586", "url": "https://gl.wikipedia.org/wiki?curid=602607", "title": "Walter Alvares", "text": ""}
{"id": "602608", "revid": "4817", "url": "https://gl.wikipedia.org/wiki?curid=602608", "title": "NuSTAR", "text": "NuSTAR, acr\u00f3nimo de Nuclear Spectroscopic Telescope Array, e tam\u00e9n co\u00f1ecido como SMEX 11 e Explorer 93, \u00e9 un observatorio espacial da NASA lanzado o 13 de xu\u00f1o de 2012 mediante un foguete Pegasus XL desde o atol Kwajalein, nas illas Marshall.\nCaracter\u00edsticas.\nNuSTAR forma parte do programa SMEX de sat\u00e9lites pequenos e de baixo custo e est\u00e1 adicado a observar o ceo en raios X, no rango de enerx\u00edas entre 8 e 80 keV. O seu obxectivo principal son os qu\u00e1sares, os buratos negros binarios gal\u00e1cticos e os remanentes de supernovas, estudando os espectros orixinados polas transici\u00f3ns nucleares que se dan no rango de enerx\u00edas no que observa.\nO observatorio usa o bus LEOStar-2 e est\u00e1 formado por dous telescopios de raios X duros separados do corpo principal do observatorio por un mastro de 10 m de lonxitude e que focalizan os fot\u00f3ns nun detector de estado s\u00f3lido."}
{"id": "602609", "revid": "4817", "url": "https://gl.wikipedia.org/wiki?curid=602609", "title": "Nuclear Spectroscopic Telescope Array", "text": ""}
{"id": "602610", "revid": "4817", "url": "https://gl.wikipedia.org/wiki?curid=602610", "title": "Explorer 93", "text": ""}
{"id": "602611", "revid": "4817", "url": "https://gl.wikipedia.org/wiki?curid=602611", "title": "SMEX 11", "text": ""}
{"id": "602612", "revid": "4817", "url": "https://gl.wikipedia.org/wiki?curid=602612", "title": "Programa SMEX", "text": ""}
{"id": "602614", "revid": "4817", "url": "https://gl.wikipedia.org/wiki?curid=602614", "title": "NigeriaSat X", "text": "NigeriaSat X ou NX \u00e9 un sat\u00e9lite artificial de Nixeria lanzado o 17 de agosto de 2011 mediante un foguete Dnepr desde a base a\u00e9rea de Dombarovski.\nCaracter\u00edsticas.\nNigeriaSat X \u00e9 un sat\u00e9lite de 100 kg de masa baseado no bus SSTL-100 pertencente \u00e1 axencia gubarnamental nixeriana NASRDA. A s\u00faa misi\u00f3n \u00e9 servir de adestramento para os enxe\u00f1eiros nixerianos na construci\u00f3n de sat\u00e9lites e observar a Terra cunha c\u00e1mara triespectral cunha resoluci\u00f3n de 22 m, formando parte da Constelaci\u00f3n de Monitorizaci\u00f3n de Desastres, unha rede mundial de pequenos sat\u00e9lites para asistir en desastres naturais e monitorizar os cambios medioambientais. O sat\u00e9lite foi constru\u00eddo por 26 enxe\u00f1eiros nixerianos baixo a gu\u00eda do fabricante Surrey Satellite Technology Ltd. As comunicaci\u00f3ns co sat\u00e9lite te\u00f1en lugar en banda S (telemetr\u00eda, seguimento e comandos) e banda X (env\u00edo de datos desde o sat\u00e9lite).\nO \u00fanico instrumento a bordo de NigeriaSat X \u00e9 a c\u00e1mara triespectral SLIM6 (\"Surrey Linear Imager - 6 channel\"), unha c\u00e1mara de barrido para lonxitudes de onda no visible e no infravermello pr\u00f3ximo que permite medir o albedo da superficie terrestre e imaxes da terra e da cobertura vexetal. "}
{"id": "602615", "revid": "4817", "url": "https://gl.wikipedia.org/wiki?curid=602615", "title": "NX", "text": ""}
{"id": "602616", "revid": "25871", "url": "https://gl.wikipedia.org/wiki?curid=602616", "title": "Axel Thue", "text": "Axel Thue (o apelido en noruegu\u00e9s \u00e9 pronunciado\u00a0[t\u0289\u02d0]) nado en T\u00f8nsberg, Noruega, o 19 de febreiro de 1863 e finado o 7 de marzo de 1922 foi un matem\u00e1tico noruegu\u00e9s, co\u00f1ecido polo seu traballo orixinal de aproximaci\u00f3n diof\u00e1ntica e combinatoria.\nTraballo.\nThue publicou o seu primeiro artigo importante en 1909.\nAfirmou en 1914 o chamado problema de palabras para semigrupos ou problema de Thue (tam\u00e9n Semi-Thue) moi relacionado co problema de parada (halting problem).\nO seu \u00fanico estudante de doutoramento co\u00f1ecido foi Thoralf Skolem.\nA linguaxe de programaci\u00f3n Thue leva o seu nome."}
{"id": "602617", "revid": "54334", "url": "https://gl.wikipedia.org/wiki?curid=602617", "title": "Aproximaci\u00f3n diofantiana", "text": "Na teor\u00eda de n\u00fameros, a aproximaci\u00f3n diof\u00e1ntica, diofantina ou diofantiana (chamada as\u00ed polos traballos do matem\u00e1tico Diofanto de Alexandr\u00eda), \u00e9 unha rama das matem\u00e1ticas que traza os n\u00fameros reais para realizar a s\u00faa aproximaci\u00f3n cos n\u00fameros racionais. Para que isto suceda, \u00e9 necesario reducir os n\u00fameros reais, e aproximalos (en valor absoluto) ao concepto de n\u00fameros racionais, para que se realice a aproximaci\u00f3n. Un significado sutil considera o f\u00e1cil que \u00e9 esta aproximaci\u00f3n, comparando o tama\u00f1o do denominador.\nOs temas poden verse como ben fundamentados, como resultado do traballo de Joseph Liouville na \u00e1rea, principalmente en n\u00fameros alx\u00e9bricos (o lema da materia p\u00f3dese ver na \"\u00c1lxebra de Liouville\"), pero antes destes avances a teor\u00eda das fracci\u00f3ns continuas xa se co\u00f1ec\u00eda, como se aplicaba a ra\u00edces cadradas enteiras, e algunhas que deron como resultado n\u00fameros irracionais.\nOs resultados foron perfeccionados por Axel Thue e outros, levando ao final do teorema de Roth: o expo\u00f1ente do teorema reduciuse de \"n\", os graos dos n\u00fameros alx\u00e9bricos a calquera n\u00famero maior que dous (\u00e9 dicir, '2+\u03b5'). En consecuencia, Schmidt xeneralizou este caso a unha aproximaci\u00f3n simult\u00e1nea. As probas son dif\u00edciles, e non efectivas, debido \u00e1 desvantaxe das aplicaci\u00f3ns."}
{"id": "602618", "revid": "12452", "url": "https://gl.wikipedia.org/wiki?curid=602618", "title": "Aproximaci\u00f3n diof\u00e1ntica", "text": ""}
{"id": "602619", "revid": "111586", "url": "https://gl.wikipedia.org/wiki?curid=602619", "title": "Aproximaci\u00f3n diofantina", "text": ""}
{"id": "602620", "revid": "1888", "url": "https://gl.wikipedia.org/wiki?curid=602620", "title": "Juventud de Alaje", "text": "Juventud de Alaje foi un peri\u00f3dico editado no Valadouro de 1945 a 1962.\nHistoria e caracter\u00edsticas.\nSubtitulado \"\u00d3rgano Oficial de la Formaci\u00f3n de J\u00f3venes de Alaje\", presidida por Ram\u00f3n Canoura Fern\u00e1ndez, apareceu en agosto de 1945. Pubicou 202 n\u00fameros, cesando en 1962."}
{"id": "602621", "revid": "1131", "url": "https://gl.wikipedia.org/wiki?curid=602621", "title": "Club Nataci\u00f3n Santiago", "text": "O Club Nataci\u00f3n Santiago foi un club deportivo galego con base na cidade de Santiago de Compostela no que se practicou a nataci\u00f3n, o tr\u00edatlon e o w\u00e1ter-polo.\nHistoria.\nO CNS fundouse en 1986.\nDos nadadores m\u00e1is co\u00f1ecidos que sa\u00edron do club p\u00f3dese salientar o triatleta internacional Iv\u00e1n Ra\u00f1a e a s\u00faa irm\u00e1 Natalia Ra\u00f1a, que comezaron no club no ano 1988. En 1990 Iv\u00e1n Ra\u00f1a incorporouse como adestrador de nataci\u00f3n no CN Santiago, daquela un club modesto e con pouco espazo, no que estivo ate o ano 1995 \nOutros nadadores destacados foron Daniel Caama\u00f1o G\u00f3mez, que chegou a nadar nos campionatos de Europa, ou Marcos V\u00e1zquez, plusmarquista dos galego de 100 e 200 libres, tam\u00e9n medalla de ouro nos campionatos de Espa\u00f1a e d\u00faas medallas de bronce nos Campionatos de Europa do ano 2006. O Club de Nataci\u00f3n Santiago foi a entidade encargada de organizar os Campionatos Galegos Absolutos de Nataci\u00f3n de Inverno dos anos 2004, 2005, 2006, 2007, e 2008. Tam\u00e9n organizou o Campionato Galego Absoluto e J\u00fanior de Nataci\u00f3n de Inverno do 2011, que tivo lugar en febreiro na piscina de Santa Isabel. Nel participou tam\u00e9n o Club Nataci\u00f3n Cidade de Santiago, cun equipo daquela moi novo (creado no 2010), que ser\u00eda herdeiro da tradici\u00f3n da nataci\u00f3n na cidade tras a desaparici\u00f3n do CNS pouco tempo despois. \nDeste Club sa\u00edron como excisi\u00f3ns o Triatl\u00f3n Arcade Inforhouse Santiago no 1995 e o Club Waterpolo Santiago no 2004. Unha das vontades foi a creaci\u00f3n dunha piscina ol\u00edmpica en Santiago de Compostela."}
{"id": "602622", "revid": "98629", "url": "https://gl.wikipedia.org/wiki?curid=602622", "title": "Gran Premio de Italia de 2023", "text": "O Gran Premio de Italia de 2023 (co\u00f1ecido oficialmente como o Formula 1 Pirelli Gran Premio d'Italia 2023) foi unha carreira de F\u00f3rmula Un, que se celebrou o 3 de setembro de 2023 no Autodromo Nazionale Monza en Monza, Italia. Foi a d\u00e9cimo cuarta carreira do campionato de . O noventa e tres Gran Premio de Italia e o septuax\u00e9simo terceiro Gran Premio de Italia celebrado en Monza.\nPneus dispo\u00f1ibles.\nO provedor de pneum\u00e1ticos Pirelli levou os compostos de pneum\u00e1ticos C3, C4 e C5 (designados como duro, medio e brando, respectivamente) para que os equipos os utilizasen no evento. Estes son os compostos m\u00e1is brandos dispo\u00f1ibles para o nomeamento e foron designados por \u00faltima vez no Gran Premio de Hungr\u00eda.\nDurante este Gran Premio volveuse a probar unha reduci\u00f3n dos conxuntos de pneum\u00e1ticos asignados do est\u00e1ndar 13 ao 11, coa intenci\u00f3n de facer que o uso dos pneum\u00e1ticos sexa m\u00e1is sostible. Esta \u00e9 a segunda e \u00faltima vez que se probou esta tempada despois do Gran Premio de Hungr\u00eda. O uso de compostos de pneum\u00e1ticos durante a cualificaci\u00f3n obrigouse a usar o duro na Q1, o medio na Q2 e o brando na Q3, asumindo que non chver\u00eda.\nClasificaci\u00f3n.\nA cualificaci\u00f3n celebrouse o 2 de setembro de 2023 \u00e1s 16:00 hora local (UTC+2).\nInforme de cualificaci\u00f3n.\nMax Verstappen encabezou a primeira quenda, que se disputou con pneum\u00e1ticos duros, por diante de Alexander Albon e Charles Leclerc mentres que Guanyu Zhou, Pierre Gasly, Esteban Ocon, Kevin Magnussen e Lance Stroll non pasaron \u00e1 segunda sesi\u00f3n. A Zhou, Oscar Piastri, que se recuperar\u00eda rexistrando o und\u00e9cimo mellor tempo, Fernando Alonso e Verstappen elimin\u00e1ronse os seus tempos por volta debido a violaci\u00f3ns dos l\u00edmites da pista.\nA segunda quenda, con pneum\u00e1ticos medianos, tam\u00e9n encabezouna Verstappen, por diante de Leclerc e Carlos Sainz. Esta vez, Yuki Tsunoda, Liam Lawson, Nico H\u00fclkenberg, Valtteri Bottas e Logan Sargeant non pasaron \u00e1 quenda de clasificaci\u00f3n final.\nAlexander Albon apareceu na terceira sesi\u00f3n, que estaba configurada para pneum\u00e1ticos brandos, xa que a parte traseira esquerda de Verstappen chocou contra a grava pero fixo a volta r\u00e1pida provisional. Non obstante, o d\u00fao de Ferrari de Leclerc e Sainz venceu a Verstappen na pole: Leclerc venceu a Verstappen e Sainz ga\u00f1ou por 0,013 segundos e tomou a pole diante dos Tifosi.\nCarreira.\nA carreira celebrouse o 3 de setembro de 2023 e estaba programada \u00e1s 15:00 hora local (UTC+2), pero atrasouse 20 minutos debido a un procedemento de sa\u00edda abortado.\nInforme da carreira.\nA volta de formaci\u00f3n abortouse despois de que Yuki Tsunoda avariase na pista, o seu coche retirouno un guindastre. Debido a isto, imp\u00faxose un atraso de 20 minutos. Durante este tempo, os membros do equipo de boxes dos equipos acudiron \u00e1 pista. As d\u00faas voltas de formaci\u00f3n provocaron que o total de voltas se acurtase a 51, correr\u00edase unha terceira volta de formaci\u00f3n.\nO pole Carlos Sainz tivo unha boa sa\u00edda e aguantou ao segundo clasificado Max Verstappen durante as primeiras 14 voltas. Mesmo cando a Verstappen permitiuselle o DRS, non puido facer un adiantamento mentres Sainz manti\u00f1a unha forte defensa. Non obstante, Sainz bloqueou na primeira curva na volta 15, d\u00e1ndolle a Verstappen unha oportunidade de loitar. Finalmente pasou a Sainz e liderou a carreira durante as seguintes cinco voltas ata que emtrou a boxes. Mentres tanto, George Russell e Sergio P\u00e9rez estaban tendo a s\u00faa propia loita polo cuarto lugar detr\u00e1s de Charles Leclerc. Na volta 14, P\u00e9rez puido superar a Russell na primeira curva, pero os dous coches fallaron na chicana e P\u00e9rez tivo que devolver a posici\u00f3n. Debido a outro incidente con Esteban Ocon na mesma curva despois da s\u00faa parada, Russell recibiu unha penalizaci\u00f3n de cinco segundos.\nF\u00f3ra de Verstappen, os demais pilotos estaban a ter re\u00f1idas batallas, con P\u00e9rez e Leclerc en duelo na segunda curva. Lewis Hamilton cometeu un erro ao tentar pasar a Oscar Piastri, o que provocou a rotura do aler\u00f3n dinateiro do piloto de McLaren. Debido a isto, Hamilton recibiu unha penalizaci\u00f3n de cinco segundos, que o deixar\u00eda por detr\u00e1s de Fernando Alonso. Hamilton facilitar\u00edalle o traballo a Alexander Albon, quen estaba a medirse a Lando Norris e defendendo contra el. Mentres, Sainz quedar\u00eda sen sitio na primeira curva. Viuse obrigado non s\u00f3 a tomar a \u00e1rea de sa\u00edda, sen\u00f3n a darlle a segunda posici\u00f3n a P\u00e9rez. Cando a carreira chegaba ao seu tramo final, Leclerc bloqueou d\u00faas veces e case choca con Sainz. Hab\u00eda o risco dunha dobre retirada de Ferrari na s\u00faa carreira en casa, pero Sainz mantivo a cabeza fr\u00eda durante todo o tempo mentres se distanciaba. O propio Sainz bloqueou na primeira curva. Verstappen ga\u00f1ou o seu segundo Gran Premio de Italia consecutivo. Con dez vitorias consecutivas desde o Gran Premio de Miami, este novo r\u00e9cord bateu a marca de Sebastian Vettel de nove vitorias consecutivas e un novo r\u00e9cord de Red Bull Racing con quince carreiras consecutivas ga\u00f1adas como construtor desde o anterior Gran Premio de Abu Zabi de 2022."}
{"id": "602623", "revid": "1888", "url": "https://gl.wikipedia.org/wiki?curid=602623", "title": "Valle del Oro", "text": "Valle del Oro foi un peri\u00f3dico editado na Habana entre 1924 e 1925.\nHistoria e caracter\u00edsticas.\nBolet\u00edn da Sociedad de Instrucci\u00f3n, Recreo y Protecci\u00f3n El Valle de Oro, a decisi\u00f3n da s\u00faa creaci\u00f3n foi tomada na xunta directiva do 28 de febreiro de 1924. Continuou edit\u00e1ndose polo menos ata 1925."}
{"id": "602625", "revid": "15490", "url": "https://gl.wikipedia.org/wiki?curid=602625", "title": "Gran Matriz Milim\u00e9trica de Atacama", "text": ""}
{"id": "602626", "revid": "65337", "url": "https://gl.wikipedia.org/wiki?curid=602626", "title": "Qu\u00edntuplo soberano", "text": "O qu\u00edntuplo soberano \u00e9 unha moeda de ouro brit\u00e1nica co valor de cinco soberanos ou, o que \u00e9 o mesmo, cinco libras esterlinas. Cu\u00f1ouse de xeito intermitente desde 1820, a\u00ednda que como moeda destinada \u00e1 circulaci\u00f3n s\u00f3 en 1887, 1893 e 1902.\nA s\u00faa tipolox\u00eda orixinal \u2014que \u00e9 a m\u00e1is caracter\u00edstica e a utilizada na maior parte da s\u00faa historia\u2014 representa no seu anverso a efixie do monarca reinante en cada momento e no seu reverso a imaxe de San Xurxo e o drag\u00f3n creada polo artista italiano Benedetto Pistrucci en 1817 para a moeda dunha libra esterlina ou un soberano.\nMalia non se ter iniciado a s\u00faa produci\u00f3n ata 1820, a peza de cinco libras foi unha das autorizadas orixinalmente no proceso de reforma monetaria co\u00f1ecido como a Gran Recu\u00f1axe de 1816. Con todo, esa primeira emisi\u00f3n de 1820 foi s\u00f3 a modo de proba e a s\u00faa tiraxe limitouse a pouco m\u00e1is de d\u00faas ducias de exemplares. A s\u00faa cu\u00f1axe retomouse en moi pequenas cantidades en 1826, en 1829 e en 1839, esta \u00faltima coa apreciada representaci\u00f3n de \"Una and the Lion\" (galego: \"Una e o le\u00f3n\") de William Wyon, para conmemorar o ascenso ao trono da ra\u00ed\u00f1a Vitoria (1837-1901). A\u00ednda que esta moeda estivo \u00e1 venda durante case medio s\u00e9culo na \"Royal Mint\", crese que s\u00f3 se cu\u00f1aron 400 unidades.\nEn 1887, o qu\u00edntuplo soberano cu\u00f1ouse por primeira vez para a s\u00faa posta en circulaci\u00f3n ordinaria, e o mesmo sucedeu coas emisi\u00f3ns de 1893 e 1902, a\u00ednda que en realidade foron poucos os exemplares que chegaron a circular. Os exemplares cu\u00f1ados en 1911 s\u00f3 estiveron dispo\u00f1ibles para a s\u00faa adquisici\u00f3n na \"Royal Mint\" como parte dun xogo de probas emitidas para os coleccionistas. Pola s\u00faa parte, os dous \u00fanicos exemplares cu\u00f1ados como proba en preparaci\u00f3n dunha futura emisi\u00f3n de Eduardo VIII (1936-1936) que non chegou a producirse, constit\u00faen a maior rareza da serie do qu\u00edntuplo soberano: un deles vendeuse en 2021 por 1.654.000 libras esterlinas, o prezo m\u00e1is alto pagado por unha moeda brit\u00e1nica.\nA\u00ednda que practicamente toda a emisi\u00f3n do qu\u00edntuplo soberano se levou a cabo na \"Royal Mint\", de Londres, en 1887 cu\u00f1ouse tam\u00e9n unha limitad\u00edsima tiraxe de tres exemplares en Australia, na \"Sydney Mint\", para conmemorar o 50 aniversario do reinado da ra\u00ed\u00f1a Vitoria. En 1902, en Sydney realizouse unha nova cu\u00f1axe de tres exemplares para conmemorar a coroaci\u00f3n de Eduardo VII (1901-1910).\nA partir de 1980, logo da decimalizaci\u00f3n do sistema monetario brit\u00e1nico, a moeda de ouro de cinco libras continuou a cu\u00f1arse na ceca londiniense en diferentes ocasi\u00f3ns para a s\u00faa venda a coleccionistas e como moeda de investimento. A\u00ednda que xeralmente presenta o co\u00f1ecido dese\u00f1o de Pistrucci, emit\u00edronse tam\u00e9n versi\u00f3ns conmemorativas, como en 2022, en memoria da morte de Isabel II (1952-1922), xa co busto do seu fillo e sucesor, Carlos III.\nOrixes.\nO precedente do qu\u00edntuplo soberano \u00e9 a moeda de ouro de cinco guineas, que empezou a cu\u00f1arse en 1668, daquela coa equivalencia cen xilins, que naquel momento coincid\u00eda con cinco libras, polo que recib\u00eda tam\u00e9n adoito esta denominaci\u00f3n. Mais posteriormente o valor da guinea comezou a flutuar, ata se colocar en vinte e un xilins en 1717. Segundo Richard Lobel, no seu cat\u00e1logo das moedas de Inglaterra e do Reino Unido, alg\u00fans autores soste\u00f1en que a peza de cinco libras emitida con posterioridade \u00e1 Gran Recu\u00f1axe de 1816 constit\u00fae simplemente unha continuaci\u00f3n da anterior guinea, cu\u00f1ada por derradeira vez en 1753. Con todo, Lobel separa as d\u00faas series no seu cat\u00e1logo.\nLogo das guerras napole\u00f3nicas, o Parlamento brit\u00e1nico, mediante a Lei da Moeda de 1816, situou oficialmente a Gran Breta\u00f1a no padr\u00f3n ouro ao definir a libra como unha cantidade determinada dese metal. Case todos os parlamentarios se amosaron partidarios de ter no sistema monetario unha moeda co valor de vinte xilins, no canto de seguir utilizando a vella guinea. Unha das raz\u00f3ns para a introduci\u00f3n da cu\u00f1axe de moedas de ouro baseadas no soberano era que o seu valor, equivalente a unha libra esterlina, era m\u00e1is conveniente que o da guinea de vinte e un xilins. Non obstante, a Lei da Moeda non especificaba que moedas deb\u00eda cu\u00f1ar a Casa da Moeda.\nUn comit\u00e9 do Consello Privado do Reino Unido recomendou que se emitisen moedas de ouro de dez xilins, de vinte xilins, de d\u00faas libras e de cinco libras, e este ditame foi asumido por Xurxo IV, daquela pr\u00edncipe rexente, o 3 de agosto de 1816. Neste novo sistema, a peza de vinte xilins (unha libra) denominouse \"soberano\", recuperando a denominaci\u00f3n dunha anterior moeda de ouro inglesa do s\u00e9culo XV, probablemente pola presi\u00f3n dos anticuarios con intereses numism\u00e1ticos.\nO soberano e o medio soberano emit\u00edronse por primeira vez xa en 1817, mais nun principio non se cu\u00f1aron as d\u00faas moedas meirandes. Desde 1754 non se emitiran moedas de valor superior ao dunha guinea destinadas \u00e1 circulaci\u00f3n xeral, xa que a necesidade de moedas de maior valor se cubrira coa emisi\u00f3n de papel moeda.\nO dese\u00f1o de San Xurxo e o drag\u00f3n foi suxerido como motivo apropiado para o soberano polo seu creador, o escultor italiano afincado en Londres Benedetto Pistrucci, base\u00e1ndose nun camafeo que el tallara con anterioridade.\nPrimeiras emisi\u00f3ns (1760-1830).\nXurxo III (1760-1820).\nA primeira emisi\u00f3n da moeda de cinco libras, ou qu\u00edntuplo soberano, posterior \u00e1 reforma monetaria de 1816 tivo lugar en 1820 a\u00ednda que s\u00f3 como cu\u00f1axe de proba, coa efixie de monarca Xurxo III (1760-1820). O seu anverso amosaba o busto do rei ollando cara \u00e1 dereita, rodeado pola lenda GEORGIUS III D G BRITANNIAR REX F D (\"Xurxo III, pola graza de Deus, rei dos brit\u00e1nicos, defensor da fe\") e coa data no exergo, en tanto que o reverso representaba unicamente o dese\u00f1o de San Xurxo e o drag\u00f3n de Pistrucci, ocupando todo o campo da moeda, sen a data nin lenda ningunha. Este dese\u00f1o aparecera por primeira vez no soberano de 1817, a\u00ednda que daquela rodeado por unha fita que portaba como lenda HONI SOIT QUI MAL Y PENSE (\"Deshonrado sexa quen pense mal\"), o lema da Orde da Xarreteira. O dese\u00f1o vai asinado nesta primeira emisi\u00f3n da moeda por Pistrucci, en tanto que gravador, co seu apelido completo, no anverso baixo o truncamento do pescozo do monarca e no reverso baixo o dese\u00f1o de San Xurxo e o drag\u00f3n na parte inferior esquerda. Aparecen tam\u00e9n as siglas W.W., correspondentes ao mestre de ceca William Wellesley-Pole, dentro do dese\u00f1o, por riba da lanza rota.\nO autor numism\u00e1tico Richard Lobel, ao describir a peza de cinco libras de 1820, sinalou que nunha copia do libro de G. F. Crowther \"A Guide to English Pattern Coins\" (1887), presentada a unha persoa desco\u00f1ecida cos cumprimentos do editor, hai unha anotaci\u00f3n a lapis que di que o traballo na peza de 1820 se completou uns d\u00edas antes do falecemento de Xurxo III, e despois de que Pistrucci, cami\u00f1ando cara \u00e1 s\u00faa casa o d\u00eda da morte do rei, o\u00edse as camp\u00e1s da igrexa que anunciaban o pasamento. Daquela regresou \u00e1 \"Royal Mint\" e deu instruci\u00f3ns para que se cu\u00f1asen algunhas moedas de cinco libras \u00e1 ma\u00f1\u00e1 seguinte. Lobel describiu este feito como un \"episodio fascinante da historia numism\u00e1tica\".\nPola s\u00faa banda, o numism\u00e1tico Edward Hawkins, nun traballo seu de 1850 describ\u00eda tam\u00e9n de xeito dram\u00e1tico o que el consideraba uns heroicos esforzos para asegurar que realmente se puidesen chegar a cu\u00f1ar as probas dos dobres soberanos e dos qu\u00edntuplos soberanos antes do falecemento do rei. Mais William John Hocking e outros eruditos que se encargaron do estudo deste asunto con posterioridade conclu\u00edron que os cu\u00f1os non se completaron ata despois da morte do monarca, o 29 de xaneiro de 1820.\nOs aproximadamente 25 exemplares cu\u00f1ados distribu\u00edronse entre os responsables da Casa da Moeda de Londres, destacados numism\u00e1ticos e outros persoeiros importantes da \u00e9poca, ademais de entregarse senllos exemplares \u00e1 propia Casa da Moeda e ao Departamento de Moedas e Medallas do Museo Brit\u00e1nico.\nUn esp\u00e9cime desta moeda acadou nunha poxa numism\u00e1tica celebrada en outubro de 2021 a cantidade de 635.000 libras esterlinas.\nXurxo IV (1820-1830).\nA seguinte emisi\u00f3n do qu\u00edntuplo soberano foi durante o reinado de Xurxo IV (1820-1830), en 1826, dispo\u00f1ible unicamente formando parte da serie dese ano emitida para os coleccionistas, en versi\u00f3n \"proof\" \u2014cun acabamento especial de fondo espello e relevo mate\u2014. Co\u00f1\u00e9cese tam\u00e9n un rar\u00edsimo exemplar que amosa a data de 1829.\nO anverso do qu\u00edntuplo soberano de Xurxo IV amosa no anverso a efixie espida do rei ollando cara \u00e1 esquerda, rodeada pola lenda GEORGIUS IV DEI GRATIA (\"Xurxo IV pola graza de Deus\"...), en tanto que o reverso representa o escudo do Reino Unido coroado, dentro dunha capa, rodeado pola continuaci\u00f3n da lenda iniciada no anverso; BRITANNIARUM REX FID DEF (\"...rei dos brit\u00e1nicos, defensor da fe\").\nAo longo do canto desta moeda de 1826 lese a inscrici\u00f3n DECUS ET TUTAMEN ANNO REGNI SEPTIMO (\"Gloria e salvagarda; s\u00e9timo ano do reinado\"), en tanto que o \u00fanico exemplar co\u00f1ecido da de 1829 ten o canto liso.\nNon se emitiron moedas de cinco libras durante os reinados do seu sucesor, Guillerme IV (1830-1837).\nEmisi\u00f3ns da \u00e9poca vitoriana (1837-1901).\nA seguinte moeda deste valor non apareceu ata principios do reinado de Vitoria (1837-1901), cando se cu\u00f1ou a que Richard Lobel considera unha das m\u00e1is famosas e atractivas de todas as moedas brit\u00e1nicas. Lobel describe esta peza, co\u00f1ecida como \"Una and the Lion\", como unha moeda \"de culto\". A representaci\u00f3n de \"Una and the Lion\" aparece na epopea do s\u00e9culo XVI de Edmund Spenser \"The Faerie Queene\" (\"A ra\u00ed\u00f1a das Fadas\"). O anverso da moeda de cinco libras amosa a cabeza da ra\u00ed\u00f1a na s\u00faa xuventude, ollando cara \u00e1 esquerda, rodeada pola lenda VICTORIA D G BRITANNIARUM REGINA F D (\"Vitoria, pola graza de Deus, ra\u00ed\u00f1a dos brit\u00e1nicos, defensora da fe\"), en tanto que o reverso reproduce a Una guiando o le\u00f3n cara \u00e1 esquerda, coa lenda DIRIGE DEUS GRESSUS MEOS (\"Que o Se\u00f1or dirixa os meus pasos\"), a\u00ednda que nalg\u00fans exemplares a lenda amosa a variante de DIRIGIT DEUS GRESSUS MEOS (\"O Se\u00f1or dirixe os meus pasos\"). No exergo do reverso am\u00f3sase a data de emisi\u00f3n en numeraci\u00f3n romana: MDCCCXXXIX (1839).\nO canto leva nalg\u00fans exemplares a inscrici\u00f3n DECUS ET TUTAMEN ANNO REGNI TERTIO (\"Gloria e salvagarda; terceiro ano do reinado\") e noutros am\u00f3sase liso. \nEstas moedas cu\u00f1\u00e1ronse por encarga e estiveron dispo\u00f1ibles para a s\u00faa venda pola Real Casa da Moeda de Londres ata 1886, cunha tiraxe de 400 exemplares producidos exclusivamente con acabamento especial \"proof\". En 2021 vendeuse un esp\u00e9cime deste primeiro modelo do qu\u00edntuplo soberano de Vitoria, en condici\u00f3ns de conservaci\u00f3n e atractivo excepcionais, por 1,44 mill\u00f3ns de d\u00f3lares.\nA representaci\u00f3n de San Xurxo e o drag\u00f3n de Pistrucci volveu \u00e1 moeda de cinco libras en 1887, como parte da serie de moedas do Xubileu de Vitoria do Reino Unido, cun anverso dese\u00f1ado por Joseph Edgar Boehm. A nova moeda leva a inscrici\u00f3n VICTORIA D G BRITT REG F D (\"Vitoria, pola graza de Deus, ra\u00ed\u00f1a dos brit\u00e1nicos, defensora da fe\"). A forma abreviada de \"Britanniarum\" am\u00f3sase nesta moeda como BRITT en lugar de cun s\u00f3 \"T\", como etra habitual noutras emisi\u00f3ns, xa que o pol\u00edtico e erudito cl\u00e1sico William Ewart Gladstone sinalara ao respecto que a abreviatura dun substantivo plural latino deb\u00eda rematar cunha consoante dobre.\nO qu\u00edntuplo soberano de 1887 supuxo a primeira vez que unha moeda deste valor facial se pu\u00f1a ao dispor da poboaci\u00f3n ao seu valor nominal, xa que as emisi\u00f3ns anteriores foran emitidas en todos os casos como modelos ou moedas de proba. Ademais das moedas dispo\u00f1ibles para a s\u00faa adquisici\u00f3n ao seu valor nominal, cu\u00f1\u00e1ronse tam\u00e9n moedas con acabamento especial \"proof\" como parte do xogo de presentaci\u00f3n de 1887.\nPor\u00e9n, nin as moedas de cinco libras nin de d\u00faas libras circularon en gran medida, sen\u00f3n que m\u00e1is ben foron conservadas pola poboaci\u00f3n, principalmente como recordo. As\u00ed e todo, a emisi\u00f3n de 1887 converteu a moeda de cinco libras na de valor facial m\u00e1is alto en circulaci\u00f3n en Gran Breta\u00f1a.\nAdemais da cu\u00f1axe est\u00e1ndar realizada na Casa da Moeda de Londres, algunhas das moedas de cinco libras de 1887 foron cu\u00f1adas na Casa da Moeda de Sydney, en Australia, e estas amosan a marca de ceca \"S\" no seu reverso, na parte inferior do dese\u00f1o, por riba da data. Tr\u00e1tase de pezas dunha rareza extrema, xa que s\u00f3 se co\u00f1ecen dous exemplares, ambos en mans privadas: un deles vendeuse en 2021 por 660.000 d\u00f3lares.\nO dese\u00f1o do reverso de Pistrucci utilizouse novamente en 1893, cando paro anverso utilizou a co\u00f1ecida como \"cabeza anci\u00e1\" da ra\u00ed\u00f1a Vitoria, obra de Thomas Brock , rodeada pola lenda VICTORIA DEI GRA BRITT REGINA FID DEF IND IMP (\"Vitoria, pola graza de Deus, ra\u00ed\u00f1a dos Brit\u00e1nicos, defensora da fe, emperatriz da India\"). Pola s\u00faa banda, o canto, do mesmo xeito que no caso da moeda do Xubileu, \u00e9 estriado. Vitoria amosara o seu desexo, a partir de 1888, de que fose representada nas moedas brit\u00e1nicas co seu t\u00edtulo de emperatriz da India, concedido pola Lei de T\u00edtulos Reais de 1876, e o 12 de febreiro de 1892, o primeiro ministro Robert Gascoyne-Cecil escribiulle:\nIND IMP, abreviatura de INDIAE IMPERATRIX (\"emperatriz da India\"), foi a forma escollida para a emisi\u00f3n de 1893, que estaba dispo\u00f1ible tanto ao seu valor nominal como nunha serie cu\u00f1ada con acabamento \"proof\".\nPrimeira metade do s\u00e9culo XX.\nEduardo VII (1901-1910).\nLogo do falecemento da ra\u00ed\u00f1a Vitoria en xaneiro de 1901, inici\u00e1ronse os preparativos para a cu\u00f1axe do qu\u00edntuplo soberano a nome do novo monarca, o seu fillo Eduardo VII (1901-1910), cun anverso a cargo do gravador xefe da \"Royal Mint\", George William de Saulles, que se puxo en circulaci\u00f3n a modo de emisi\u00f3n de proclamaci\u00f3n o 1 de xaneiro de 1902. Os responsables da Real Casa da Moeda de Londres decidiran facer o menor n\u00famero posible de cambios para as novas emisi\u00f3ns monetarias a nome de Eduardo, polo que o cl\u00e1sico reverso de Pistrucci continuou para todas as moedas de ouro.\nAs moedas de cinco libras distribu\u00edronse tanto ao seu valor nominal como en versi\u00f3n \"proof\", cu\u00f1adas estas \u00faltimas para formar parte dos xogos de presentaci\u00f3n elaborados en conmemoraci\u00f3n da coroaci\u00f3n de Eduardo VII. A lenda do anverso \u00e9 EDWARDVS VII D G BRITT OMN REX F D IND IMP (\"Eduardo VII, pola graza de Deus, rei de todos os brit\u00e1nicos, defensor da fe, emperador da India\"). A palabra OMN \u2014abreviatura de \"omnium\", que significa \"de todos\"\u2014, engadiuse despois de BRITT en reco\u00f1ecemento da axuda do Imperio durante a Guerra dos B\u00f3ers; estas palabras apareceron por derradeira vez nas emisi\u00f3ns monetarias brit\u00e1nicas en 1953. Durante o reinado de Eduardo, s\u00f3 se cu\u00f1aron moedas de cinco libras en 1902. \nAdemais da tiraxe est\u00e1ndar producida na Real Casa da Moeda de Londres, a Casa da Moeda de Sydney levou a cabo unha reducid\u00edsima tiraxe de tres exemplares, coa marca de ceca \"S\" no reverso \u2014na parte inferior do dese\u00f1o e por riba da data\u2014, o que as converte nunha das grandes rarezas da serie de qu\u00edntuplos soberanos brit\u00e1nicos. Esta emisi\u00f3n conmemorativa da Ceca de Syney, con motivo da coroaci\u00f3n de Eduardo VII, \u00e9 a \u00fanica do qu\u00edntuplo soberano nesa ceca australiana, xunto coa xa vista do Xubileu da ra\u00ed\u00f1a Vitoria de 1887. Logo do pechamento da Casa da Moeda de Sydney en 1926, os cu\u00f1os desta moeda foron levados \u00e1 Casa da Moeda de Melbourne e \u00e9 probable que fosen utilizados tam\u00e9n al\u00ed antes de seren inutilizados e enviados \u00e1 Colecci\u00f3n Dixon, de Sydney, actualmente na Biblioteca Estatal de Nova Gales do Sur.\nXurxo V (1910-1936).\nEn 1911 houbo unha nova emisi\u00f3n da moeda de cinco libras, que non entrou en circulaci\u00f3n, xa que se distribu\u00edu exclusivamente formando parte das series con acabamento \"proof\" en conmemoraci\u00f3n da coroaci\u00f3n do novo monarca, Xurxo V (1910-1936). Desco\u00f1\u00e9cese o motivo polo que nesta ocasi\u00f3n non se emitiron exemplares con acabamento ordinario para a s\u00faa distribuci\u00f3n ao seu valor facial, como estaba a ocorrer nas emisi\u00f3ns anteriores. A de 1911 foi a \u00fanica emisi\u00f3n do qu\u00edntuplo soberano producida baixo o reinado de Xurxo V. O busto do monarca que caracteriza o seu anverso \u00e9 obra do escultor australiano Bertram Mackennal, e a lenda non foi alterada con respecto \u00e1 anterior emisi\u00f3n de Eduardo VII, bardante para substitu\u00edr o nome do monarca: GEORGIVS V. Para o reverso, mant\u00edvose tam\u00e9n o dese\u00f1o de Pistrucci.\nEduardo VIII (1936).\nTras o pasamento do rei Xurxo V en 1936, comezaron os preparativos para a cu\u00f1axe da moeda do seu fillo e sucesor, Eduardo VIII (1936-1936). O novo rei desexaba que o seu perfil estivese orientado cara \u00e1 esquerda nas novas moedas ao seu nome, do mesmo xeito que se fixera coas do seu pai, feito este que romper\u00eda a tradici\u00f3n de inverter a direcci\u00f3n do busto do monarca ao comezo dun novo reinado, que se remontaba a 1660. Logo dunha longa correspondencia entre o rei e o daquela ministro de Facenda, Neville Chamberlain, Eduardo VIII viu cumprido o seu desexo e o dese\u00f1o das moedas ao seu nome foi aprobado co seu busto orientado cara \u00e1 esquerda, obra de Humphrey Paget. Novamente, acordouse a utilizaci\u00f3n do reverso de Pistrucci. Chegaron a cu\u00f1arse na Casa da Moeda de Londres dous exemplares en proba da moeda de cinco libras, coa data adiantada de 1937, mais a abdicaci\u00f3n do rei en decembro de 1936 puxo fin aos preparativos. Posteriormente, o propio Eduardo solicitou que se lle preparase un xogo completo de moedas cos modelos que xa estaban preparados, mais o seu irm\u00e1n e sucesor, Xurxo VI (1936-1952), negou tal posibilidade.\nXa que logo, os dous \u00fanicos exemplares cu\u00f1ados a modo de proba converten a moeda de cinco libras de 1937 a nome de Eduardo VIII nunha peza extremadamente rara, a clave da serie do qu\u00edntuplo soberano desde a s\u00faa creaci\u00f3n en 1820. Ambos os exemplares forman parte de colecci\u00f3ns privadas. Un deles vendeuse en 2021 por 2.280.000 d\u00f3lares, o que constit\u00fae un r\u00e9cord para unha moeda brit\u00e1nica. \nXurxo VI (1936-1952).\nA lenda da moeda de cinco libras de Eduardo VIII era id\u00e9ntica \u00e1 do reinado anterior ag\u00e1s polo nome e a data, e o mesmo ocorreu na posterior emisi\u00f3n a nome do seu sucesor, Xurxo VI (1936-1952), cuxa moeda de cinco libras presenta un busto dese\u00f1ado por Humphrey Paget ollando cara \u00e1 esquerda e igualmente co reverso de Pistrucci. O qu\u00edntuplo soberano de Xurxo VI cu\u00f1ouse unicamente en 1937, con canto liso, e non se puxo en circulaci\u00f3n, xa que unicamente se distribu\u00edu formando parte dos xogos con acabamento \"proof\" emitidos co gallo da coroaci\u00f3n do novo monarca; de feito, o ouro desaparecera xa da circulaci\u00f3n ordinaria en Gran Breta\u00f1a d\u00faas d\u00e9cadas antes.\nIsabel II e Carlos III.\nIsabel II (1952-2022).\nO reinado da ra\u00ed\u00f1a Isabel II (1952-2022) arredouse da pr\u00e1ctica habitual na emisi\u00f3n de moedas de ouro, pola cal os catro valores cu\u00f1ados neste metal \u2014o medio soberano, o soberano, o dobre soberano e o qu\u00edntuplo soberano\u2014 estaban ao dispor do p\u00fablico no mesmo ano da coroaci\u00f3n do monarca. Nesta ocasi\u00f3n, a moeda de cinco libras cu\u00f1ouse en 1953 \u2014o ano da s\u00faa coroaci\u00f3n\u2014 unicamente cun n\u00famero moi reducido de exemplares, para lle dar continuidade \u00e1 serie, e despois novamente en 1957, co busto de Isabel no anverso dese\u00f1ado por Mary Gillick e o habitual reverso de Pistrucci, mais ningunha destas d\u00faas primeiras emisi\u00f3ns se puxo ao dispor da poboaci\u00f3n. A tiraxe de 1953 levaba no anverso a lenda ELIZABETH II DEI GRA BRITT OMN REGINA F D (\"Isabel II, pola graza de Deus, ra\u00ed\u00f1a de todos os brit\u00e1nicos, defensora da fe\"), mais esta foi modificada para 1957, coa supresi\u00f3n da secuencia BRITT OMN (\"de todos os brit\u00e1nicos\"). Este cambio levouse a cabo para reco\u00f1ecer a evoluci\u00f3n da \"Commonwealth\" brit\u00e1nica, da que daquela formaban parte xa algunhas rep\u00fablicas. A redacci\u00f3n resultante continuou utiliz\u00e1ndose en adiante nas moedas de Isabel II, con diversas variaci\u00f3ns nas abreviaturas.\nNon se cu\u00f1aron m\u00e1is moedas de cinco libras de ouro ata 1980, nove anos despois da decimalizaci\u00f3n do sistema monetario. A Real Casa da Moeda de Londres decatouse de que exist\u00eda un mercado para as moedas da serie dos soberanos de ouro e comezou a comercializalas no \u00e1mbito do coleccionismo numism\u00e1tico a un prezo moi superior ao do seu valor nominal. Entre 1980 e 1984, as moedas de ouro de 5 libras ou qu\u00edntuplo soberano vend\u00e9ronse todos os anos, ag\u00e1s en 1983, \u00e1s veces nun xogo de catro pezas \u2014xunto cos outros tres valores faciais en ouro\u2014 e outras veces de xeito individual. Ata 1984 utilizouse para o anverso o retrato de Isabel obra de Arnold Machin, en tanto que no reverso se manti\u00f1a o tipo do San Xurxo e o drag\u00f3n de Pistrucci. A cu\u00f1axe do qu\u00edntuplo soberano continuou entre 1985 e 1997, cunha tipolox\u00eda case id\u00e9ntica, mais cun busto da ra\u00ed\u00f1a renovado, creado por Raphael Maklouf, excepto na emisi\u00f3n de 1989, na que se utilizaron dese\u00f1os especiais de Bernard Sindall na honra do 500 aniversario da creaci\u00f3n do soberano de ouro.\nDurante a d\u00e9cada de 1990, houbo outras cinco emisi\u00f3ns do qu\u00edntuplo soberano non ordinarias, sen\u00f3n conmemorativas de eventos diversos e creadas por dese\u00f1adores diferentes: o 90\u00ba aniversario da ra\u00ed\u00f1a nai (1990, R. D. Macklouf e L. Durbin), o 40\u00ba aniversario da coroaci\u00f3n de Isabel II (1993, R. D. Macklouf e R. Elderton), o 70\u00ba aniversario do seu nacemento (1996, R. D. Macklouf e A. Vaughan), as vodas de ouro da parella real (1997, P. Nathan e L. Durbin) e o 50\u00ba aniversario do nacemento do daquela pr\u00edncipe Carlos (1998, I. Rank-Broadley, M. Noakes e R. Elderton). \nA partir de 1998 retomouse a emisi\u00f3n da serie ordinaria do qu\u00edntuplo soberano ou moeda de cinco libras de ouro, co cl\u00e1sico dese\u00f1o de Pistrucci no reverso e un retrato actualizado da ra\u00ed\u00f1a no anverso, xa na s\u00faa ancianidade, creado por Ian Rank-Broadley, que se mantivo ata 2015, O dese\u00f1o de Pistrucci mant\u00edvose tam\u00e9n no reverso das moedas da serie regular, a\u00ednda que en 2009 sufriu uns pequenos axustes para o asemellar m\u00e1is ao modelo orixinal de 1820, co apelido completo do dese\u00f1ador \u00e1 esquerda da data e cun bordo m\u00e1is ancho.\nA partir de 1999 xeneralizouse a emisi\u00f3n de moedas de ouro de cinco libras de car\u00e1cter conmemorativo, que nalgunhas ocasi\u00f3ns conservan o dese\u00f1o de Rank-Broadley ou o de Pistrucci no reverso, e noutras ocasi\u00f3ns amosan dese\u00f1os totalmente novos para ambas as faces. Entre 1999 e a morte de Isabel II produc\u00edronse m\u00e1is dun cento de cu\u00f1axes desta moeda en conmemoraci\u00f3n dos m\u00e1is diversos acontecementos e personaxes.\nEn 2022, no derradeiro ano de emisi\u00f3ns de Isabel II, a Real Casa da Moeda de Londres cu\u00f1ou unha moeda de ouro de cinco libras dese\u00f1ada por John Bergdahl, cun anverso que amosa a ra\u00ed\u00f1a de corpo enteiro e a cabalo, e un reverso cunha interpretaci\u00f3n das armas reais brit\u00e1nicas. Este novo dese\u00f1o, utilizado para toda a serie do soberano \u2014desde o medio soberano ata o qu\u00edntuplo soberano\u2014, emitiuse en conmemoraci\u00f3n dos 70 anos do reinado de de Isabel II (Xubileu de Platino).\nCarlos III (desde 2022).\nO mesmo 2022, logo do falecemento de Isabel II, a \"Royal Mint\" emitiu moedas conmemorativas da serie de soberanos, inclu\u00eddo o qu\u00edntuplo soberano ou moeda de cinco libras, tam\u00e9n cunha interpretaci\u00f3n das armas reais no reverso, a\u00ednda que nesta ocasi\u00f3n realizada por Jody Clark, e no anverso o primeiro retrato aparecido do seu fillo e sucesor, Carlos III, obra de Martin Jennings. Rodeando o busto de Carlos III ollando cara \u00e1 esquerda, o anverso leva a inscrici\u00f3n CHARLES III DEI GRA REX FID DEF (\"Carlos III, pola graza de Deus rei, defensor da fe\").\nEn 2023 cu\u00f1ouse unha moeda de ouro de cinco libras conmemorativa da coroaci\u00f3n de Carlos III, cun retrato coroado do rei no anverso, realizado por Jennings, e o habitual reverso de San Xurxo e o drag\u00f3n, dese\u00f1ado por Pistrucci, no reverso."}
{"id": "602627", "revid": "65337", "url": "https://gl.wikipedia.org/wiki?curid=602627", "title": "Moeda de 5 soberanos", "text": ""}
{"id": "602628", "revid": "65337", "url": "https://gl.wikipedia.org/wiki?curid=602628", "title": "Moeda de ouro de 5 libras esterlinas", "text": ""}
{"id": "602629", "revid": "4817", "url": "https://gl.wikipedia.org/wiki?curid=602629", "title": "OAO", "text": ""}
{"id": "602630", "revid": "65337", "url": "https://gl.wikipedia.org/wiki?curid=602630", "title": "Moeda de 5 libras esterlinas de ouro", "text": ""}
{"id": "602631", "revid": "4817", "url": "https://gl.wikipedia.org/wiki?curid=602631", "title": "Oceansat", "text": ""}
{"id": "602632", "revid": "4817", "url": "https://gl.wikipedia.org/wiki?curid=602632", "title": "Orbital Debris Radar Calibration Sphere", "text": "Orbital Debris Radar Calibration Sphere ou ODERACS foi o nome dunha serie de sat\u00e9lites pasivos de diferentes tama\u00f1os para calibraci\u00f3n de radar.\nCaracter\u00edsticas.\nOs sat\u00e9lites ODERACS foron liberados en diferentes misi\u00f3ns do transbordador espacial Discovery. Trat\u00e1base de pequenas esferas de entre 10 e 15 cm de di\u00e1metro soltadas en \u00f3rbita baixa coa finalidade de servir de calibraci\u00f3n para os radares de detecci\u00f3n de lixo espacial.\nForon tres as misi\u00f3ns nas que se liberaron sat\u00e9lites ODERACS:"}
{"id": "602633", "revid": "4817", "url": "https://gl.wikipedia.org/wiki?curid=602633", "title": "Orbital Debris Radar Calibration System", "text": ""}
{"id": "602634", "revid": "4817", "url": "https://gl.wikipedia.org/wiki?curid=602634", "title": "ODERACS", "text": ""}
{"id": "602635", "revid": "1888", "url": "https://gl.wikipedia.org/wiki?curid=602635", "title": "Eduardo Seoane Barral", "text": "Eduardo Seoane Barral, finado na Coru\u00f1a en outubro de 1941, foi un ferroviario galego.\nTraxectoria.\nAcusado dunha sabotaxe ferroviaria entre as estaci\u00f3ns de Teixeiro e Guitiriz, nas inmediaci\u00f3ns do apeadoiro de Aranga, foi xulgado na Causa 650/1941 por un delito contra a seguridade do Estado xunto a Victor P\u00e9rez Arbea. Foi condenado a morte. Foi fusilado na Coru\u00f1a en outubro de 1941."}
{"id": "602636", "revid": "1888", "url": "https://gl.wikipedia.org/wiki?curid=602636", "title": "Juventud (Mondo\u00f1edo)", "text": "Juventud foi un peri\u00f3dico editado en Mondo\u00f1edo.\nHistoria e caracter\u00edsticas.\nFundado e dirixido por Enrique Picoaga Sanjurjo."}
{"id": "602637", "revid": "1888", "url": "https://gl.wikipedia.org/wiki?curid=602637", "title": "Enrique Picoaga Sanjurjo", "text": "Enrique Picoaga Sanjurjo, nado no Valadouro foi un xornalista e pol\u00edtico galego.\nTraxectoria.\nFillo de Enrique Picoaga Garc\u00eda. Seminarista en Mondo\u00f1edo. Dirixiu os peri\u00f3dicos \"Juventud\" de Mondo\u00f1edo e \"El Eco del Valle\" do Valadouro (1934). Foi xu\u00edz municipal de Alfoz (1919), e do Valadouro (1932)."}
{"id": "602638", "revid": "89787", "url": "https://gl.wikipedia.org/wiki?curid=602638", "title": "Jos\u00e9 Toro Mart\u00ednez", "text": "Jos\u00e9 Toro Mart\u00ednez, nado en Castrelo do Val cara a 1910 e finado en Ourense o 11 de outubro de 1941, foi un guerrilleiro antifranquista galego.\nTraxectoria.\nVeci\u00f1o de Monteveloso (Piornedo). Membro dun grupo guerrilleiro da provincia de Ourense. Foi detido o 25 de agosto de 1941. Encartado na Causa 606/1941 por rebeli\u00f3n, foi xulgado en Ourense en consello de guerra o 16 de setembro xunto con Avelino Rodr\u00edguez Rodr\u00edguez, Benjam\u00edn Sierra Fern\u00e1ndez, Jos\u00e9 Mar\u00eda Albar Gonz\u00e1lez, Mart\u00edn Est\u00e9vez Vega e Antonio Parada Calvo, acusados de atraco a man armada en San Mamede de Hedrada en agosto. Condenados a pena de morte, foron executados en Ourense o 11 de outubro de 1941."}
{"id": "602639", "revid": "89787", "url": "https://gl.wikipedia.org/wiki?curid=602639", "title": "Antonio Parada Calvo", "text": "Antonio Parada Calvo, nado en Castrelo do Val cara a 1916 e finado en Ourense o 11 de outubro de 1941, foi un guerrilleiro antifranquista galego.\nTraxectoria.\nLabrego de Monteveloso (Piornedo). Membro dun grupo guerrilleiro da provincia de Ourense. Foi detido en agosto de 1941. Encartado na Causa 606/1941 por rebeli\u00f3n, foi xulgado en Ourense en consello de guerra o 16 de setembro xunto con Avelino Rodr\u00edguez Rodr\u00edguez, Jos\u00e9 Toro Mart\u00ednez, Benjam\u00edn Sierra Fern\u00e1ndez, Jos\u00e9 Mar\u00eda Albar Gonz\u00e1lez e Mart\u00edn Est\u00e9vez Vega, acusados de atraco a man armada en San Mamede de Hedrada en agosto. Condenados a pena de morte, foron executados en Ourense o 11 de outubro de 1941."}
{"id": "602641", "revid": "111586", "url": "https://gl.wikipedia.org/wiki?curid=602641", "title": "Lei de Stigler", "text": "A Lei de Stigler, tam\u00e9n co\u00f1ecida como Lei da Eponimia de Stigler, \u00e9 un axioma formulado por Stephen Stigler en 1980 que afirma que \"ning\u00fan descubrimento cient\u00edfico leva o nome de quen o descubriu en primeiro lugar\".\nStigler, profesor de estat\u00edstica da Universidade de Chicago, publicou o seu artigo na revista \"Transactions of the New York Academy of Sciences\". D\u00e1se a circunstancia de que no propio artigo o autor reco\u00f1eceu que a tese que levaba o seu nome xa fora formulada de xeito aproximado por outro, neste caso por Robert K. Merton, no seu concepto de obliteraci\u00f3n aplicado \u00e1 sociolox\u00eda da ciencia.\nTam\u00e9n \u00e9 o caso que o m\u00e9rito dos creadores se reco\u00f1ece grazas aos seus disc\u00edpulos, xa que non est\u00e1n directamente expostos \u00e1 cr\u00edtica ao non seren os creadores orixinais. Isto \u00e9 o que ocorreu, por exemplo, coa teor\u00eda da evoluci\u00f3n, reco\u00f1ecida e aceptada cando os disc\u00edpulos directos de Darwin, especialmente Thomas Henry Huxley, e Herbert Spencer, a difundiron.\nExemplos.\nAlg\u00fans exemplos que cumpren este enunciado son;"}
{"id": "602642", "revid": "89787", "url": "https://gl.wikipedia.org/wiki?curid=602642", "title": "Budesonida", "text": "A budesonida \u00e9 un esteroide glucocorticoide, usado no tratamento da asma, a rinite non infecciosa (inclu\u00edda a febre do feno ) e no tratamento e prevenci\u00f3n de p\u00f3lipos nasais . Ademais, \u00fasase para a enfermidade de Crohn (enfermidade inflamatoria intestinal). Existe en forma de p\u00edlula, spray nasal e soluci\u00f3n para nebulizaci\u00f3n.\nEst\u00e1 na Lista de Medicamentos Esenciais da Organizaci\u00f3n Mundial da Sa\u00fade, unha lista dos medicamentos m\u00e1is importantes e necesarios nun sistema de sa\u00fade b\u00e1sico.\nUso.\nO spray nasal debe ser axitado ben antes de cada uso. Lave o nariz antes de usar. Se non se utiliza durante m\u00e1is de 2 d\u00edas, premer ata que saia o primeiro chorro de l\u00edquido antes do uso (s\u00f3 para comprobar que sae en cantidade suficiente). Hai que usalo todos os d\u00edas para obter o mellor resultado. No tratamento da asma, os adultos poden usar de 200 a 400 mcg d\u00faas veces ao d\u00eda por inhalaci\u00f3n oral. Os nenos de 6 a 12 anos poden usar 200 mcg d\u00faas veces ao d\u00eda por inhalaci\u00f3n oral. A dose m\u00e1xima para persoas maiores de 6 anos \u00e9 de 400 mcg, o que equivale a d\u00faas bocanadas ao d\u00eda. A dose efectiva m\u00e1is baixa dimin\u00fae cando o asma se estabiliza. Tam\u00e9n se usa en combinaci\u00f3n con outros f\u00e1rmacos.\nIndicaci\u00f3ns.\n\u00dasase para tratar:\nContraindicaci\u00f3ns.\nNon \u00e9 adecuado para ataques de asma, en cuxo caso use un broncodilatador agonista adren\u00e9rxico beta-2 de acci\u00f3n r\u00e1pida como o salbutamol ou o fenoterol. Non debe ser usado por pacientes con herpes simple, tuberculose, varicela, sarampelo ou outras infecci\u00f3ns respiratorias activas, xa que pode ocultar os s\u00edntomas e reactivalos.\nFarmacocin\u00e9tica.\nP\u00f3dese usar nasal ou nebulizado. A budesonida \u00e9 metabolizada extensamente por mecanismos de primeiro paso, chegando s\u00f3 do 6 ao 20% da dose \u00e1 circulaci\u00f3n sist\u00e9mica. Leva de 1 a 2 semanas de uso diario para alcanzar o seu m\u00e1ximo efecto. A vida media \u00e9 de 2 a 4 horas. Excretado en feces e urina.\nCategor\u00eda B ou C na xestaci\u00f3n, segundo o pa\u00eds, xa que hai evidencias de que \u00e9 prexudicial para os animais, pero non parece prexudicial para o ser humano. Excr\u00e9tase no leite materno.\nFarmacodin\u00e1mica.\n\u00c9 eficaz entre o \u00edleo e o colon terminal. A budesonida, en comparaci\u00f3n coa prednisolona, causa menos perda de densidade \u00f3sea e, a diferenza doutros corticosteroides, ten pouca influencia no eixe hipot\u00e1lamo - hip\u00f3fisis - adrenal. Xeralmente ten pouco efecto sobre as manifestaci\u00f3ns sist\u00e9micas en comparaci\u00f3n con outros f\u00e1rmacos similares.\nEfectos adversos.\nA forma inhalada pode causar:\nPode retardar o crecemento de nenos e adolescentes.\nD\u00e9bese ter coidado ao cambiar dun esteroide oral (por exemplo, prednisona ) ao spray de budesonida. O seu corpo pode levar varios meses a producir de forma natural suficientes esteroides para xestionar eventos que causan moito estr\u00e9s f\u00edsico (lesi\u00f3ns, cirurx\u00eda, infecci\u00f3n, perda masiva de sangue ou ataque de asma repentino). Estes eventos poden ser graves ou incluso mortais. Volve a un esteroide oral para estes eventos.\nInvestigaci\u00f3n.\nEn abril de 2021, un equipo de investigaci\u00f3n da Universidade de Oxford lanzou a publicaci\u00f3n previa dun ensaio controlado aleatorizado co uso de budesonida en persoas maiores de 50 anos con s\u00edntomas de COVID-19, con resultados preliminares positivos. O 12 de abril de 2021, o Servizo Nacional de Sa\u00fade do Reino Unido permitiu o uso de budesonida polos m\u00e9dicos xerais para o tratamento dalg\u00fans pacientes con COVID-19, destacando a necesidade dunha an\u00e1lise caso por caso."}
{"id": "602643", "revid": "98629", "url": "https://gl.wikipedia.org/wiki?curid=602643", "title": "Bernardo Kastrup", "text": "Bernardo Kastrup \u00e9 un holand\u00e9s de orixe portuguesa, brasileira e danesa, doutor en filosof\u00eda, enxe\u00f1ar\u00eda inform\u00e1tica e intelixencia artificial. Traballou como cient\u00edfico nos principais laboratorios do mundo. \u00c9 reco\u00f1ecido pola s\u00faa contribuci\u00f3n ao debate contempor\u00e1neo sobre a natureza da consciencia. Kastrup \u00e9 especialmente co\u00f1ecido polas s\u00faas ideas no renacemento moderno do idealismo metaf\u00edsico.\nTraxectoria.\nNado en R\u00edo de Xaneiro, mudouse posteriormente a Portugal antes de establecerse nos Pa\u00edses Baixos, Kastrup \u00e9 CEO da Fundaci\u00f3n Essentia. O seu traballo estivo liderando o renacemento moderno do idealismo metaf\u00edsico, a noci\u00f3n de que a realidade \u00e9 esencialmente mental. \nFormaci\u00f3n.\nEstudou inform\u00e1tica e ciencia da computaci\u00f3n na s\u00faa primeira etapa acad\u00e9mica e logo obtivo o seu doutoramento en Filosof\u00eda (ontolox\u00eda, filosof\u00eda da mente). \u00c9 doutor en filosof\u00eda e doutor en enxe\u00f1ar\u00eda inform\u00e1tica (computaci\u00f3n reconfigur\u00e1bel, intelixencia artificial). \nCarreira.\nInvestigaci\u00f3n e ensino.\nKastrup ten traballado en m\u00faltiples campos acad\u00e9micos pero \u00e9 m\u00e1is co\u00f1ecido polo seu traballo en filosof\u00eda da mente. A s\u00faa investigaci\u00f3n centrase principalmente na idea de que a consciencia \u00e9 o substrato fundamental do universo, unha visi\u00f3n que difire das teor\u00edas materialistas dominantes. \nComo cient\u00edfico traballou tam\u00e9n para a Organizaci\u00f3n Europea para a Investigaci\u00f3n Nuclear (CERN) e os Laboratorios de Investigaci\u00f3n Philips (onde se descubriu o \"efecto Casimir \" da teor\u00eda cu\u00e1ntica de campos).\nParticipaci\u00f3n en Medios.\nBernardo Kastrup tam\u00e9n \u00e9 un colaborador frecuente en podcasts, programas de televisi\u00f3n e conferencias, onde discute as s\u00faas ideas e teor\u00edas. Expresadas en detalle en moitos artigos e libros acad\u00e9micos, as s\u00faas ideas apareceron en \"Scientific American\", \"Institute of Art and Ideas\", \"American Philosophical Association Blog\" e \"Big Think\", entre outros.\nImpacto e Recepci\u00f3n.\nA obra de Kastrup \u00e9 tanto eloxiada como criticada. O seu traballo \u00e9 considerado por alg\u00fans como unha innovadora contribuci\u00f3n \u00e1 filosof\u00eda da mente, especialmente en c\u00edrculos que desaf\u00edan o materialismo dominante. Por\u00e9n, tam\u00e9n hai quen cuestiona a rigorosidade e a viabilidade das s\u00faas teor\u00edas.\nObra.\nKastrup \u00e9 autor de varios libros e artigos acad\u00e9micos. Alg\u00fans dos seus libros m\u00e1is notables incl\u00faen \"The Case against Reality (O Caso Contra a Realidade)\" e \"Why is Materialism Wrong?\" Al\u00e9n de artigos e ensaios cient\u00edficos, os seus principais traballos son:"}
{"id": "602645", "revid": "1131", "url": "https://gl.wikipedia.org/wiki?curid=602645", "title": "GPUL", "text": ""}
{"id": "602646", "revid": "1131", "url": "https://gl.wikipedia.org/wiki?curid=602646", "title": "GULO", "text": ""}
{"id": "602648", "revid": "1131", "url": "https://gl.wikipedia.org/wiki?curid=602648", "title": "GLUG", "text": ""}
{"id": "602650", "revid": "1131", "url": "https://gl.wikipedia.org/wiki?curid=602650", "title": "A Tieira", "text": ""}
{"id": "602651", "revid": "23204", "url": "https://gl.wikipedia.org/wiki?curid=602651", "title": "Brigitte Bardot (canci\u00f3n)", "text": "Brigitte Bardot \u00e9 unha canci\u00f3n de \"samba\"-\"marcha\" escrita e musicalizada en 1962 por Miguel Gustavo. \nA canci\u00f3n \u00e9 unha marcha popular e Brigitte Bardot foi a actriz francesa que a inspirou. En 1978 foi posto en primeiro plano polo tr\u00edo belga Two Man Sound no famoso medley \"Disco Samba\"."}
{"id": "602654", "revid": "89787", "url": "https://gl.wikipedia.org/wiki?curid=602654", "title": "Benjam\u00edn Sierra Fern\u00e1ndez", "text": "Benjam\u00edn Sierra Fern\u00e1ndez, nado na Gudi\u00f1a cara a 1905 e finado en Ourense o 11 de outubro de 1941, foi un guerrilleiro antifranquista galego.\nTraxectoria.\nBarbeiro na Venda da Capela (Parada da Serra). Membro dun grupo guerrilleiro da provincia de Ourense. Foi detido o 25 de agosto de 1941. Encartado na Causa 606/1941 por rebeli\u00f3n, foi xulgado en Ourense en consello de guerra o 16 de setembro xunto con Avelino Rodr\u00edguez Rodr\u00edguez, Jos\u00e9 Toro Mart\u00ednez, Jos\u00e9 Mar\u00eda Albar Gonz\u00e1lez, Mart\u00edn Est\u00e9vez Vega e Antonio Parada Calvo, acusados de atraco a man armada en San Mamede de Hedrada en agosto. Condenados a pena de morte, foron executados en Ourense o 11 de outubro de 1941."}
{"id": "602655", "revid": "89787", "url": "https://gl.wikipedia.org/wiki?curid=602655", "title": "Haakon Chevalier", "text": "Haakon Maurice Chevalier, nado o 10 de setembro de 1901 e finado o 4 de xullo de 1985 foi un escritor, tradutor e profesor estadounidense de literatura francesa na Universidade de California, Berkeley, m\u00e1is co\u00f1ecido pola s\u00faa amizade co f\u00edsico J. Robert Oppenheimer, a quen co\u00f1eceu en Berkeley, California en 1937. A relaci\u00f3n de Oppenheimer con Chevalier, e a relaci\u00f3n de Chevalier cun posible recrutador para a intelixencia sovi\u00e9tica, ocuparon un lugar destacado nunha audiencia de 1954 da Comisi\u00f3n de Enerx\u00eda At\u00f3mica dos Estados Unidos sobre a autorizaci\u00f3n de seguridade de Oppenheimer. Nesa vista, a autorizaci\u00f3n de seguridade de Oppenheimer foi revogada.\nTraxectoria.\nVida temper\u00e1.\nChevalier naceu en Lakewood Township, Nova Jersey, fillo de Therese Chevalier (de solteira Roggen) e Emile, de ascendencia norueguesa e francesa respectivamente.\nCando ti\u00f1a vinte anos Chevalier sentiuse atra\u00eddo polos aspectos rom\u00e1nticos do mar. Embarcouse como mozo de cuberta nun dos \u00faltimos veleiros mercantes, a goleta estadounidense de catro paus \"Rosamond,\" para unha viaxe ao oc\u00e9ano Atl\u00e1ntico sur e Cidade do Cabo. Chevalier escribiu un testemu\u00f1o vivo e nost\u00e1lxico deste mesmo fin da era da vela no seu libro \"The Last Voyage of the Schooner Rosamond\".\nTraballo.\nEn 1945, Chevalier traballou como tradutor para os Procesos de N\u00faremberg. Traduciu ao ingl\u00e9s moitas obras de Salvador Dal\u00ed, Andr\u00e9 Malraux, Vladimir Pozner, Louis Aragon, Frantz Fanon e Victor Vasarely.\nRelaci\u00f3n con Oppenheimer.\nChevalier co\u00f1eceu a Oppenheimer en 1937 en Berkeley cando era profesor asociado de linguas rom\u00e1nicas. Xuntos, Chevalier e Oppenheimer fundar\u00edan a rama de Berkeley dun sindicato de profesores, que patrocinaba axudas para causas de esquerda.\nChevalier informou a Oppenheimer en 1942 dunha discusi\u00f3n que mantivo con George Eltenton que o perturbou considerablemente e pensou que Oppenheimer deber\u00eda co\u00f1ecer. Trat\u00e1base dos intentos sovi\u00e9ticos a trav\u00e9s de Eltenton de penetrar no Proxecto Manhattan. Esa breve conversaci\u00f3n, o informe tard\u00edo de Oppenheimer e os intentos de ocultar a identidade de Chevalier, converter\u00edanse m\u00e1is tarde nun dos temas clave na audiencia de seguridade de Oppenheimer en 1954 ante a Comisi\u00f3n de Enerx\u00eda At\u00f3mica, que resultou na revogaci\u00f3n da s\u00faa autorizaci\u00f3n de seguridade.\nChevalier foi entrevistado en \"The Day After Trinity\" (1981), un documental nomeado ao Oscar sobre Oppenheimer e a bomba at\u00f3mica. Foi interpretado por Jefferson Hall na pel\u00edcula de Christopher Nolan de 2023 \"Oppenheimer\".\nVida persoal.\nChevalier tivo catro fillos de tres matrimonios. De 1922 a 1931 casou con Ruth Bosley, logo con Barbara Lansburgh de 1931 a 1950 e, finalmente, con Carol Lansburgh en 1952.\nVida posterior e pasamento.\nDespois da audiencia do Subcomit\u00e9 de Actividades Antiamericanas da C\u00e1mara, Chevalier perdeu o seu traballo en Berkeley en 1950. Incapaz de atopar outra c\u00e1tedra nos Estados Unidos, trasladouse a Francia, onde continuou traballando como tradutor.\nChevalier regresou brevemente aos Estados Unidos en xullo de 1965 para asistir \u00e1 voda da s\u00faa filla en San Francisco.\nMorreu en 1985 en Par\u00eds aos 83 anos. Non se informou da causa da morte."}
{"id": "602656", "revid": "89787", "url": "https://gl.wikipedia.org/wiki?curid=602656", "title": "Jos\u00e9 Mar\u00eda Albar Gonz\u00e1lez", "text": "Jos\u00e9 Mar\u00eda Albar Gonz\u00e1lez, nado en Castrelo do Val cara a 1896 e finado en Ourense o 11 de outubro de 1941, foi un guerrilleiro antifranquista galego.\nTraxectoria.\nLabrego de Fontefr\u00eda (Servoi). Membro dun grupo guerrilleiro da provincia de Ourense. Foi detido en agosto de 1941. Encartado na Causa 606/1941 por rebeli\u00f3n, foi xulgado en Ourense en consello de guerra o 16 de setembro xunto con Avelino Rodr\u00edguez Rodr\u00edguez, Jos\u00e9 Toro Mart\u00ednez, Benjam\u00edn Sierra Fern\u00e1ndez, Antonio Parada Calvo e Mart\u00edn Est\u00e9vez Vega, acusados de atraco a man armada en San Mamede de Hedrada en agosto. Condenados a pena de morte, foron executados en Ourense o 11 de outubro de 1941."}
{"id": "602657", "revid": "89787", "url": "https://gl.wikipedia.org/wiki?curid=602657", "title": "Mart\u00edn Est\u00e9vez Vega", "text": "Mart\u00edn Est\u00e9vez Vega, nado en Vilari\u00f1o de Conso cara a 1906 e finado en Ourense o 11 de outubro de 1941, foi un guerrilleiro antifranquista galego.\nTraxectoria.\nXornaleiro de San Mamede de Hedrada. Membro dun grupo guerrilleiro da provincia de Ourense. Foi detido en agosto de 1941. Encartado na Causa 606/1941 por rebeli\u00f3n, foi xulgado en Ourense en consello de guerra o 16 de setembro xunto con Avelino Rodr\u00edguez Rodr\u00edguez, Jos\u00e9 Toro Mart\u00ednez, Benjam\u00edn Sierra Fern\u00e1ndez, Antonio Parada Calvo e Jos\u00e9 Mar\u00eda Albar Gonz\u00e1lez, acusados de atraco a man armada en San Mamede de Hedrada en agosto. Condenados a pena de morte, foron executados en Ourense o 11 de outubro de 1941."}
{"id": "602658", "revid": "89787", "url": "https://gl.wikipedia.org/wiki?curid=602658", "title": "Avelino Rodr\u00edguez Rodr\u00edguez", "text": "Avelino Rodr\u00edguez Rodr\u00edguez, nado en Ver\u00edn cara a 1901 e finado en Ourense o 11 de outubro de 1941, foi un guerrilleiro antifranquista galego.\nTraxectoria.\nLabrego de Ver\u00edn. Membro dun grupo guerrilleiro da provincia de Ourense. Foi detido o 25 de agosto de 1941. Encartado na Causa 606/1941 por rebeli\u00f3n, foi xulgado en Ourense en consello de guerra o 16 de setembro xunto con Mart\u00edn Est\u00e9vez Vega, Jos\u00e9 Toro Mart\u00ednez, Benjam\u00edn Sierra Fern\u00e1ndez, Antonio Parada Calvo e Jos\u00e9 Mar\u00eda Albar Gonz\u00e1lez, acusados de atraco a man armada en San Mamede de Hedrada en agosto. Condenados a pena de morte, foron executados en Ourense o 11 de outubro de 1941."}
{"id": "602659", "revid": "1131", "url": "https://gl.wikipedia.org/wiki?curid=602659", "title": "Club H\u00e9rcules Termaria", "text": "O Club H\u00e9rcules Termaria \u00e9 un club deportivo galego con base na cidade da Coru\u00f1a no que se practican deportes como a nataci\u00f3n, tr\u00edatlon, ciclismo, running ou trail. O club naceu no ano 2014, froito de colaboraci\u00f3n entre un grupo de deportistas e as instalaci\u00f3ns Termaria Casa da Auga."}
{"id": "602660", "revid": "54334", "url": "https://gl.wikipedia.org/wiki?curid=602660", "title": "Lilli Hornig", "text": "Lilli Hornig (o seu nome de solteira era Lilli Schwenk, en ), nada o 22 de marzo de 1921 e finada o 17 de novembro de 2017 foi unha cient\u00edfica checo-estadounidense que traballou no Proxecto Manhattan, as\u00ed como unha activista feminista.\nTraxectoria.\nVida temper\u00e1.\nHornig naceu en \u00dast\u00ed nad Labem, filla de Erwin Schwenk, qu\u00edmico org\u00e1nico, e Rascha Shapiro, pediatra.\nEn 1929 a s\u00faa familia trasladouse a Berl\u00edn. Catro anos despois ela e a s\u00faa nai chegaron aos Estados Unidos, seguindo ao seu pai que se mudara al\u00ed para escapar dos nazis. Como os seus pais eran xudeus, o seu pai foi ameazado con encarceramento nun campo de concentraci\u00f3n.\nObtivo a s\u00faa licenciatura en Bryn Mawr en 1942 e o seu doutoramento da Universidade de Harvard en 1950. En 1943 casou con Donald Hornig. Tiveron catro fillos.\nCarreira.\nHornig acompa\u00f1ou ao seu marido a Los \u00c1lamos, onde conseguira un traballo. Despois de que se lle pedira orixinalmente a realizar unha proba de mecanograf\u00eda, as s\u00faas habilidades cient\u00edficas foron reco\u00f1ecidas e d\u00e9ronlle un traballo como cient\u00edfica que traballaba na qu\u00edmica do plutonio para o Proxecto Manhattan. \nCando m\u00e1is tarde se decidiu que a qu\u00edmica do plutonio era demasiado perigosa para as mulleres, Hornig traballou en lentes altamente explosivas. Mentres estaba en Los \u00c1lamos, asinou unha petici\u00f3n instando a que a primeira bomba at\u00f3mica fose utilizada nunha illa deshabitada como demostraci\u00f3n.\nM\u00e1is tarde Hornig converteuse en profesora de qu\u00edmica na Universidade de Brown, e presidenta do departamento de qu\u00edmica do Trinity College de Washington, DC Foi nomeada polo presidente Johnson como membro dunha misi\u00f3n na Rep\u00fablica de Corea que comezou a fundaci\u00f3n do Instituto Coreano de Ciencia e Tecnolox\u00eda.\nFeminista, Hornig foi a directora fundadora de HERS (Higher Education Resource Services) baixo os auspicios do Committee for the Concerns of Women in New England Colleges and Universities organizado por primeira vez por Sheila Tobias. Ela formou parte dos comit\u00e9s de igualdade de oportunidades da National Science Foundation, do National Cancer Institute e da American Association for the Advancement of Science. Foi a presidenta de investigaci\u00f3n do Comit\u00e9 para a Igualdade das Mulleres de Harvard, e participou en moitos estudos sobre a educaci\u00f3n e as carreiras cient\u00edficas das mulleres.\nHornig foi administradora vitalicia da Woods Hole Oceanographic Institution e foi administradora da Wheeler School.\nPasamento.\nHornig morreu o 17 de novembro de 2017, en Providence, Rhode Island, aos 96 anos.\nNa cultura popular.\nNa pel\u00edcula de 2023 \"Oppenheimer\", dirixida por Christopher Nolan, Hornig foi interpretada pola actriz Olivia Thirlby."}
{"id": "602662", "revid": "25871", "url": "https://gl.wikipedia.org/wiki?curid=602662", "title": "Te estoy amando locamente", "text": "Te estoy amando locamente \u00e9 un filme espa\u00f1ol dram\u00e1tico LGBT de 2023 dirixido por Alejandro Mar\u00edn.\nSinopse.\nSevilla, 1977. Nun momento no que a homosexualidade \u00e9 delito, Reme, unha nai tradicional movida polo amor do seu fillo, un adolescente aspirante a artista, involucrarase no movemento LGTBI andaluz, xestado paradoxicamente no seo da Igrexa.\nElenco.\nO elenco principal est\u00e1 composto por:"}
{"id": "602663", "revid": "89787", "url": "https://gl.wikipedia.org/wiki?curid=602663", "title": "Segmentaci\u00f3n (embri\u00f3n)", "text": "En embriolox\u00eda, a segmentaci\u00f3n \u00e9 a divisi\u00f3n das c\u00e9lulas nas etapas iniciais do desenvolvemento embrionario, despois da fecundaci\u00f3n. Os cigotos de moitas especies experimentan ciclos celulares r\u00e1pidos sen que haxa \u00e1 vez un crecemento global significativo do volume do embri\u00f3n, producindo un conxunto de c\u00e9lulas do mesmo tipo que as do cigoto orixinal. As diferentes c\u00e9lulas derivadas desta segmentaci\u00f3n ou clivaxe denom\u00ednanse blast\u00f3meros e forman unha masa compacta chamada m\u00f3rula. A segmentaci\u00f3n remata co formaci\u00f3n da bl\u00e1stula ou, en mam\u00edferos, o blastocisto.\nDependendo principalmente da concentraci\u00f3n de vitelo no ovo, a segmentaci\u00f3n pode ser holobl\u00e1stica (divisi\u00f3n total ou completa) ou merobl\u00e1stica (divisi\u00f3n parcial). O polo do ovo que ten maior concentraci\u00f3n de vitelo denom\u00ednase polo vexetal, mentres que o polo oposto denom\u00ednase polo animal.\nA segmentaci\u00f3n difer\u00e9nciase doutras formas de divisi\u00f3n celular en que nela se incrementa o n\u00famero de c\u00e9lulas e a masa dos n\u00facleos celulares sen que se incremente a masa citoplasm\u00e1tica, dando lugar a c\u00e9lulas m\u00e1is pequenas. Isto significa que con cada sucesiva divisi\u00f3n, queda en cada c\u00e9lula filla aproximadamente a metade do citoplasma que hab\u00eda na c\u00e9lula orixinal antes da divisi\u00f3n, e as\u00ed a proporci\u00f3n de material nuclear / material citoplasm\u00e1tico aumenta.\nMecanismo.\nOs r\u00e1pidos ciclos celulares facil\u00edtanse polo mantemento de altos niveis de prote\u00ednas que controlan a progresi\u00f3n do ciclo celular, como as ciclinas e \u00e1s s\u00faas quinases dependentes de ciclinas (CDKs) asociadas. O complexo ciclina B/CDK1 tam\u00e9n co\u00f1ecido como MPF (factor de promoci\u00f3n da maduraci\u00f3n) promove a entrada na mitose.\nOs procesos de cariocinese (mitose) e citocinese funcionan xuntos para orixinar a segmentaci\u00f3n. O aparato mit\u00f3tico est\u00e1 formado por un fuso central e \u00e1steres polares feitos de pol\u00edmeros da prote\u00edna tubulina chamados microt\u00fabulos. Os \u00e1steres son nucleados polos centrosomas e os centrosomas est\u00e1n constitu\u00eddos por centr\u00edolos que o espermatozoide deixou na c\u00e9lula ovo en forma de corpos basais. A citocinese \u00e9 realizada polo anel contr\u00e1ctil constitu\u00eddo pola prote\u00edna actina polimerizada que forma \nmicrofilamentos. A cariocinese e a citocinese son independentes, mais son procesos que est\u00e1n coordinados espacial e temporalmente. A\u00ednda que a mitose pode ocorrer en ausencia de citocinese, a citocinese necesita o aparato mit\u00f3tico.\nO final da segmentaci\u00f3n coincide co principio da transcrici\u00f3n cig\u00f3tica. Este momento en animais non mam\u00edferos denom\u00ednase transici\u00f3n \u00e1 midbl\u00e1stula e parece estar controlado pola proporci\u00f3n nuclear-citoplasm\u00e1tica (aproximadamente 1:6).\nTipos de segmentaci\u00f3n.\nDeterminada.\nA segmentaci\u00f3n determinada (tam\u00e9n chamada en mosaico) d\u00e1se na maior\u00eda dos prot\u00f3stomos. Nela o destino que van ter as c\u00e9lulas no desenvolvemento establ\u00e9cese temperanmente no embri\u00f3n. Cada blast\u00f3mero producido pola segmentaci\u00f3n embrionaria temper\u00e1 non ten a capacidade de desenvolverse nun embri\u00f3n completo.\nIndeterminada.\n\u00c9 caracter\u00edstica dos deuter\u00f3stomos. Cando a c\u00e9lula orixinal dun embri\u00f3n de deuter\u00f3stomo se divide, as d\u00faas c\u00e9lulas resultantes poden ser separadas e cada unha delas pode desenvolverse orixinando un organismo completo.\nHolobl\u00e1stica.\nNa segmentci\u00f3n holobl\u00e1stica, o cigoto e os blast\u00f3meros div\u00eddense completamente durante a segmentaci\u00f3n, as\u00ed que o n\u00famero de blast\u00f3meros dupl\u00edcase en cada segmentaci\u00f3n. En ausencia dunha gran concentraci\u00f3n de vitelo, obs\u00e9rvanse catro tipos principais de segmentaci\u00f3n en c\u00e9lulas isolecitas (c\u00e9lulas cunha distribuci\u00f3n pequena e uniforme de vitelo) ou en c\u00e9lulas mesolecitas ou microlecitas (con concentraci\u00f3n moderada de vitelo nun gradiente), que son: bilateral, radial, rotacional e espiral. Nos ovos holobl\u00e1sticos, a primeira divisi\u00f3n de segmentaci\u00f3n sempre ocorre no eixe vexetal-animal do ovo, a segunda divisi\u00f3n \u00e9 perpendicular \u00e1 primeira. Desde al\u00ed, a disposici\u00f3n espacial dos blast\u00f3meros pode seguir varios padr\u00f3ns, debido aos diferentes planos de divisi\u00f3n, en diversos organismos.\nMerobl\u00e1stica.\nEn presenza dunha gran concentraci\u00f3n de vitelo na c\u00e9lula ovo fecundada, a c\u00e9lula pode sufrir unha segmentaci\u00f3n parcial ou merobl\u00e1stica. Hai dous tipos de segmentaci\u00f3n merobl\u00e1stica: discoidal e superficial.\nEn mam\u00edferos.\nOs mam\u00edferos te\u00f1en un ritmo lento de divisi\u00f3n celular de entre 12 e 24 horas. Estas divisi\u00f3ns celulares son as\u00edncronas. A transcrici\u00f3n no cigoto empeza nos estadios de dous, catro ou oito c\u00e9lulas. A segmentaci\u00f3n \u00e9 holobl\u00e1stica e rotacional.\nNo desenvolvemento embrionario humano no estadio de oito c\u00e9lulas, no cal o embri\u00f3n sufriu xa tres divisi\u00f3ns de segmentaci\u00f3n, o embri\u00f3n experimenta alg\u00fans cambios que acabar\u00e1n por transformalo nun blastocisto. No estadio de oito c\u00e9lulas os blast\u00f3meros son redondos, e s\u00f3 est\u00e1n debilmente adheridos. Conforme se producen m\u00e1is divisi\u00f3ns no proceso de compactaci\u00f3n as c\u00e9lulas fanse aplanadas, e desenvolven unha polaridade interior-exterior que optimiza o contacto entre as c\u00e9lulas. Empezan a adherise fortemente coa formaci\u00f3n de uni\u00f3ns comunicantes, e desenv\u00f3lvense uni\u00f3ns estreitas con outros blast\u00f3meros. No estadio celular de 16\u201332 c\u00e9lulas o embri\u00f3n compacto denom\u00ednase m\u00f3rula. Unha vez que o embri\u00f3n se dividiu en 16 c\u00e9lulas, o seu aspecto empeza a lembrar unha amora, que \u00e9 o que significa en lat\u00edn a palabra \"morus\", de onde procede \"morula\", 'amori\u00f1a'. Conforme se compactan m\u00e1is os blast\u00f3meros individuais externos, os trofoblastos, fanse indistinguibles uns doutros e organ\u00edzanse formando unha l\u00e1mina delgada de c\u00e9lulas epiteliais estreitamente adheridas. A\u00ednda est\u00e1n dentro da zona pel\u00facida. Esta compactaci\u00f3n serve para facer a estrutura impermeable \u00e1 auga, para conter o flu\u00eddo que m\u00e1is tarde segregar\u00e1n as c\u00e9lulas.\nA m\u00f3rula humana, que se formou nas trompas de Falopio, descende por estas e entra no \u00fatero en tres ou catro d\u00edas, e al\u00ed empeza a acumular flu\u00eddo, xa que as bombas de sodio-potasio dos trofoblastos bombean sodio ao interior da m\u00f3rula, o que arrastra auga do ambiente materno que ser\u00e1 o flu\u00eddo blastoc\u00e9lico. A presi\u00f3n hidrost\u00e1tica do flu\u00eddo crea unha gran cavidade na m\u00f3rula chamada blastocele. As c\u00e9lulas embriobl\u00e1sticas denom\u00ednanse agora masa celular interna e forman unha masa compacta de c\u00e9lulas no \"polo embrional\" a un lado da cavidade e ser\u00e1 a que produza o embri\u00f3n propiamente dito. O embri\u00f3n denom\u00ednase agora blastocisto. Os trofoblatos dar\u00e1n lugar finalmente a unha parte de orixe embrional da placenta chamada corion. \nPode extraerse unha soa c\u00e9lula do embri\u00f3n de oito c\u00e9lulas previo \u00e1 compactaci\u00f3n e utilizala para facer unha proba xen\u00e9tica, e o embri\u00f3n non se ve afectado.\nHai diferenzas entre a segmentaci\u00f3n en mam\u00edferos placentarios e non placentarios."}
{"id": "602664", "revid": "1131", "url": "https://gl.wikipedia.org/wiki?curid=602664", "title": "Berre\u00f1o", "text": "Berre\u00f1o \u00e9 un barrio do concello vasco de Munitibar-Arbatzegi-Gerrikaitz. Segundo o censo do 1 de xaneiro de 2008, ti\u00f1a 74 habitantes."}
{"id": "602667", "revid": "98629", "url": "https://gl.wikipedia.org/wiki?curid=602667", "title": "Natasha Lelenco", "text": "Natasha Lelenco, nada en Chi\u0219in\u0103u en 1982, \u00e9 unha pintora e artista contempor\u00e1nea moldova baseada en Galicia desde o ano 2008. \u00c9 co\u00f1ecida especialmente pola s\u00faa figuraci\u00f3n, particularmente na forma de retratos. \u00c9 tam\u00e9n impulsora, xunto con Tom\u00e1s Lij\u00f3 da Casa das Peritas, espazo de arte e galer\u00eda ocasional en Mallas (San Marti\u00f1o de Duio, Fisterra).\nTraxectoria.\nF\u00f3rmase en Belas Artes en Roman\u00eda, obtendo no ano 2006 o t\u00edtulo de Grao en Artes pl\u00e1sticas e decorativas pola Universidade Artes e Dese\u00f1o de Cluj-Napoca. Reside en Espa\u00f1a desde o ano 2008, primeiramente en Badalona, Catalu\u00f1a, para instalarse posteriormente en Galicia, desde onde desenvolve actualmente a s\u00faa traxectoria profesional.\nComo fot\u00f3grafa e videocreadora, desde o 2008 realiza traballos como freelance para numerosas compa\u00f1\u00edas teatrais e de espect\u00e1culos como Produci\u00f3ns Exc\u00e9ntricas, Ch\u00e9vere, Os da R\u00eda, Os Irm\u00e1ns Lumieira, Panamesiana Teatro, Traspediante, Pistacatro Produtora de So\u00f1os, etc as\u00ed como distintos festivais esc\u00e9nicos e audiovisuais galegos como a Mostra de Teatro de Ribadavia ou o Festival de Cine de Ourense, entre outros.\n\u00c9 cofundadora do colectivo Desh, no que entre os anos 2008 e 2011 realiza traballos de videocreaci\u00f3n e VideoDJ para grupos como Animales dom\u00e9sticos, Why Go, Minim ou Dismal entre outros, participando nas primeiras edici\u00f3ns do Festival Arteficial de Ribadavia e actuando en numerosos festivais en Espa\u00f1a e Europa.\nComo artista visual m\u00e1is centrada na fotograf\u00eda a s\u00faa obra forma parte do Festival Outono Fotogr\u00e1fico, nas s\u00faas edici\u00f3ns dos anos 2008, 2009, 2011 e 2013. Este ano exp\u00f3n a s\u00faa primeira serie, titulada \"Pamantesti\", na sala Mitte de Barcelona, que posteriormente ser\u00e1 exposta tam\u00e9n en Santiago de Compostela, no Museo Etnol\u00f3xico de Ribadavia e, a trav\u00e9s dunha instalaci\u00f3n flotante, na lagoa da Universidade do Campus de Ourense da Universidade de Vigo.\nNo ano 2015 presenta unha exposici\u00f3n no Faro de Fisterra que, baixo o t\u00edtulo \"Fin da Terra, Costa da Morte\", compendia unha pequena colecci\u00f3n de postais inspiradas na tradici\u00f3n oral da Costa da Morte e que d\u00e1 t\u00edtulo ao libro hom\u00f3nimo autoeditado baixo a marca Casa das Peritas, Editora Agrimensora.\nA partir do ano 2016 a s\u00faa adicaci\u00f3n vaise centrando cada vez con m\u00e1is intensidade na pintura, normalmente a trav\u00e9s da elaboraci\u00f3n de series cunha forte compo\u00f1ente narrativa e nas que adoita traballar sobre aspectos relacionados coas ideas de valor, a autoimaxe ou o ef\u00e9mero, entre outros. Nese ano, e cunha xira expositiva que a leva por varias cidades galegas, presenta a exposici\u00f3n \"Adopta un Se\u00f1or Importante\", proxecto art\u00edstico no que a artista se prop\u00f3n unha campa\u00f1a de adopci\u00f3n dunha serie de 45 retratos elaborados sobre tondos de madeira cunha sorprendente proposta final: a queima nun lume de San Xo\u00e1n dos exemplares non adquiridos. O proxecto, que desperta unha considerable atenci\u00f3n dos medios, remata no San Xo\u00e1n de 2017 cunha acci\u00f3n na que a artista se desfai dos 9 exemplares non adquiridos ao longo do proceso, e culmina coa edici\u00f3n do Gran Libro dos Se\u00f1ores Importes, autoeditado tam\u00e9n baixo o selo Casa das Peritas, Editora Agrimensora.\nNo ano 2017 elabora unha serie de pezas que baixo o t\u00edtulo \"Arredor da Familia\" toma como punto de partida a iconograf\u00eda postbizantina e cuxas pezas, non exentas de humor, revisan o papel da familia tradicional. A partir deste ano a s\u00faa obra \u00e9 exposta regularmente en feiras de arte e en festivais e exposici\u00f3ns nacionais e internacionais, formando parte do cat\u00e1logo de artistas de galer\u00edas como a austr\u00edaca Returnonart ou a Galer\u00eda Heike Ardnt de Berl\u00edn e sendo parte esencial das montaxes expositivas da Galer\u00eda La Doce nas edici\u00f3ns 2018 e 2019 de Hybrid Art Fair Madrid e Just LX Lisboa 2019.\nCoa serie Moedas de Cambio participar\u00e1 na Just Lx Lisboa 2019 e na I Bienal de Tijuana do 2022 e \u00e9 convidada tam\u00e9n a expor nas edici\u00f3ns de Nordart 2019 e 2021 en B\u00fcdelsdorf, Alema\u00f1a e nos festivais FreshLegs 2022 e 2023 en Berl\u00edn e Scout 2022 en Kettinge, Dinamarca.\nNa serie \u201cFetiches\u201d elabora un traballo de recuperaci\u00f3n de elementos iconogr\u00e1ficos da s\u00faa infancia nos \u00faltimos anos da Moldavia sovi\u00e9tica para elaborar unha sorte de tese sobre a imaxe popular e a memoria.\nNo ano 2022 recibe o premio residencia Ras de Terra e Just Madrid 22 e participa na edici\u00f3n da feira coa instalaci\u00f3n \"Transhumancia\" realizada na residencia en colaboraci\u00f3n cos outros artistas premiados e baixo a direcci\u00f3n de M\u00f3nica S\u00e1nchez Robles,"}
{"id": "602694", "revid": "88215", "url": "https://gl.wikipedia.org/wiki?curid=602694", "title": "Iv\u00e1n Barbero", "text": "Iv\u00e1n Mart\u00ednez Gonz\u00e1lvez, co\u00f1ecido como Barbero, nado en Roquetas de Mar o 17 de agosto de 1998, \u00e9 un futbolista espa\u00f1ol que xoga como dianteiro centro no Deportivo da Coru\u00f1a, da Primeira Divisi\u00f3n RFEF.\nTraxectoria.\nO seu pai, Jos\u00e9 Antonio Mart\u00ednez Baena, de quen herdou o alcume de \"Barbero\", foi porteiro entre outros equipos da UD Almer\u00eda, equipo no que xogou varios anos, conseguindo un ascenso \u00e1 Segunda Divisi\u00f3n.\nIv\u00e1n Barbero formouse como futbolista nas canteiras do hoxe desaparecido Poli Ejido e do Polideportivo de Aguadulce. Nesta etapa xogou principalmente na posici\u00f3n de interior esquerdo, ata a s\u00faa chegada en 2015 ao Club Nataci\u00f3n Almer\u00eda, onde comezou a actuar con m\u00e1is regularidade como dianteiro centro. Despois dunha tempada no Nataci\u00f3n Almer\u00eda fichou polo equipo xuvenil da UD Almer\u00eda, equipo da Divisi\u00f3n de Honra no que militou durante unha campa\u00f1a, chegando a disputar ademais catro encontros co Almer\u00eda B na Terceira Divisi\u00f3n. \nPara a tempada 2017/18 ingresou na estrutura do Osasuna para xogar no filial deste, o Promesas, no que tam\u00e9n xogara seu pai na d\u00e9cada de 1990. Na s\u00faa primeira tempada f\u00edxose coa titularidade no filial, co que marcou 20 goles, e un triplete seu ante o C\u00e1diz B deulle ao Osasuna Promesas o ascenso \u00e1 Segunda Divisi\u00f3n B. En decembro de 2019 debutou co primeiro equipo na Copa do Rei, nun partido diante do Lorca Deportiva. Un mes despois, cando era un dos m\u00e1ximos anotadores da terceira categor\u00eda, con 10 goles, pasou a un club de nivel superior, sendo cedido ao Almer\u00eda, de Segunda Divisi\u00f3n.\nNo seu regreso ao club almeriense, debutou co primeiro equipo deste na categor\u00eda de prata, nun encontro ante o Numancia en Los Pajaritos, substitu\u00edndo nos minutos finais ao serbio Radosav Petrovi\u0107. Participou nun total de 10 partidos, un deles como titular, e disputou sen \u00e9xito a fase de ascenso \u00e1 Primeira Divisi\u00f3n.\nPara a tempada 2020/21 volveu sa\u00edr cedido a un club de Segunda, o Alcorc\u00f3n. No equipo dirixido por Mere primeiro e Anquela despois, o xogador almeriense disputou un total de 34 encontros, sa\u00edndo habitualmente dende o banco de suplentes. Marcou dous goles, contra Tenerife e Rayo Vallecano, e acabou salvando a categor\u00eda nas \u00faltimas xornadas.\nNo ver\u00e1n de 2021 regresou a Osasuna, pasando a ter ficha do primeiro equipo. As\u00ed, na segunda xornada da tempada 2021/22 debutou na Primeira Divisi\u00f3n, nun partido diante do C\u00e1diz no Nuevo Mirandilla, saltando ao terreo de xogo no minuto 87 como substituto de Torr\u00f3. Disputou seis partidos na m\u00e1xima categor\u00eda co equipo de Jagoba Arrasate e marcou un gol na Copa do Rei. Para a seguinte campa\u00f1a baixou ao filial, co que disputou 35 partidos na Primeira Divisi\u00f3n RFEF, marcando 13 goles.\nO 21 de xullo de 2023 anunciouse a s\u00faa fichaxe polo Deportivo da Coru\u00f1a, da mesma categor\u00eda."}
{"id": "602735", "revid": "5863", "url": "https://gl.wikipedia.org/wiki?curid=602735", "title": "Luis Carlos Prestes", "text": ""}
{"id": "602782", "revid": "5863", "url": "https://gl.wikipedia.org/wiki?curid=602782", "title": "Ana Cebreiro G\u00f3mez", "text": ""}
{"id": "602790", "revid": "5863", "url": "https://gl.wikipedia.org/wiki?curid=602790", "title": "Manuel Jato N\u00fa\u00f1ez", "text": ""}
{"id": "602804", "revid": "5863", "url": "https://gl.wikipedia.org/wiki?curid=602804", "title": "Marcos Carbonell Garc\u00eda", "text": ""}
{"id": "602813", "revid": "1888", "url": "https://gl.wikipedia.org/wiki?curid=602813", "title": "Baldomero P\u00e9rez Fajardo", "text": "Baldomero P\u00e9rez Fajardo, finado en Celanova o 11 de xullo de 1953, foi un pol\u00edtico galego.\nTraxectoria.\nLogo do golpe de Estado do 18 de xullo de 1936, foi nomeado alcalde de Celanova en xaneiro de 1938. Finou en Celanova o 11 de xullo de 1954.\nVida persoal.\nCasou con Mar\u00eda Pardi\u00f1as Montes, e foi pai de Carmen, Carlos e Alberto Antonio P\u00e9rez Pardi\u00f1as."}
{"id": "602814", "revid": "1131", "url": "https://gl.wikipedia.org/wiki?curid=602814", "title": "Club Nataci\u00f3n Arteixo", "text": "O Club Nataci\u00f3n Sarval Arteixo ou CN Arteixo \u00e9 un club deportivo galego con base no concello de Arteixo no que se practica a nataci\u00f3n e salvamento.\nHistoria.\nO club nacau no mes de setembro do ano 2005, a partir da anterior secci\u00f3n de nataci\u00f3n do Club de Atletismo de Arteixo. Este proceso de separaci\u00f3n comezou na tempada 2002-03 co fin de darlle a posibilidade de continuar a pr\u00e1ctica deportiva a nivel federado a un grupo de rapaces do concello, que en anos anteriores destacaran na campa\u00f1a de nataci\u00f3n escolar, promovida pola Direcci\u00f3n Xeral para o Deporte da Xunta de Galicia. No devandito programa escolar os rapaces de Arteixo acadaran varios t\u00edtulos e auton\u00f3micos, mais este programa s\u00f3 se dirix\u00eda a rapaces dende os 8 os 12 anos de idade. Deste xeito a directiva do Club de Atletismo de Arteixo prop\u00faxolle a este grupo a posibilidade de continuar a pr\u00e1ctica deportiva dando lugar \u00e1 secci\u00f3n de nataci\u00f3n do club.\nLogros.\nNas \u00faltimas tempadas destacaron nadadoras como a Paula Otero, nada no 2004, ou Mar\u00eda de Vald\u00e9s, que compite na modalidade de augas abertas.\u200b\u200b Ga\u00f1ou unha medalla de prata no Campionato Europeo de Nataci\u00f3n de 2022, na proba de 5 km "}
{"id": "602817", "revid": "27155", "url": "https://gl.wikipedia.org/wiki?curid=602817", "title": "Mixina", "text": ""}
{"id": "602818", "revid": "89787", "url": "https://gl.wikipedia.org/wiki?curid=602818", "title": "Categor\u00edas farmacol\u00f3xicas no embarazo", "text": "A categor\u00eda de risco no embarazo \u00e9 unha forma de identificar os posibles riscos inducidos por f\u00e1rmacos para o feto e, as\u00ed, definir o potencial dun medicamento ou droga para causar defectos no nacemento ou morte fetal. As categor\u00edas da lista determin\u00e1ronse aplicando as definici\u00f3ns da Food and Drug Administration (FDA) dos Estados Unidos para os datos cl\u00ednicos dispo\u00f1\u00edbeis. A EMA ten gu\u00edas espec\u00edficas para a avaliaci\u00f3n de medicamentos utilizados durante a gravidez e a lactancia.\nFondo.\nA FDA tomou varias medidas para mellorar a capacidade dos m\u00e9dicos de darlle \u00e1s mulleres embarazadas tratamentos eficaces e medicamentos seguros. Por exemplo, a FDA adestra regularmente aos seus revisores para interpretar e extrapolar os estudos reprodutivos en animais aos riscos para a sa\u00fade humana. Patrocinados na s\u00faa maior\u00eda por empresas, estes estudos identifican mulleres que usan determinadas drogas e despois analizan os resultados do embarazo.\nNa Uni\u00f3n Europea, a Axencia Europea de Medicamentos (EMA) tam\u00e9n estableceu directrices espec\u00edficas para a investigaci\u00f3n e avaliaci\u00f3n de medicamentos utilizados durante a gravidez e a lactancia. Ambas axencias traballan en colaboraci\u00f3n con outras entidades sanitarias e de investigaci\u00f3n para asegurar que os medicamentos son seguros e eficaces para todos os grupos de poboaci\u00f3n, inclu\u00eddas as mulleres embarazadas. O sistema de categorizaci\u00f3n de risco durante o embarazo baseado en letras \u00e9 unha caracter\u00edstica espec\u00edfica da FDA dos Estados Unidos, mentres que outras axencias reguladoras como o MHRA do Reino Unido (ap\u00f3s o Brexit), a TGA de Australia, a PMDA de Xap\u00f3n, o CFDA de China, o Roszdravnadzor de Rusia etc. te\u00f1en os seus propios m\u00e9todos de avaliaci\u00f3n e comunicaci\u00f3n do risco.\nCategor\u00edas.\nAs categor\u00edas est\u00e1n marcadas coas letras A, B, C, D e X e representan desde a seguridade do medicamento a utilizar durante o embarazo ata aqueles que est\u00e1n totalmente contraindicados."}
{"id": "602819", "revid": "138500", "url": "https://gl.wikipedia.org/wiki?curid=602819", "title": "A Kalimera", "text": "A Radio Kalimera (inicialmente Radio Calimero) ou simplemente a Kalimera, \u00e9 unha radio libre da cidade de Compostela que naceu a principios dos anos 90 nun contexto onde na cidade agromaban iniciativas de autoxesti\u00f3n e as experiencias okupas.\nSintoniz\u00e1base no 107.8 FM e emitiu desde diversos lugares da cidade: o barrio de Vite, o Burgo das Naci\u00f3ns, a Casa Encantada de Sar, o Centro Social O Pichel e por \u00faltimo na Casa do Peixe."}
{"id": "602820", "revid": "111586", "url": "https://gl.wikipedia.org/wiki?curid=602820", "title": "Medicines and Healthcare products Regulatory Agency", "text": "A Medicines and Healthcare products Regulatory Agency (MHRA, traducible como \"Axencia Reguladora de Medicamentos e Produtos Sanitarios\") \u00e9 unha axencia executiva do Department of Health and Social Care (Departamento de Sa\u00fade e Asistencia Social) do Reino Unido que se encarga de garantir que medicamentos e dispositivos m\u00e9dicos funcionan e son acept\u00e1beis.\nHistoria.\nA MHRA formouse en 2003 pola fusi\u00f3n da Medicines Control Agency (MCA) e a Medical Devices Agency (MDA). En abril de 2013, fusionouse co National Institute for Biological Standards and Control (Instituto Nacional de Est\u00e1ndares e Control Biol\u00f3xicos, NIBSC) e cambiou a s\u00faa denominaci\u00f3n, coa identidade MHRA utilizada unicamente para o centro regulador do grupo. A axencia emprega m\u00e1is de 1200 persoas en Londres, York e South Mimms, Hertfordshire."}
{"id": "602821", "revid": "12452", "url": "https://gl.wikipedia.org/wiki?curid=602821", "title": "Axencia Reguladora de Medicamentos e Produtos Sanitarios", "text": ""}
{"id": "602822", "revid": "111586", "url": "https://gl.wikipedia.org/wiki?curid=602822", "title": "MHRA", "text": ""}
{"id": "602823", "revid": "98629", "url": "https://gl.wikipedia.org/wiki?curid=602823", "title": "Focomelia", "text": "A focomelia ou s\u00edndrome de Roberts \u00e9 unha anomal\u00eda conx\u00e9nita do desenvolvemento caracterizada pola ausencia da parte proximal dun ou \u00e1mbolos dous membros superiores ou inferiores o que impide a formaci\u00f3n normal de brazos e pernas. Caracter\u00edzase pola aproximaci\u00f3n ou acurtamento das extremidades do feto. \u00c1s veces, os \u00f3sos longos est\u00e1n ausentes, e as mans e os p\u00e9s rudimentarios est\u00e1n unidos ao tronco por \u00f3sos pequenos e de forma irregular. \nEtimolox\u00eda.\nA palabra \"focomelia\" v\u00e9n do grego \u00ab\u03c6\u03c9\u03ba\u03b7\u00bb (ph\u014dk\u0113) foca e \u00ab\u03bc\u03b5\u03bb\u03bf\u03c2\u00bb (melos) membro, refer\u00edndose \u00e1 aparencia semellante \u00e1s extremidades curtas e proximidades ao tronco, fac\u00e9ndoas semellantes \u00e1s dunha foca.\nHistoria.\nA focomelia chamou particularmente a atenci\u00f3n do p\u00fablico e da comunidade m\u00e9dica a finais dos anos 50 e principios dos anos 60 debido ao uso masivo de talidomida, que provocou un gran n\u00famero de casos de focomelia, amelia e dismelia. Este f\u00e1rmaco foi prescrito amplamente como sedante e antiem\u00e9tico durante o embarazo, pero acabou sendo prohibido en varios pa\u00edses a partir de 1961 debido aos seus efectos teratox\u00e9nicos, inclu\u00edndo casos de focomelia.\nCaracter\u00edsticas.\nA focomelia caracter\u00edzase pola falta ou o acurtamento dos \u00f3sos longos das extremidades, resultando en mans e p\u00e9s rudimentarios unidos directamente ao tronco por \u00f3sos pequenos e irregulares. A condici\u00f3n pode presentarse de diversas formas, inclu\u00edndo:\nPode ser completa, onde a man est\u00e1 implantada directamente no tronco.\nCausas.\nA\u00ednda que a focomelia \u00e9 rara, pode ser resultado de diferentes factores, inclu\u00edndo:\nPrevalencia.\nA focomelia \u00e9 unha condici\u00f3n rara, representando aproximadamente o 0,8 % dos defectos conx\u00e9nitos dos membros superiores. A s\u00edndrome de Holt-Oram \u00e9 unha das causas x\u00e9nicas e afecta aproximadamente un de cada 100.000 nacementos."}
{"id": "602825", "revid": "15490", "url": "https://gl.wikipedia.org/wiki?curid=602825", "title": "Radio Kalimera", "text": ""}
{"id": "602827", "revid": "98629", "url": "https://gl.wikipedia.org/wiki?curid=602827", "title": "Categor\u00edas de risco en lactaci\u00f3n", "text": "A categor\u00eda de risco de lactaci\u00f3n materna \u00e9 un xeito de identificar os riscos potenciais para un beb\u00e9 a partir de f\u00e1rmacos que pasan ao leite materno; moitos medicamentos consid\u00e9ranse seguros. O concepto deriva da necesidade de equilibrar os beneficios dos medicamentos para a nai fronte aos riscos potenciais para o lactante. \nNon todos os f\u00e1rmacos seguros durante o embarazo son necesariamente seguros durante a lactancia.\nCaracter\u00edsticas.\nMecanismo de transferencia.\nOs f\u00e1rmacos transf\u00edrense ao leite materno a trav\u00e9s dun proceso de difusi\u00f3n pasiva. \nAs substancias pasan do plasma materno aos lactocitos que recubren o alv\u00e9olo e, eventualmente, ao leite.\nCategorizaci\u00f3n.\nAs categor\u00edas de risco est\u00e1n marcadas con L1, L2, L3, L4 e L5. Estas indican desde os f\u00e1rmacos seguros para a lactancia at\u00e9 os totalmente contraindicados, por esa orde.\nA informaci\u00f3n actual\u00edzase regularmente e bas\u00e9ase en aspectos farmacocin\u00e9ticos e estudos cient\u00edficos recentes. Un exemplo \u00e9 o traballo do farmac\u00f3logo Dr. Thomas Hale. "}
{"id": "602828", "revid": "5863", "url": "https://gl.wikipedia.org/wiki?curid=602828", "title": "Casa da Moeda de Pav\u00eda", "text": ""}
{"id": "602829", "revid": "5863", "url": "https://gl.wikipedia.org/wiki?curid=602829", "title": "Casa de Moeda de Pav\u00eda", "text": ""}
{"id": "602830", "revid": "1131", "url": "https://gl.wikipedia.org/wiki?curid=602830", "title": "S\u00edndrome de Roberts", "text": ""}
{"id": "602831", "revid": "1888", "url": "https://gl.wikipedia.org/wiki?curid=602831", "title": "Alberto Moreiras Fern\u00e1ndez", "text": "Alberto Moreiras Fern\u00e1ndez, nado en Celanova e finado nos anos oitenta, foi un avogado e pol\u00edtico galego.\nTraxectoria.\nFoi elixido secretario da Juventud Cat\u00f3lica de Celanova en outubro de 1912. Foi xu\u00edz municipal suplente de Celanova en 1927 e 1928, e subcabo do Somat\u00e9n da parroquia de Celanova en 1928. Na Segunda Rep\u00fablica foi nomeado alcalde de Celanova en 1933. Foi presidente do Padroado Curros Enr\u00edquez, e pronunciou un discurso na inauguraci\u00f3n do munumento ao poeta na Coru\u00f1a en 1935. Permaneceu como alcalde at\u00e9 marzo de 1936. Nos anos sesenta foi director da sucursal de Celanova da Caixa de Aforros Provincial de Ourense.\nVida persoal.\nCasou con Camila \u00c1lvarez Casais e foi pai de Ces\u00e1reo Moreiras \u00c1lvarez."}
{"id": "602833", "revid": "89787", "url": "https://gl.wikipedia.org/wiki?curid=602833", "title": "Bertram Mackennal", "text": "Edgar Bertram Mackennal nado en Melbourne, Australia, o 12 de xu\u00f1o de 1863 e finado en Torquay, Devon, Inglaterra, foi un escultor e medallista australiano co\u00f1ecido polos seus dese\u00f1os de moedas e selos postais brit\u00e1nicos e dos seus territorios coa efixie do rei Xurxo V.\nMackennal foi o artista australiano de maior reco\u00f1ecemento internacional do s\u00e9culo XIX e de principios do s\u00e9culo XX.\nFoi un artista pr\u00f3ximo \u00e1 casa real brit\u00e1nica e realizou estatuas de Vitoria, Eduardo VII e Xurxo V, tanto en Inglaterra como en Australia e na India Brit\u00e1nica. Foi condecorado por Xurxo V como cabaleiro da Real Orde Vitoriana.\nTraxectoria.\nPrimeiros anos e formaci\u00f3n.\nBertram Mackennal naceu o 12 de xu\u00f1o de 1863 en Fitzroy, un suburbio de Melbourne, Victoria, o segundo fillo dunha familia orixinaria de Escocia. A s\u00faa nai era Annabella Hyde e o seu pai John Simpson Mackennal (1832-1901), un destacado artista e escultor de Melbourne. O irm\u00e1n de Bertram, Horace John Mackennal, chegou a ser un destacado arquitecto, responsable do dese\u00f1o de moitos grandes proxectos en Victoria, como director de obras nese estado.\nO seu pai, John Mackennal, proporcionoulle a Bertram a s\u00faa formaci\u00f3n inicial, \u00e1 que seguiron os estudos na \"Melbourne Model School\", no \"King's College\" e na escola de dese\u00f1o da Galer\u00eda Nacional de Melbourne \u2014a actual Galer\u00eda Nacional de Victoria\u2014, baixo a direcci\u00f3n de O. R. Campbell, \u00e1 que asistiu entre 1878 e 1882.\nMarshall Wood, un escultor ingl\u00e9s de visita en Australia en 1880, aconselloulle que viaxase a Europa e prometeulle un emprego. Daquela, Mackennal marchou a Londres en 1882, e ao chegar descubriu que Wood falecera; al\u00ed estudou nas escolas da \"Royal Academy\", onde compartiu estudos con Charles Douglas Richardson e Tom Roberts. Logo desprazouse a Par\u00eds para recibir clases e asistir aos estudios de varios escultores. En 1884, ao recibir unha encarga para realizar unha escultura dun membro do ex\u00e9rcito brit\u00e1nico, regresou a Londres, onde casou cunha compa\u00f1eira de estudos, Agnes Spooner.\nCarreira art\u00edstica.\nLogo do seu matrimonio, visitou Italia e novamente Par\u00eds, xunto coa s\u00faa esposa. Cando estaba nunha situaci\u00f3n econ\u00f3mica delicada, Mackennal foi nomeado xefe de modelaxe e dese\u00f1o na compa\u00f1\u00eda de porcelanas \"Coalport Potteries\", no condado de Shropshire, a principios de 1886. Ese mesmo ano ga\u00f1ou un concurso para esculpir os relevos da fachada da Sede do Parlamento de Victoria en Melbourne, polo que regresou a Australia en 1887 para os executar, e instalou un estudio nesa cidade, en \"Swanson Street\".\nDurante a s\u00faa estad\u00eda en Australia, Mackennal acadou outras encargas, entre elas a figura sobre a porta da C\u00e1mara de Comercio de Melbourne. Mackennal tam\u00e9n co\u00f1eceu a actriz teatral Sarah Bernhardt, quen lle aconsellou encarecidamente que abandonase Australia e regresase a Par\u00eds. Seguindo os seus consellos, Mackennal pediulle prestado di\u00f1eiro ao parlamentario Frank Stuart e chegou a Par\u00eds en 1891. \n\"La Tete d'une Saint\" (\"Cabeza dun santo\") foi esculpida en 1892, pouco despois do seu regreso a Par\u00eds. A versi\u00f3n en m\u00e1rmore desta escultura, que representa unha muller contempor\u00e1nea, exhibiuse no Sal\u00f3n de Par\u00eds de 1892, e co\u00f1\u00e9cese tam\u00e9n a existencia dunha \u00fanica versi\u00f3n en bronce. En 1892, o xornal \"Argus\" informaba de que \"o relevo en m\u00e1rmore, polo seu tama\u00f1o, \u00e9 o mellor do seu x\u00e9nero no Sal\u00f3n\". En 1893 acadou o seu primeiro \u00e9xito cando a s\u00faa figura de corpo enteiro \"Circe\", actualmente na Galer\u00eda Nacional de Victoria, mereceu unha \"menci\u00f3n\" no Sal\u00f3n Antigo e suscitou un grande atenci\u00f3n. Posteriormente exp\u00faxose na \"Royal Academy\" de Londres, en 1894, onde tam\u00e9n espertou interese, o que confirmou a Mackennal como un dos escultores m\u00e1is importantes do momento.\nFoi o primeiro australiano que expuxo na Academia Real de Londres. A partir de a\u00ed comezaron a chegarlle as encargas privadas, entre elas as figuras \"Oceana\" e \"Grief\" para o \"Union Club\" de Sydney. D\u00faas encargas de Melbourne lev\u00e1rono novamente a Australia en 1901: o monumento ao baronete William Clarke nos Xard\u00edns do Tesouro de Melbourne e as esculturas para o \"Springthorpe Memorial\" en Kew.\nMackennal regresou despois a Londres e comezou a recibir encargas de organismos p\u00fablicos, entre elas varias estatuas da ra\u00ed\u00f1a Vitoria para Inglaterra, a India e Australia. Entre as s\u00faas obras dese per\u00edodo est\u00e1n o fermoso front\u00f3n para a oficina da xunta do Goberno local en Westminster, un monumento conmemorativo da Guerra dos B\u00f3ers para Islington, Londres, e estatuas da ra\u00ed\u00f1a Vitoria para Ballarat, Lahore e Blackburn. En 1907 o seu grupo de m\u00e1rmore \"The Earth and the Elements\" (\"A Terra e os elementos\") foi adquirido para a \"Tate Gallery\", de Londres, en virtude do legado Chantrey, e en 1908 a s\u00faa \"Diana Wounded\" (\"Diana ferida\") tam\u00e9n foi comprada para os fondos nacionais. Grazas a este duplo \u00e9xito, Mackennal adquiriu unha gran notoriedade e en 1909 foi elixido membro asociado da \"Royal Academy\" de Londres, convert\u00e9ndose no primeiro australiano en recibir esta honra. Tam\u00e9n dese\u00f1ou as medallas dos Xogos Ol\u00edmpicos de Londres de 1908.\nEn 1910, Mackennal dese\u00f1ou a medalla da coroaci\u00f3n do rei Xurxo V e tam\u00e9n obtivo a importante encarga do dese\u00f1o da cabeza do monarca para o anverso das novas moedas para o seu reinado de Xurxo V, a partir de 1911, sobre a base do cal do cal desenvolveu o novo dese\u00f1o tam\u00e9n para os selos postais brit\u00e1nicos e doutros territorios de soberan\u00eda brit\u00e1nica, que se converteron nos seus dese\u00f1os m\u00e1is perdurables. \nA s\u00faa seguinte obra importante foi o monumento ao pintor Thomas Gainsborough en Sudbury, Suffolk, e posteriormente a tumba conmemorativa do rei Eduardo VII na capela de San Xurxo, no castelo de Windsor. Mackennal tam\u00e9n esculpiu estatuas dos reis Xurxo V e Eduardo VII para Londres, Melbourne, Calcuta e Adelaida.\nMackennal foi nomeado membro da Real Orde Vitoriana en 1912, e en 1921 Xurxo V concedeulle o t\u00edtulo de cabaleiro desa mesma orde, con motivo da inauguraci\u00f3n da estatua euestre de Eduardo VII en Londres, o que o converteu no primeiro artista australiano en recibir o t\u00edtulo de cabaleiro no Reino Unido. Tam\u00e9n foi elixido membro de pleno dereito da \"Royal Academy\" en 1922.\nEn 1923 erixiuse en Londres o seu grupo pedimental de bronce titulado \"Phoebus Driving the Horses of the Sun\" (\"Febo conducindo os cabalos do sol\"), na \"Australia House\", a misi\u00f3n diplom\u00e1tica de Australia na cidade.\nDerradeiros anos.\nEn 1926 visitou Australia e Nova Zelandia, e en outubro dese mesmo ano expuxo nas \"Macquarie Galleries\" de Sydney, e logo volveu definitivamente a Inglaterra, onde continuou cunha abundante produci\u00f3n escult\u00f3rica.\nEntre as obras posteriores de Mackennal destacan a figura masculina espida \"Here I Am\" (\"Aqu\u00ed estou\"), para o monumento de guerra do \"Eton College\"; o monumento de guerra a aos membros de ambas as c\u00e1maras do Parlamento do Reino Unidoo, en Londres; as figuras do soldado e o mari\u00f1eiro para o cenotafio de \"Martin Place\", en Sydney; a estatua de bronce do rei Xurxo V na antiga sede do Parlamento, en Camberra, e a cabeza da Vitoria, regalada ao Goberno australiano polo artista, tam\u00e9n en Camberra. Pouco antes da s\u00faa morte, completou o monumento conmemorativo do Corpo Montado do Deserto no Canal de Suez a partir dos dese\u00f1os de Charles Web Gilbert. \nBertram Mackennal morreu repentinamente por mor dunha ruptura de aneurisma abdominal na s\u00faa casa, \"Watcombe Hall\", preto de Torquay, en Devon, o 10 de outubro de 1931, e foi soterrado no cemiterio de Torquay.\nOs arquivos de Bertram Mackennal est\u00e1n conservados na Galer\u00eda de Arte de Nova Gales do Sur."}
{"id": "602834", "revid": "65337", "url": "https://gl.wikipedia.org/wiki?curid=602834", "title": "Edgar Bertram Mackennal", "text": ""}
{"id": "602836", "revid": "98629", "url": "https://gl.wikipedia.org/wiki?curid=602836", "title": "Carlinga", "text": "Nunha aeronave, a carlinga \u00e9 a cabina ou habit\u00e1culo para a tripulaci\u00f3n e a pasaxe.\nEn aviaci\u00f3n militar, a carlinga ref\u00edrese ao teito transparente que recobre a cabina de voo dun avi\u00f3n.\nEn automoci\u00f3n, a carlinga fai referencia a un teito basculante que se retira para poder acceder ao habit\u00e1culo, a semellanza das cabinas dos avi\u00f3ns de combate. \nEn n\u00e1utica, o termo carlinga pode referirse tanto \u00e1 localizaci\u00f3n dos controis do tem\u00f3n do barco como ao oco, xeralmente cadrado, no que encaixa a base do mastro.\nEn ciencia ficci\u00f3n, o termo empr\u00e9gase para referirse \u00e1s cabinas de control de naves espaciais, robots xigantes tripulados e m\u00e1quinas de guerra, como os BattleMech ou os AT-AT da Guerra das Galaxias.\nEtimolox\u00eda.\nA carlinga \u00e9, necesariamente, un espazo estreito e provisto de numerosos aparellos. De a\u00ed procede o seu nome en ingl\u00e9s, \"cockpit\", que se designaba orixinariamente a cancha disposta para as pelexas de galos. En ingl\u00e9s \"pit\" significa \u00abfoxo\u00bb e \"cock\" significa \u00abgalo\u00bb (\u00abo foxo dos galos\u00bb). Co tempo pasou a denominar o espazo onde ten lugar unha cruenta batalla. Por iso, durante a primeira guerra mundial os pilotos de aviaci\u00f3n empezaron a chamar \"cockpit\" \u00e1 estreita carlinga disposta para dirixir o voo.\nA partir de a\u00ed tam\u00e9n se empregar\u00eda o termo para designar o espazo dos barcos destinado \u00e1s operaci\u00f3ns de navegaci\u00f3n.\nO termo procede do franc\u00e9s \"carlingue\" e este do n\u00f3rdico antigo \"kerling\".\nNunha aeronave.\nEn xeral, a carlinga \u00e9 o espazo do avi\u00f3n reservado para as operaci\u00f3ns de voo. Tr\u00e1tase dun habit\u00e1culo pechado situado preto da parte dianteira desde a que se controla a aeronave mediante os instrumentos de voo do panel de control e outros mandos. Nos avi\u00f3ns comerciais adoita haber polo menos dous pilotos e un radiotelegrafista."}
{"id": "602837", "revid": "1888", "url": "https://gl.wikipedia.org/wiki?curid=602837", "title": "Celestino Noriega Labra", "text": "Celestino Noriega Labra foi un pol\u00edtico galego.\nTraxectoria.\nCoa ditadura de Primo de Rivera foi nomeado concelleiro e elixido segundo tenente alcalde. Volveu ser concelleiro en 1927 co alcalde Jos\u00e9 Meleiro, sendo un dos promotores da homenaxe que se lle tributou en Celanova o 19 de marzo de 1927. Foi o primeiro presidente do Sindicato Agr\u00edcola y Ganadero del Municipio de Celanova, constitu\u00eddo en xaneiro de 1929, que solicitou o ingreso na Confederaci\u00f3n Agraria en xullo dese ano. Na Segunda Rep\u00fablica foi elixido alcalde de Celanova o 17 de abril de 1931. Foi destitu\u00eddo polo gobernador civil en maio de 1931, por desobediencia \u00e1s ordes do gobernador civil respecto da celebraci\u00f3n do Primeiro de Maio. D\u00edas despois foi multado con 250 pesetas polo gobernador civil. Participou no Congreso Agrario de 1933, sendo un dos nomeados para o relatorio que deb\u00eda redactar un novo regulamento para a Federaci\u00f3n. "}
{"id": "602898", "revid": "15490", "url": "https://gl.wikipedia.org/wiki?curid=602898", "title": "Susana Iglesias Nogueira", "text": "Susana Iglesias Nogueira, nada en Dad\u00edn (O Irixo) cara a 1972, \u00e9 unha pol\u00edtica galega.\nTraxectoria.\nNas elecci\u00f3ns municipais de 2023 encabezou a candidatura de Xuntos polo Irixo que acadou tres concelleiros. En agosto de 2023, presentou unha moci\u00f3n de censura co apoio dos dous concelleiros do PSdeG-PSOE e foi elixida alcaldesa do Irixo."}
{"id": "602901", "revid": "111586", "url": "https://gl.wikipedia.org/wiki?curid=602901", "title": "International Commision of Jurists", "text": "A Comisi\u00f3n Internacional de Xuristas (CIX en galego, CIJ polas siglas en portugu\u00e9s e castel\u00e1n, ou ICJ polas siglas en ingl\u00e9s International Commision of Jurists, non confundir co Tribunal Internacional de Xustiza, tam\u00e9n ICJ, \"International Court of Justice\") \u00e9 unha organizaci\u00f3n non gobernamental internacional de dereitos humanos, fundada en 1952. \nObxectivos.\nA CIX - ICJ ten como obxectivo garantir o desenvolvemento progresivo e a aplicaci\u00f3n efectiva dos dereitos humanos internacionais e do dereito internacional humanitario; garantir a realizaci\u00f3n dos dereitos civ\u00eds, culturais, econ\u00f3micos, pol\u00edticos e sociais; salvagardar a separaci\u00f3n de poderes; e garantir a independencia do poder xudicial e da avogac\u00eda.\nEstrutura.\n\u00c9 un grupo permanente de 60 xuristas eminentes, entre eles xu\u00edces, avogados e acad\u00e9micos, que traballan para desenvolver normas nacionais e internacionais de dereitos humanos a trav\u00e9s da lei. Os comisarios son co\u00f1ecidos pola s\u00faa experiencia, co\u00f1ecementos e compromiso fundamental cos dereitos humanos. A composici\u00f3n da Comisi\u00f3n pretende reflectir a diversidade xeogr\u00e1fica do mundo e os seus numerosos sistemas xur\u00eddicos.\nA Comisi\u00f3n conta co apoio dun Secretariado Internacional con sede en Xenebra, Su\u00edza, e formado por avogados procedentes dunha ampla gama de xurisdici\u00f3ns e tradici\u00f3ns xur\u00eddicas. A Secretar\u00eda e a Comisi\u00f3n realizan labores de promoci\u00f3n e pol\u00edticas destinadas a reforzar o papel dos avogados e xu\u00edces na protecci\u00f3n e promoci\u00f3n dos dereitos humanos e do estado de dereito.\nAdemais, a CIX ten secci\u00f3ns nacionais e afiliados en m\u00e1is de 70 pa\u00edses. Dado o enfoque xur\u00eddico do traballo da CIJ, a pertenza a estas secci\u00f3ns procede principalmente da avogac\u00eda.\nO actual presidente da CIX \u00e9 o profesor Robert Goldman. Entre os antigos presidentes figuran Sir Nigel Rodley (2012-2017), ex-membro do Comit\u00e9 de Dereitos Humanos da ONU, o profesor Pedro Nikken (2011-2012) e Mary Robinson (2008-2011), ex Alto Comisionado da ONU para os Dereitos Humanos e presidenta de Irlanda.\nHistoria.\nO CIJ foi creado no Berl\u00edn da RFA para \"investigar os abusos contra os dereitos humanos da zona sovi\u00e9tica\", financiado inicialmente parcialmente pola Axencia Central de Intelixencia (CIA) a trav\u00e9s do American Fund for Free Jurists, pero ao parecer o papel da CIA non era co\u00f1ecido pola maior\u00eda dos membros da CIX. Fundadores estadounidenses como Allen Dulles e John J. McCloy concib\u00edrono como un contraposto \u00e1 Asociaci\u00f3n Internacional de Avogados Dem\u00f3cratas, que fora creada por avogados franceses de esquerda con conexi\u00f3n coa resistencia francesa. \nO ex-oficial da CIA Philip Agee considerou que a CIX foi \"creada e controlada pola CIA para operaci\u00f3ns de propaganda\". O financiamento da CIA f\u00edxose p\u00fablico en 1967, pero a organizaci\u00f3n sobreviviu \u00e1s revelaci\u00f3ns tras un per\u00edodo de reformas baixo o cargo do secretario xeral Se\u00e1n MacBride e a trav\u00e9s do financiamento da Fundaci\u00f3n Ford. O propio MacBride estivo implicado no financiamento da CIA, segundo informou o goberno estadounidense. \nTam\u00e9n na d\u00e9cada de 1960 publicou un informe titulado \"El Estado de Derecho en Espa\u00f1a\" no que se conclu\u00edu a inexistencia dun Estado de Dereito e liberdades na Espa\u00f1a franquista, que daquela aspiraba a entrar na CEE e non o conseguiu.\nDe 1970 a 1990, Niall MacDermot foi secretario xeral, e tentou afastar o ICJ da s\u00faa asociaci\u00f3n coa CIA, \u00e1 fronte do movemento internacional de dereitos humanos. \nEn 1978, a CIX creou o Centre for the Independence of Judges and Lawyers (CIJL) que xogou un papel na formulaci\u00f3n e adopci\u00f3n dos Principios B\u00e1sicos da ONU sobre a Independencia do Poder Xudicial.\nEn 1986, a CIX reuniu un grupo de distinguidos expertos en dereito internacional para considerar a natureza e o alcance das obrigas dos Estados partes no Pacto Internacional de Dereitos Econ\u00f3micos, Sociais e Culturais. A reuni\u00f3n foi testemu\u00f1a do nacemento dos Principios de Limburgo sobre a Aplicaci\u00f3n do Pacto Internacional de Dereitos Econ\u00f3micos, Sociais e Culturais, que seguen a guiar o dereito internacional no \u00e1mbito dos dereitos econ\u00f3micos, sociais e culturais.\nNa d\u00e9cada de 1990 produc\u00edronse diversos desenvolvementos internacionais como resultado de iniciativas da CIX. Entre elas figuraban a Declaraci\u00f3n da ONU sobre a protecci\u00f3n de todas as persoas contra as desaparici\u00f3ns forzadas e a recomendaci\u00f3n do Programa de Acci\u00f3n da Conferencia Mundial de Dereitos Humanos de Viena para traballar na creaci\u00f3n dunha Corte Penal Internacional. Este foi o resultado directo dunha conferencia internacional sobre a impunidade, organizada pola CIJ baixo os auspicios das Naci\u00f3ns Unidas en 1992. En novembro de 2006, a CIX celebrou unha reuni\u00f3n internacional en Yogyakarta polos dereitos LGBT e publicou os Principios de Yogyakarta en marzo de 2007.\nReco\u00f1ecementos.\nA CIX foi galardoada co primeiro Premio de Dereitos Humanos do Consello de Europa en 1980, o Premio Wateler da Paz da Fundaci\u00f3n Carnegie en 1984, o Premio Erasmus do Paremium Fundaci\u00f3n Erasmianum en 1989 e o Premio de Dereitos Humanos das Naci\u00f3ns Unidas en 1993. \nA CIX tam\u00e9n foi designada en 1987 como o Mensaxeiro da Paz da Asemblea Xeral das Naci\u00f3ns Unidas como parte do seu Ano Internacional da Paz. \nA Comisi\u00f3n Internacional de Xuristas ten car\u00e1cter consultivo co Consello Econ\u00f3mico e Social das Naci\u00f3ns Unidas (ECOSOC), a Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO), o Consello de Europa e a Uni\u00f3n Africana. A CIX tam\u00e9n mant\u00e9n relaci\u00f3ns de cooperaci\u00f3n con varios organismos da Organizaci\u00f3n de Estados Americanos.\nA CIX tam\u00e9n iniciou a redacci\u00f3n do conxunto de Principios para a Protecci\u00f3n e Promoci\u00f3n dos Dereitos Humanos a trav\u00e9s da Acci\u00f3n de Loita contra a Impunidade e os Principios e Directrices B\u00e1sicas sobre o Dereito a Recurso e Reparaci\u00f3n das V\u00edtimas de Violaci\u00f3ns dos Dereitos Humanos Internacional e do Dereito Humanitario, ambos examinados na Comisi\u00f3n de Dereitos Humanos da ONU e tam\u00e9n recib\u00edu o Premio das Naci\u00f3ns Unidas no campo dos dereitos humanos en 1993."}
{"id": "602922", "revid": "12452", "url": "https://gl.wikipedia.org/wiki?curid=602922", "title": "Comisi\u00f3n Internacional de Xuristas", "text": ""}
{"id": "602923", "revid": "111586", "url": "https://gl.wikipedia.org/wiki?curid=602923", "title": "ICJ", "text": ""}
{"id": "602924", "revid": "15490", "url": "https://gl.wikipedia.org/wiki?curid=602924", "title": "Campi\u00f3n", "text": "Un campi\u00f3n (do lat\u00edn tard\u00edo \"campio\": vencedor dun combate) \u00e9 algu\u00e9n que triunfa en forma habitual, contra outros compo\u00f1entes nalgunha clase de competici\u00f3n. O campi\u00f3n pode ser un individuo ou un equipo. O termo tam\u00e9n \u00e9 aplic\u00e1bel aos animais, nos torneos disputados por estes, tales como as carreiras de cabalos ou as carreiras de galgos.\nNos deportes, \u00e9 o que queda primeiro nun torneo ou competici\u00f3n de eventos programados. Por isto ad\u00f3itanse co\u00f1ecer como campionato. Por\u00e9n, nun sentido amplo, o termo non \u00e9 exclusivo dos deportes e pode aplicarse a calquera actividade que involucre a dous ou m\u00e1is competidores e que determine ganadores e perdedores. Nalgunhas competici\u00f3ns, o campi\u00f3n adoita definirse nas instancias finais dun torneo onde debe bater a un opo\u00f1ente que chegue nas mesmas condici\u00f3ns, tendo eliminado previamente aos demais competidores. O que resulte ga\u00f1ador desta contenda recibe o t\u00edtulo de campi\u00f3n, mentres que o perdedor consid\u00e9rase como subcampi\u00f3n. "}
{"id": "602925", "revid": "111586", "url": "https://gl.wikipedia.org/wiki?curid=602925", "title": "Amadeu Antonio Kiowa", "text": "Amadeu Antonio Kiowa, nado en Quimbele (Angola) o 12 de agosto de 1962 e finado en Eberswalde (Alema\u00f1a) o 6 de decembro de 1990 , foi un traballador contratado (\"Vertragsarbeiter\" en alem\u00e1n ref\u00edrese a un operario subcontratado, moitas veces estranxeiro). Foi unha das primeiras v\u00edtimas co\u00f1ecidas da violencia de extrema dereita na Alema\u00f1a reunificada. As sentenzas no proceso xudicial contra os autores foron moi criticadas. A\u00ednda que o tribunal condenou os autores a un m\u00e1ximo de catro anos de c\u00e1rcere por lesi\u00f3ns corporais con resultado de morte () parte da opini\u00f3n p\u00fablica e dos medios a\u00ednda clasifican o feito como asasinato. A Fundaci\u00f3n Amadeu Antonio foi creada na s\u00faa memoria en 1998.\nTraxectoria.\nKiowa naceu en 1962 en Quimbele, ao nordeste da capital de Angola, Luanda. Era o maior de doce fillos da s\u00faa nai, Helena Alfonso. O 3 de agosto de 1987 Kiowa chegou \u00e1 Rep\u00fablica Democr\u00e1tica Alem\u00e1 con outros 103 traballadores angolanos. Esperaba estudar tecnolox\u00eda aeron\u00e1utica, pero como moitos traballadores contratados angolanos da \u00e9poca, formouse como carniceiro na EWG Ewersbalder Wurst en Brandeburgo, onde co\u00f1eceu a s\u00faa moza. A situaci\u00f3n da parella, que esperaba un fillo en 1990, cambiou bruscamente coa reunificaci\u00f3n. Nese tempo, moitos antigos \"Vertragsarbeiter\" perderon o seu traballo, e o seu permiso de residencia non estaba claro debido \u00e1 cancelaci\u00f3n dos contratos cos pa\u00edses de orixe.\nCurso dos acontecementos.\nNa noite do d\u00eda 24 de novembro de 1990 skinheads de extrema dereita de varias cidades reun\u00edronse no apartamento dun neonazi en Eberswalde. Xunt\u00e1ronse con outros 50 mozos dunha discoteca para \"aplaudir negros\" (\"Neger klatschen\") como dixo un dos acusados no xu\u00edzo. Na noite do 24 ao 25 de novembro de 1990 o grupo atopouse con Kiowa e dous homes mozambicanos. Kiowa foi brutalmente golpeado polos membros do grupo. Un dos autores saltou sobre a cabeza de Kiowa, que estaba tendido no chan, cos dous p\u00e9s. O mozo de 28 anos sufriu feridas graves na cabeza. Nunca espertou do coma e morreu once d\u00edas despois como consecuencia do ataque. Os dous mozambicanos agredidos polo mesmo grupo, que tam\u00e9n foran atacados con coitelos, escaparon feridos graves.\nDurante o incidente, 20 polic\u00edas totalmente equipados permaneceron a pouca distancia, sen intervir. Tampouco intervi\u00f1eron tres polic\u00edas armados de paisano que seguiran ao grupo. Un dos polic\u00edas dixo que volveu chamar aos seus dous compa\u00f1eiros porque \"quer\u00eda evitar que tivesen problemas co grupo. En 1994, o Tribunal de Distrito de Frankfurt (Oder) rexeitou unha acusaci\u00f3n contra os axentes de polic\u00eda por \"K\u00f6rperverletzung mit Todesfolge durch Unterlassen\" (lesi\u00f3ns corporais que resultaron en morte por omisi\u00f3n). \nTranscurso do proceso.\nAbriuse o procedemento contra seis dos autores. A ICJ de Xenebra enviou un observador, temendo que se puidese culpar \u00e1 v\u00edtima e que os autores puidesen quedar impunes. As condenas s\u00f3 se dictaron a partir do testemu\u00f1o dun c\u00f3mplice que nun primeiro momento se escondeu pero que logo rompeu un acordo de non divulgaci\u00f3n entre os autores.\nEn 1992, o tribunal do distrito de Frankfurt (Oder) condenou a cinco dos menores a un m\u00e1ximo de catro anos de prisi\u00f3n por lesi\u00f3ns corporais que provocaron a morte, alg\u00fans a penas suspendidas. Non se puido demostrar quen levou a cabo os golpes mortais. Outros 21 participantes contra os que se presentaron cargos penais non foron condenados.\nAs sentenzas foron recibidas con cr\u00edticas do p\u00fablico pol\u00edtico. O comisario de Estranxeir\u00eda de Brandeburgo, Almuth Berger, tem\u00eda que tales xu\u00edzos puidesen interpretarse como \"est\u00edmulo para ataques xen\u00f3fobos\". O ministro de Xustiza de Renania-Palatinado, Peter Caesar, advertiu de que os actos de violencia contra cidad\u00e1ns estranxeiros non son \"delincuencia xuven\u00eds\". \nNeste sentido, a especialista en dereito penal Monika Frommel clasificou o acto en 1992:Expresou d\u00fabidas de que os avogados estivesen realmente dispostos \"a xulgar os delitos de dereitas e de esquerdas co mesmo criterio\" e cualificou o poder xudicial en Alema\u00f1a como \"poder xudicial pol\u00edtico\".\nO acto foi clasificado como asasinato en moitos medios, excepto por Frommel, inclu\u00edndo \"Die Zeit,\" \"Welt am Sonntag ,\" \"Der Spiegel,\" \"Die Tageszeitung,\" o \"Berliner Zeitung\", o \"Norddeutschen Rundfunk\", \"Netzeitung, Mut gegen rechte Gewalt, Netz gegen Nazis\" e a Fundaci\u00f3n Amadeu Antonio\nConmemoraci\u00f3n.\nKiowa e a s\u00faa morte foron conmemorados de diversas formas. A Fundaci\u00f3n Amadeu Antonio, que leva o nome de Kiowa, foi fundada en 1998 para fortalecer a sociedade civil contra o problema do extremismo de dereitas na vida coti\u00e1. Dende 2007 a iniciativa Barnimer \"Light me Amadeu\" organiza manifestaci\u00f3ns e actos contra a xenofobia e realiza actos conmemorativos no aniversario da s\u00faa morte. No lugar do crime levantouse unha placa conmemorativa a Kiowa. A asociaci\u00f3n cultural africana Palanca dese\u00f1ou a exposici\u00f3n \"Geschichte der angolanischen Vertragsarbeiter in Eberswalde\" (\"Historia dos traballadores contratados angole\u00f1os en Eberswalde\"), inclu\u00edndo a referencia a Kiowa.\nKonstantin Wecker dedicoulle a Kiowa unha balada baseada na s\u00faa canci\u00f3n \"Willy\", na que describe o acto e denuncia a xenofobia.\nA principios de 2012 a iniciativa \"Light me Amadeu\" recolleu sinaturas de persoas que ped\u00edan que a r\u00faa onde foi asasinado Kiowa fose renomeada. A decisi\u00f3n de cambiar o nome foi aprazada varias veces polos concelleiros de \u00e1rea. Outra iniciativa propuxo o nome de Kiowa ao centro de educaci\u00f3n c\u00edvica e a creaci\u00f3n dun premio ao compromiso c\u00edvico. Este concepto presentado foi aceptado polo concello de Eberswalde cunha ampla maior\u00eda en novembro de 2012. O centro de educaci\u00f3n c\u00edvica abriuse o d\u00eda 9 Aberto en agosto de 2014. \nFamilia.\nA s\u00faa parella embarazada, Gabriele Schimansky, deu a luz un fillo a quen chamou Amadeu. En xaneiro de 1991 o corpo de Kiowa foi trasladado a Angola, onde foi enterrado no cemiterio de Sant'Ana en Luanda.\nGabriele e o seu fillo foron expostos a novas hostilidades en Eberswalde. Entre outras cousas, o seu carro de beb\u00e9 foi pintado con esv\u00e1sticas nazis e posteriormente destru\u00eddo. Schimansky casou m\u00e1is tarde cun congol\u00e9s, co que tivo tres fillos m\u00e1is. Ela tomou o apelido do seu marido, Mukendi. A familia trasladouse a Berl\u00edn. Gabriele morreu en 2015; o seu fillo Amadeu Schimansky viviu en Eberswalde e xogou no club de f\u00fatbol local FV Preussen.\nA nai de Kiowa, Helena Alfonso, da tribo Bakongo, viv\u00eda coa en Rocha Pinto, Luanda. En 2001, co apoio de doadores, foi a Alema\u00f1a cun fillo para facerlle unha an\u00e1lise de sangue para aclarar a paternidade de Kiowa e conseguir a pensi\u00f3n de compensaci\u00f3n da s\u00faa v\u00edtima. Recibiron 3.600 marcos alem\u00e1ns en doaz\u00f3ns da Fundaci\u00f3n Amadeu Antonio de Berl\u00edn e roub\u00e1ronlles 800 d\u00f3lares na estaci\u00f3n de tren de Friedrichstrasse. As an\u00e1lises de sangue realizadas non foron conclu\u00edntes. Un equipo de televisi\u00f3n da ARD acompa\u00f1ou a extracci\u00f3n de sangue e documentou o resultado."}
{"id": "602927", "revid": "27249", "url": "https://gl.wikipedia.org/wiki?curid=602927", "title": "Daniano", "text": "O Daniano \u00e9, na escala de tempo xeol\u00f3xica, a idade e piso m\u00e1is antigo dos tres que conforman a \u00e9poca e serie Paleoceno. Est\u00e9ndese no tempo entre os 66 e os 61,6 mill\u00f3ns de anos atr\u00e1s. A s\u00faa base v\u00e9n definida pola Extinci\u00f3n masiva do Cret\u00e1ceo-Terciario. O Daniano est\u00e1 precedido polo Maastrichtiano no Cret\u00e1ceo Superior e \u00e9 seguido polo Selandiano.\nDefinici\u00f3n estratigr\u00e1fica.\nO Daniano foi introducido na literatura cient\u00edfica polo xe\u00f3logo Pierre Jean \u00c9douard Desor en 1847. Foi denominado as\u00ed a partir do top\u00f3nimo latino para Dinamarca. O piso Montiano da estratigraf\u00eda belga (polo nome da cidade de Mons) consid\u00e9rase agora un sin\u00f3nimo obsoleto.\nA base do daniano def\u00ednese na anomal\u00eda de iridio que caracteriza a fronteira cret\u00e1cea-pale\u00f3xena (fronteira K-T) nas secci\u00f3ns estratigr\u00e1ficas en todo o mundo. Unha secci\u00f3n en Kef, Tunisia, foi designada como o perfil de referencia (GSSP) para este importante l\u00edmite. \u00c9 moi importante porque a anomal\u00eda de iridio \u00e9 reco\u00f1ecida facilmente e foramin\u00edferos planct\u00f3nicos primitivos do Daniano definen a s\u00faa base. Os foramin\u00edferos do Daniano repoboaron os mares do Paleoceno despois da extinci\u00f3n masiva do Cret\u00e1ceo. A primeira substituci\u00f3n de foramin\u00edferos do Paleoxeno \u00e9 a de \"Globigerina eugubina\", que se utiliza para definir a base do piso Daniano. Este foramin\u00edfero substitu\u00edu o x\u00e9nero cret\u00e1ceo \"Globotruncana\".\nA parte superior de piso Daniano (a base do Selandiano ) est\u00e1 cerca do l\u00edmite bioestratigr\u00e1fico entre as biozonas mari\u00f1as NP4 e NP5. Sit\u00faase un pouco despois das primeiras aparici\u00f3ns de moitas novas especies de plancto calcario do x\u00e9nero \"F\"asciculithus (\"F. ulii\", \"F. billii\", \"F. janii\", \"F. involutus\", \"F. tympaniformis\" e \"F. pileatus\") e preto da primeira aparici\u00f3n da especie de plancto calcario \"Neochiastozygus perfectus\".\nO piso Daniano superponse \u00e1s idades mam\u00edfero de Am\u00e9rica do Norte Puerciano e Torrejoniano e \u00e1s idades mam\u00edfero de Asia Shanghuiano e parte baixa do Nongshaniano. Incl\u00fae as m\u00e1is antigas zonas de mam\u00edferos do Pale\u00f3xeno europeo, MP1 a MP5.\nPaleontolox\u00eda.\nA\u00ednda que os dinosauros non avianos extingu\u00edronse, os mam\u00edferos e outros animais terrestres pequenos sobreviviron, a maior\u00eda nin sequera do tama\u00f1o dunha ovella. Con todo hab\u00eda excepci\u00f3ns, como \"Ankalagon saurognathus\", que alcanzaba o tama\u00f1o dun oso de tama\u00f1o mediano. Numerosas li\u00f1axes de paxaros modernos tam\u00e9n sobreviviron, particularmente na \u00e1rea ao redor de Australia, pero tam\u00e9n noutros lugares, por exemplo, \"Scaniornis\" na rexi\u00f3n do Mar do Norte. Os oc\u00e9anos mantiv\u00e9ronse moi similares aos mares do Cret\u00e1ceo Superior, s\u00f3 que hab\u00eda menos vida, uns r\u00e9ptiles mari\u00f1os (como eran tartarugas e crocodilos), e outros animais menos co\u00f1ecidos."}
{"id": "602980", "revid": "27155", "url": "https://gl.wikipedia.org/wiki?curid=602980", "title": "Cariocinese", "text": ""}
{"id": "602981", "revid": "127505", "url": "https://gl.wikipedia.org/wiki?curid=602981", "title": "ProfJam", "text": "M\u00e1rio Cotrim, nado en Lisboa o 6 de xu\u00f1o de 1991, \u00e9 un rapeiro e cantante de hip hop portugu\u00e9s, m\u00e1is co\u00f1ecido polo seu nome art\u00edstico ProfJam.\nTraxectoria.\nProfJam comezou a escribir as s\u00faas rimas en 2008. A s\u00faa primeira exposici\u00f3n ao p\u00fablico do hip hop chegou cando participou na competici\u00f3n portuguesa Liga Knockout, onde os rapeiros ti\u00f1an que crear as s\u00faas rimas para derrotar aos seus opo\u00f1entes nunha batalla 1vs1.\nPosteriormente, tras abandonar os estudos de Enxe\u00f1ar\u00eda Inform\u00e1tica no Instituto Superior T\u00e9cnico de Lisboa, marchou a Londres para realizar un curso de produci\u00f3n musical no SAE Institute. En 2016, creou o seu propio selo, Think Music Records. A etiqueta creceu co paso dos anos e converteuse nunha das etiquetas m\u00e1is populares de Portugal. Think Music Records produciu para outros artistas portugueses co\u00f1ecidos como Yuzi, SippinPurpp, Mike El Nite, Lon3r Johny, entre outros.\nEn xaneiro de 2019, anunciouse que ProfJam actuar\u00eda no escenario principal de Super Bock Super Rock 2019, o 20 de xullo. En 2018 actuou no mesmo festival de m\u00fasica pero no escenario secundario.\nDespois de lanzar o seu \u00e1lbum \"#FFFFFF\" en febreiro de 2019, case todas as canci\u00f3ns do \u00e1lbum alcanzaron o top 100 da Associa\u00e7\u00e3o Fonogr\u00e1fica Portuguesa. A canci\u00f3n \"\"Tou bem\" xunto a Lhast, alcanzou o n\u00famero 1 das listas portuguesas, en marzo do mesmo ano, e nos principais servizos de streaming das redes sociais, como Youtube ou Spotify. Os \u00e1lbums, \"\u00c1gua de C\u00f4co\" e \"Tou bem\"\" recibiron unha certificaci\u00f3n de platino xa que ti\u00f1an m\u00e1is de 20.000 vendas rexistradas pola AFP."}
{"id": "602982", "revid": "27155", "url": "https://gl.wikipedia.org/wiki?curid=602982", "title": "Aparato mit\u00f3tico", "text": ""}
{"id": "602983", "revid": "27155", "url": "https://gl.wikipedia.org/wiki?curid=602983", "title": "Aparato do fuso", "text": ""}
{"id": "602984", "revid": "27155", "url": "https://gl.wikipedia.org/wiki?curid=602984", "title": "Anel de actomiosina", "text": "En biolox\u00eda molecular, o anel contr\u00e1ctil de actomiosina \u00e9 unha prominente estrutura que se forma nas c\u00e9lulas durante a citocinese e contrib\u00fae ao estrangulamento da c\u00e9lula. F\u00f3rmase perpendicularmente ao eixe do aparato do fuso contra o final da telofase, na cal as crom\u00e1tides irm\u00e1s se separan cara a lados opostos do fuso, onde se formar\u00e1n os novos n\u00facleos (Figura 1). A formaci\u00f3n do anel de actomiosina segue unha secuencia ordenada de eventos: identificaci\u00f3n do sitio de divisi\u00f3n activo, formaci\u00f3n do anel, constrici\u00f3n do anel e desensamblaxe do anel. Est\u00e1 composto de feixes das prote\u00ednas actina e miosina II, de a\u00ed o seu nome de anel de actomiosina. Este anel funciona creando un movemento contr\u00e1ctil, a\u00ednda que o mecanismo que explica como se contrae e que desencadea a contracci\u00f3n a\u00ednda se est\u00e1 estudando. Outras prote\u00ednas citoesquel\u00e9ticas tam\u00e9n est\u00e1n implicadas no mantemento e estabilidade do anel e en impulsar a s\u00faa constrici\u00f3n. Ademais da citocinese, na cal o anel se estrangula a medida que a c\u00e9lula se divide (Figura 2), a constrici\u00f3n do anel de actomiosina tam\u00e9n se activa durante o peche de feridas. Durante este proceso, os filamentos de actina son degradados, preservando o grosor do anel. Despois de que a citocinese se completa, unha das d\u00faas c\u00e9lulas fillas herda un resto do anel denominado anel do corpo medio.\nA activaci\u00f3n de quinases do ciclo celular (por exemplo, as quinases asociadas a Rho) durante a telofase inicia a constrici\u00f3n do anel de actomiosina creando un suco que migra cara ao interior da c\u00e9lula. As quinases Rho como ROCK1 regulan a contracci\u00f3n da actomiosina pola fosforilaci\u00f3n da cadea lixeira da misosina. Este mecanismo promove os contactos entre c\u00e9lulas e a s\u00faa integridade causando a adhesi\u00f3n celular.\nVariaci\u00f3ns entre reinos.\nEn animais o anel f\u00f3rmase creando o suco de segmentaci\u00f3n no interior da membrana plasm\u00e1tica e despois div\u00eddese por abscisi\u00f3n. En fungos que se dividen por xemaci\u00f3n f\u00f3rmase no colo de xemaci\u00f3n un anel de actomiosina, na formaci\u00f3n do cal est\u00e1 implicada a septina. Na maior\u00eda das bacterias e moitas arqueas f\u00f3rmase unha estrutura hom\u00f3loga chamada anel z a partir de unidades da prote\u00edna FtsZ, un hom\u00f3logo da tubulina eucariota. Os cloroplastos forman unha estrutura an\u00e1loga constitu\u00edda por FtsZ. Estas estruturas non est\u00e1n feitas de actomiosina, pero realizan un papel similar na constrici\u00f3n e permitindo a divisi\u00f3n da c\u00e9lula procariota ou do org\u00e1nulo. En c\u00e9lulas de plantas non hai anel de actomiosina, porque no seu lugar f\u00f3rmase unha placa celular que crece centrifugamente desde o centro do plano de divisi\u00f3n da c\u00e9lula ata que se fusiona coa parede celular en ambos os extremos."}
{"id": "602985", "revid": "27155", "url": "https://gl.wikipedia.org/wiki?curid=602985", "title": "Anel contr\u00e1ctil de actomiosina", "text": ""}
{"id": "602986", "revid": "27155", "url": "https://gl.wikipedia.org/wiki?curid=602986", "title": "Anel contr\u00e1ctil", "text": ""}
{"id": "602987", "revid": "27155", "url": "https://gl.wikipedia.org/wiki?curid=602987", "title": "Anel contr\u00e1ctil de actina-miosina", "text": ""}
{"id": "602988", "revid": "15490", "url": "https://gl.wikipedia.org/wiki?curid=602988", "title": "Comandante Sotomayor", "text": ""}
{"id": "602994", "revid": "1888", "url": "https://gl.wikipedia.org/wiki?curid=602994", "title": "Manuel Rodr\u00edguez Alonso (pol\u00edtico)", "text": "Manuel Rodr\u00edguez Alonso foi un comerciante e pol\u00edtico galego, alcalde de Celanova.\nTraxectoria.\nFillo de Consuelo Alonso Est\u00e9vez. Comerciante de Celanova. No franquismo foi nomeado fiscal de Celanova en 1942. Foi nomeado alcalde de Celanova en 1945. Foi elixido deputado provincial en 1949.\nVida persoal.\nCasou con Manuela Montes Regueiro."}
{"id": "602995", "revid": "5863", "url": "https://gl.wikipedia.org/wiki?curid=602995", "title": "Pav\u00eda", "text": ""}
{"id": "602997", "revid": "19415", "url": "https://gl.wikipedia.org/wiki?curid=602997", "title": "Ilves (h\u00f3ckey sobre xeo adaptado)", "text": "O Ilves Paraj\u00e4\u00e4kiekko \u00e9 un equipo de h\u00f3ckey sobre xeo adaptado da cidade de Tampere, Finlandia. O equipo foi fundado en 2023 por iniciativa da fisioterapeuta Eveliina Markovaara e \u00e9 parte do club polideportivo do mesmo nome.\nHistoria.\nO club naceu en 2023 por iniciativa da fisioterapeuta Eveliina Markovaara, quen traballa con, entre outros, pacientes con lei\u00f3ns medulares, aos que asesora sobre distintos deportes.\nAta ese momento non hab\u00eda na cidade a posibilidade de pr\u00e1cticar a modalidade, polo que Markovaara entrevistou a persoas que xa xogaran anteriormente, \u00e1s cales se pod\u00edan sumar outras. O Ilves vi\u00f1a de iniciar a principios de ano as s\u00faas actividades no special hockey, unha variante do h\u00f3ckey sobre xeo practicada por persoas discapacitadas que poden patinar erguidas, e axi\u00f1a aceptou a proposta de Markovaara.\nO 8 de abril celebr\u00e1ronse os primeiros adestramentos abertos na pista de xeo de Sentteri, en Kaukaj\u00e4rvi no que se lle emprestou unha zorra a todas as persoas interesadas, mentres que situaba o inicio das actividades regulares da secci\u00f3n en outono.\nParticipantes.\nSe ben a modalidade est\u00e1 destinada a persoas discapacitadas que non poden patinar erguidas, as actividades do equipo est\u00e1n abertas a toda persoa interesada, independentemente da s\u00faa idade ou diagn\u00f3stico, xa que na liga finesa poden competir mesmo persoas sen lesi\u00f3ns."}
{"id": "602999", "revid": "23204", "url": "https://gl.wikipedia.org/wiki?curid=602999", "title": "Fundaci\u00f3n Amadeu Antonio", "text": "A Fundaci\u00f3n Amadeu Antonio, en alem\u00e1n Amadeu Antonio Stiftung (AAS) \u00e9 unha fundaci\u00f3n (\"Stiftung\") alem\u00e1 sen \u00e1nimo de lucro de dereito civil con sede en Heidelberg e oficina en Berl\u00edn. Foi fundada en 1998 por iniciativa de Anetta Kahane e leva o nome de Amadeu Antonio Kiowa, unha das primeiras v\u00edtimas da violencia de extrema dereita en Alema\u00f1a desde a reunificaci\u00f3n en 1990.\nA fundaci\u00f3n quere fortalecer a sociedade civil en Alema\u00f1a contra o antisemitismo, o racismo e o extremismo de dereitas. Para iso, apoia financeiramente m\u00e1is de 1000 iniciativas e proxectos locais de cultura xuvenil, escolas, protecci\u00f3n das v\u00edtimas, iniciativas para os refuxiados ou proxectos de democracia, a trav\u00e9s da educaci\u00f3n, as relaci\u00f3ns p\u00fablicas e as redes comunitarias. Tam\u00e9n apoia ofertas de axuda para aqueles que abandonaron a escena neonazi. M\u00e1is recentemente, co apoio do Ministerio Federal de Asuntos da Familia, a fundaci\u00f3n tam\u00e9n creou unha oficina de denuncia en temas feministas.\nEstrutura.\nO doador (\"Stifter\") \u00e9 Karl Konrad von der Groeben. O patr\u00f3n \u00e9 Wolfgang Thierse, expresidente do Bundestag alem\u00e1n.\nA Fundaci\u00f3n Amadeu Antonio actualmente (2022) conta con 120 empregados a tempo completo. Desde a s\u00faa creaci\u00f3n, foi apoiado, asesorado e promovido pola Fundaci\u00f3n Freudenberg. Colaborou co Ministerio Federal de Asuntos da Familia, Terceira Idade, Muller e Xuventude en campa\u00f1as contra o neonazismo e colabora con numerosas organizaci\u00f3ns social alem\u00e1s e internacionais en esforzos contra o racismo, inclu\u00edndo entidades educativas, de memoria hist\u00f3rica e de diversidade dos medios (representaci\u00f3n de diversas voces e perspectivas nos medios de comunicaci\u00f3n).\nFinanciamento.\nA Fundaci\u00f3n \u00e9 financiada polo programa federal \"Demokratie leben!\" (\"Vivir a Democracia\") do Ministerio Federal Alem\u00e1n para a Familia, Maiores, Mulleres e Xuventude, ademais de recibir doaz\u00f3ns, inclu\u00edndo chamadas da revista \"Stern\" que anima aos seus lectores a contribu\u00edr financieiramente. No ano 2018, a fundaci\u00f3n tivo ingresos de 4,33 mill\u00f3ns de euros, dos cales 2,77 mill\u00f3ns eran subvenci\u00f3ns estatais e 1,52 mill\u00f3ns provi\u00f1an de doaz\u00f3ns; gastou 3,68 mill\u00f3ns en cumprir co seu obxectivo fundacional, e principalmente en gastos de persoal (2,14 mill\u00f3ns euros) e outros custos operacionais.\nEn 2016, a fundaci\u00f3n apoiara m\u00e1is de 1.000 iniciativas para a protecci\u00f3n e apoio das v\u00edtimas e para aqueles que abandonaran a escena neonazi, e proxectos locais na 'cultura xuvenil democr\u00e1tica', escolas, redes comunitarias etc.\nProxectos.\nContra o racismo e antisemitismo.\nDende 2003, a fundaci\u00f3n desenvolve e proba conceptos contra as formas actuais de antisemitismo, que presenta nunha p\u00e1xina web. Dende ent\u00f3n, organiza \"semanas de acci\u00f3n contra o antisemitismo\" cada ano arredor do aniversario dos \"Novemberpogrome\" en toda Alema\u00f1a, en colaboraci\u00f3n con numerosas iniciativas da sociedade civil. \nDesde xaneiro de 2015, a fundaci\u00f3n \u00e9 patrocinadora e socia do Centro de Investigaci\u00f3n e Informaci\u00f3n sobre o Antisemitismo de Berl\u00edn e cofundou o \"Netzwerk zur Erforschung und Bekk\u00e4mpfung des Antisemitismus.\"\nO proxecto \"ju:\" an (centro de pr\u00e1cticas para o traballo xuvenil cr\u00edtico co antisemitismo e o racismo) ofrece aos educadores e especialistas en traballo aberto xuvenil asesoramento, adestramento e formaci\u00f3n continua sobre o manexo pedag\u00f3xico do antisemitismo e o racismo.\nContra o extremismo de dereitas.\nEn resposta ao aumento dos ataques contra os inmigrantes, a revista \"Stern\" comezou a facer campa\u00f1a de \"'coraxe contra a violencia da dereita\"' no ano 2000, cunha serie de concertos de rock. \"Stern\" pediu doaz\u00f3ns \u00e1 Fundaci\u00f3n Amadeu Antonio, o que lles permitiulles cofundar o proxecto \"Exit-Deutschsland.\" En abril de 2003, da cooperaci\u00f3n entre a fundaci\u00f3n e a revista \"Stern\" xurdiu o portal de Internet \"mu-gegen-rechte-gewalt.de\" (premio de medios alternativos en 2007) que ofrece ampla informaci\u00f3n sobre o extremismo de dereitas \nDesde 2005, a fundaci\u00f3n apoia os concertos da campa\u00f1a \" Laut gegen Nazis\" e publicou un audiolibro sobre iso. Despois de que en 2011 se co\u00f1ecese a serie de asasinatos do grupo terrorista de extrema dereita National Socialist Underground (NSU), a fundaci\u00f3n organizou en decembro un concerto \"Rock gegen Rechts\" en Jena xunto con Udo Lindenberg, Peter Maffay e outros m\u00fasicos.\nA fundaci\u00f3n tam\u00e9n publica estat\u00edsticas, que son constantemente comprobadas e actualizadas, sobre as v\u00edtimas por violencia de extrema dereita no sitio \"Mut gegen rechte Gewalt\".\nX\u00e9nero.\n\"O x\u00e9nero e o extremismo de dereita\" son unha das principais \u00e1reas de atenci\u00f3n da fundaci\u00f3n. O departamento hom\u00f3nimo (\"Gender und Rechtsextremismus)\" estuda o papel crecente das mulleres en contextos neonazis e desenvolve estratexias de apoio para educadores que traballan con nenos e pais influenciados por ideolox\u00edas neonazis. O obxectivo tam\u00e9n incl\u00fae a educaci\u00f3n cidad\u00e1.\nProxectos rexionais.\nO proxecto \"Non hai lugar para os neonazis\" formouse en 2009. Tenta dar a co\u00f1ecer os problemas dos partidos de ultradereita nos parlamentos estatais e nos consellos de distrito para crear redes sociais, axudar aos proxectos cidad\u00e1ns locais, educar sobre a propaganda da extrema dereita e mobilizarse contra as marchas e eventos neonazis. En 2008, a fundaci\u00f3n traballou por primeira vez coa \"Brandenburg Action Alliance\" no distrito de Barnim, en 2009 en Turinxia e en 2010/2011 en Mecklemburgo-Antepomerania.\nO proxecto \"Region in Aktion\" promove o compromiso da xente e a cooperaci\u00f3n entre a administraci\u00f3n e a sociedade civil, especialmente en Brandeburgo e Antepomerania.\n\"Lola f\u00fcr Lulu\" \u00e9 un proxecto a longo prazo da fundaci\u00f3n no distrito de Ludwigslust (Mecklemburgo-Pomerania Occidental). Pret\u00e9ndese sensibilizar \u00e1s mulleres e nenas que viven al\u00ed sobre o extremismo de dereitas e os modelos a seguir, capacitarlles para opo\u00f1erse a eles e activar unha cultura democr\u00e1tica equitativa de x\u00e9nero. Isto incl\u00fae obradoiros, asesoramento e apoio a proxectos locais.\nDe 2001 a 2006, puxo en marcha o proxecto CIVITAS, aprobado pola C\u00e1mara de Representantes de Berl\u00edn, centrado na loita contra o extremismo de dereitas nos novos estados federais. En 2002, a fundaci\u00f3n fixo posible que a \"Rede para a Cultura Democr\u00e1tica\" (NDK) en Saxonia comprase unha vivenda que abriu en 2006 convertida en centro democr\u00e1tico contra as tendencias extremistas. Nese mesmo ano, organizou unha xira con m\u00fasicos afro-alem\u00e1ns dos Brothers Keepers por lugares dominados por extremistas da dereita para falar do racismo coti\u00e1n e da violencia da dereita nas escolas. En 2003, a fundaci\u00f3n apoiou e establecemento da fundaci\u00f3n comunitaria Barnim-Uckermark en Brandeburgo.\nDende 2015, Stephan J. Kramer, membro do consello da fundaci\u00f3n AAS, dirixe a Oficina para a Protecci\u00f3n da Constituci\u00f3n en Th\u00fcringen. A s\u00faa nomeaci\u00f3n, destinada a reforzar o control democr\u00e1tico da axencia, foi criticada por varias organizaci\u00f3ns que a viron como unha colaboraci\u00f3n coa AAS, algo que a fundaci\u00f3n negou. Ademais, en 2016, a AAS recibiu a responsabilidade de liderar un novo instituto de investigaci\u00f3n sobre democracia e sociedade civil, a pesar das cr\u00edticas de partidos de ultradereita como a AfD e preocupaci\u00f3ns de que poida substitu\u00edr a Oficina para a Protecci\u00f3n da Constituci\u00f3n. O director subli\u00f1ou que o traballo \u00e9 emp\u00edrico, que ningu\u00e9n ser\u00e1 observado e que se investigar\u00e1 o ultradereitismo, a misantrop\u00eda, o extremismo isl\u00e1mico, a homofobia e o sexismo.\nInternet.\nDe 2006 a 2010, a fundaci\u00f3n publicou sitios en cooperaci\u00f3n coa Axencia Federal de Educaci\u00f3n C\u00edvica. Dende 2009, a fundaci\u00f3n AAS xunto co semanario \"Die Zeit\" opera o portal \"Belltower.News\" en 2017, que serve como unha base de datos sobre actividades neonazis e ofrece consello para tratar co ultradereitismo. Ademais, a fundaci\u00f3n lanzou varias iniciativas como a \"Semana de Acci\u00f3n Redes Sociais contra os Nazis\" e o proxecto educativo no-nazi.net en 2011, destinados a combater a propagaci\u00f3n do discurso de odio. En 2012 fundou o portal \"Fussball-gegen-Nazis.de\" para combater varias formas de discriminaci\u00f3n no f\u00fatbol.\nProtecci\u00f3n e apoio a v\u00edtimas.\nO \"Opferfonds Cura\" foi creado a ra\u00edz da \"Aktion Cura\", iniciada en 1993 tras o atentado mortal de M\u00f6lln, Schleswig-Holstein, para recadar fondos para as v\u00edtimas de violencia de extrema dereita. En 2004, a fundaci\u00f3n asumiu a s\u00faa xesti\u00f3n. O fondo documenta m\u00e1is v\u00edtimas de violencia de dereitas que o goberno federal, inclu\u00edndo non s\u00f3 estranxeiros, sen\u00f3n tam\u00e9n persoas con discapacidades, sen teito e socialmente marxinadas.\nEn 2015, a fundaci\u00f3n lanzou \"Schutzschild\", unha iniciativa para protexer a refuxiados en rexi\u00f3ns rurais do leste de Alema\u00f1a de acoso e violencia. O obxectivo \u00e9 fortalecer as organizaci\u00f3ns de refuxiados e promover a s\u00faa integraci\u00f3n na sociedade civil. Xunto con \"Pro Asyl,\" est\u00e1 a crear unha cr\u00f3nica anual de incidentes contra refuxiados en Alema\u00f1a.\nFeminismo.\nDende febreiro de 2023, AAS xestiona o proxecto \"Meldestelle Antifeminismus\" para recoller casos de ataques e incidentes antifeministas. O proxecto, financiado con 133.000 euros polo Ministerio Federal de Familia, permite que as persoas informen sobre discriminaci\u00f3n de x\u00e9nero e ataques f\u00edsicos. O Ministerio indicou que o portal advirte contra a divulgaci\u00f3n de datos persoais, minimizando as\u00ed o risco de abuso. \nJudith Rahner e a exministra Kristina Schr\u00f6der, que criticou o portal, debateron sobre a linguaxe non sexista en medios p\u00fablicos. Rahner sinalou que estaban investigando os cr\u00edticos desta pr\u00e1ctica, argumentando que poden ter axendas ocultas. Matthias Heine criticou esta postura como conspiratoria.\nAtaques e denuncias contra a fundaci\u00f3n.\nEn 2016, o Ministerio de Xustiza convidou \u00e1 AAS a un grupo de traballo que prestou apoio asesor a \"Initiative f\u00fcr Zivilcourage online\". Desde ent\u00f3n, ultradereitistas atacaron cada vez m\u00e1is \u00e1 fundaci\u00f3n e a alg\u00fans dos seus empregados con difamaci\u00f3n, discursos de odio, ameazas e chamadas \u00e1 violencia. Os puntos com\u00fans de ataque son o traballo anterior da fundadora da fundaci\u00f3n Anetta Kahane como IM (traballador informal) na Stasi, as s\u00faas orixes xud\u00edas e un folleto da fundaci\u00f3n sobre a loita contra as publicaci\u00f3ns de odio contra os refuxiados. Segundo Kahane, os ataques continuaron aumentando como resultado deste folleto.\nA web racista \"Anonymous.Kollektiv\" pediu un ataque DoS no sitio web da fundaci\u00f3n. A revista de extrema dereita \"Compact\" difundiu afirmaci\u00f3ns falsas difamatorias. Caricaturas antisemitas representando a Kahane circularon por redes sociais. En abril de 2016, \"Identitarians\" bloquearon fechadura da oficina da AAS en Berl\u00edn e difamaron a empregados como \"esp\u00edas dun estado de vixilancia\". \nRedes de dereitas difundiron imaxes do equipo da AAS para localizar e ameazar os seus membros. Acusaron \u00e1 fundaci\u00f3n de exercer censura por encargo do Ministerio de Xustiza, algo que a fundaci\u00f3n nega, afirmando que s\u00f3 ofrece asesoramento e non ten poder para eliminar contido en li\u00f1a. A fundaci\u00f3n tomou medidas legais contra difamaci\u00f3ns e inxurias. Un tribunal prohibiu \u00e1 revista \"Compact\" facer afirmaci\u00f3ns falsas sobre Kahane.\nVarios xornalistas e blogueiros dereitistas amplificaron a afirmaci\u00f3n de que a fundaci\u00f3n exerce censura, inclu\u00edndo figuras como Roland Tichy e Rainer Meyer (\"FAZ\"). Achim Winter, que previamente compartira comentarios antimusulm\u00e1ns en Twitter, aludiu \u00e1 relaci\u00f3n de Kahane coa polic\u00eda da RDA. Andreas Zick, da AAS pediu a retirada do contido de Winter; ZDF distanciouse da opini\u00f3n pero rexeitou eliminar a publicaci\u00f3n. Rainer Meyer acusou \u00e1 AFF de clasificar a CDU na Nova Dereita no sitio da fundaci\u00f3n, \"Neue-rechte-net.\" A fundaci\u00f3n deixou claro que s\u00f3 se mencionara a antiga afiliaci\u00f3n ao partido de persoas da \"Nouvelle Droite\" como Martin Hohmann. O sitio foi posteriormente desconectado. Peter Tauber (CDU) pediu \u00e1 fundaci\u00f3n que non mencione a CDU en \"Neue-rechte-Net\". Representantes da Junge Union e outros pol\u00edticos, inclu\u00edndo membros do CDU de Leipzig, e do AfD, pediron que se retirasen todos os subsidios estatais \u00e1 fundaci\u00f3n, acus\u00e1ndoa de ser unha \"plataforma para radicais de esquerda\". Alg\u00fans tam\u00e9n instaron a revisar a s\u00faa relaci\u00f3n coa fundaci\u00f3n debido ao pasado da l\u00edder Kahane na RDA. Malia estas solicitudes, o Ministerio do Interior (BMI) non viu motivo para retirar o seu financiamento debido ao seu status reco\u00f1ecido como organizaci\u00f3n sen fins de lucro.\nSamuel Salzborn, un cient\u00edfico social, describiu os ataques contra a AAS como unha campa\u00f1a coordinada de forma non oficial, criticando especialmente a R. Meyer por dar credibilidade a rumores da ultradereita.\nNa investigaci\u00f3n de terrorismo contra soldados da \"Bundeswehr\" en 2017, atopouse unha lista de nomes e informaci\u00f3n detallada sobre a AAS na casa do oficial Franco A., o que levou a sospeitas de que esas persoas e lugares eran obxectivos para ataques. A acusaci\u00f3n formal contra el por preparar un acto de violencia que pon en perigo o Estado foi aprobada en novembro de 2019.En setembro de 2018, a fundaci\u00f3n publicou un folleto cofinanciado polo Ministerio de Familia sobre como as garder\u00edas estatais deb\u00edan manexar casos en que os pais mostran actitudes racistas. A publicaci\u00f3n foi criticada por blogs, medios e pol\u00edticos de dereita, que aseguraron que alentaba a espiar aos pais e controlar as s\u00faas opini\u00f3ns. Estas cr\u00edticas foron rexeitadas pola fundaci\u00f3n e outros analistas. Os autores do folleto recibiron numerosas mensaxes de odio e ameazas con relevancia penal ap\u00f3s a s\u00faa publicaci\u00f3n.\nFeira do libro de Frankfurt.\nNa Feira do Libro de Frankfurt de 2017, a AAS foi colocada ao lado do editor neodereitista Antaios, que usou o seu \"stand\" para promover figuras extremistas. A fundaci\u00f3n rexeitou un debate solicitado por Antaios, afirmando que os dereitos humanos, a liberdade de relixi\u00f3n e de expresi\u00f3n non son negociablese e criticou a organizaci\u00f3n por non estar preparada para lidar co extremismo de dereita, xa que \"a feira non debe ser un lugar para racistas e axitadores\".\nPublicaci\u00f3ns da AAS.\nA Fundaci\u00f3n edita d\u00edpticos, folletos, an\u00e1lises, monograf\u00edas e antolox\u00edas."}
{"id": "603000", "revid": "1888", "url": "https://gl.wikipedia.org/wiki?curid=603000", "title": "Jos\u00e9 Meleiro Fern\u00e1ndez", "text": "Jos\u00e9 Meleiro Fern\u00e1ndez, nado en Celanova o 13 de marzo de 1891 e finado o 2 de xullo de 1976, foi un farmac\u00e9utico e pol\u00edtico galego.\nTraxectoria.\nFarmac\u00e9utico de Celanova. Coa ditadura de Primo de Rivera foi nomeado alcalde de Celanova en 1926. O 19 de marzo de 1927 recibiu unha homenaxe popular en Celanova. Cesou en 1930. Nas elecci\u00f3ns municipais do 12 de abril de 1931 foi elixido concelleiro, sendo o candidato m\u00e1is votado.\nVida persoal.\nCasou con Carmen Reza Ulloa."}
{"id": "603002", "revid": "1131", "url": "https://gl.wikipedia.org/wiki?curid=603002", "title": "Festa do carneiro \u00f3 espeto", "text": ""}
{"id": "603003", "revid": "1131", "url": "https://gl.wikipedia.org/wiki?curid=603003", "title": "Festa do Choco", "text": ""}
{"id": "603005", "revid": "127505", "url": "https://gl.wikipedia.org/wiki?curid=603005", "title": "Batalla do r\u00edo Burbia", "text": "A batalla do r\u00edo Burbia foi unha batalla librada no ano 791 entre as tropas cristi\u00e1s comandadas polo rei Vermudo I, e as tropas do Emirato de C\u00f3rdoba, dirixidas por Yusuf ibn Bujt. A batalla ocorreu no contexto das razzias de Hixam I contra os rebeldes cristi\u00e1ns do norte da pen\u00ednsula Ib\u00e9rica. A batalla tivo lugar preto do r\u00edo Burbia, na zona de Vilafranca do Bierzo. A batalla resultou nunha vitoria para o Emirato de C\u00f3rdoba.\nA batalla.\nO emir, no seu intento de conquistar o reino, organizou dous ex\u00e9rcitos. O primeiro ex\u00e9rcito encargouse de conquistar Galicia, e o segundo de conquistar as terras vascas occidentais. Cando Hixam I regresaba ao territorio cordob\u00e9s co bot\u00edn das s\u00faas conquistas, o ex\u00e9rcito cristi\u00e1n atacou. O ex\u00e9rcito cordob\u00e9s, baixo o liderado competente do xeneral Yusuf ibn Bujt, foi capaz de repeler con \u00e9xito o ataque e converter a emboscada nunha vitoria.\nConsecuencias.\nA retirada do ex\u00e9rcito cristi\u00e1n provocou a abdicaci\u00f3n do rei Vermudo en favor de Afonso II, fillo do rei Froila I. Vermudo retirouse ao estilo de vida clerical, morrendo no ano 797. Ser\u00eda lembrado como un rei xeneroso, magn\u00e1nimo e ilustre."}
{"id": "603006", "revid": "1131", "url": "https://gl.wikipedia.org/wiki?curid=603006", "title": "Festa da casta\u00f1a e do cogomelo", "text": ""}
{"id": "603008", "revid": "1131", "url": "https://gl.wikipedia.org/wiki?curid=603008", "title": "Fernando Ramallo", "text": "Fernando Ramallo Fern\u00e1ndez, m\u00e1is co\u00f1ecido como Fernando Ramallo, nado en Vigo en 1965, \u00e9 un profesor universitario e investigador galego.\nTraxectoria.\n\u00c9 catedr\u00e1tico de Ling\u00fc\u00edstica Xeral na Universidade de Vigo, Departamento de Traduci\u00f3n e Ling\u00fc\u00edstica. Foi membro do Comit\u00e9 de Expertos da Carta Europea para as Linguas Rexionais ou Minoritarias do Consello de Europa (2013-2019) e director da \u00c1rea de Normalizaci\u00f3n Ling\u00fc\u00edstica da Universidade de Vigo (2018-2022). Dedica a s\u00faa investigaci\u00f3n \u00e1 comprender as relaci\u00f3ns lingua-pol\u00edtica-sociedade, tomando como eixo os procesos de (des)minoraci\u00f3n ling\u00fc\u00edstica e as s\u00faas consecuencias. Doutor en Traduci\u00f3n e Interpretaci\u00f3n pola Universidade de Vigo coa tese \"Actos de fala, comunicaci\u00f3n e mediaci\u00f3n\". \"An\u00e1lise pragm\u00e1tica e socioling\u00fc\u00edstica dos procesos electorais na prensa galega (1977-1996)\" (2004, Universidade de Vigo).\nAcad\u00e9mico correspondente da Real Academia Galega (2012).\nTen colaborado en \"Grial\", \"A Trabe de Ouro\" e revistas internacionais de ling\u00fc\u00edstica."}
{"id": "603010", "revid": "59564", "url": "https://gl.wikipedia.org/wiki?curid=603010", "title": "Fernando Ramallo Fern\u00e1ndez", "text": ""}
{"id": "603011", "revid": "5863", "url": "https://gl.wikipedia.org/wiki?curid=603011", "title": "Avelina Valladares de poes\u00eda", "text": ""}
{"id": "603012", "revid": "1888", "url": "https://gl.wikipedia.org/wiki?curid=603012", "title": "Emilio Rodr\u00edguez Fern\u00e1ndez", "text": "Emilio Rodr\u00edguez Fern\u00e1ndez, nado en Celanova cara a 1885 e finado no mesmo concello o 1 de outubro de 1931, foi un m\u00e9dico e pol\u00edtico galego.\nTraxectoria.\nEstudou medicina na Universidade de Santiago de Compostela, rematando en 1913. M\u00e9dico da beneficencia municipal de Celanova. Coa ditadura de Primo de Rivera foi nomeado alcalde de Celanova en 1924. Presentou a dimisi\u00f3n en novembro de 1924 por incompatibilidade co delegado gobernativo do partido de Celanova. Cesou como alcalde en 1926. Finou en Celanova o 1 de outubro de 1931 con 46 anos."}
{"id": "603013", "revid": "1505", "url": "https://gl.wikipedia.org/wiki?curid=603013", "title": "Lista das bolboretas de Galicia", "text": "A seguinte \u00e9 unha lista das bolboretas que se atopan en Galicia, un total de 144. Est\u00e1 baseada principalmente nos datos recollidos pola Sociedade Galega de Historia Natural."}
{"id": "603014", "revid": "5863", "url": "https://gl.wikipedia.org/wiki?curid=603014", "title": "Jos\u00e9 Carlos Castro P\u00e9rez", "text": ""}
{"id": "603015", "revid": "1131", "url": "https://gl.wikipedia.org/wiki?curid=603015", "title": "Batalla de Anceo", "text": "A batalla de Anceo foi un enfrontamento no ano 825 entre as forzas cristi\u00e1s do rei Afonso II fronte as tropas musulm\u00e1s dirixidas por Abderram\u00e1n II. O suceso tivo lugar na beira do r\u00edo Oitav\u00e9n, antigamente denominado \"Anceo, Arceo\" ou \"Arceu\", pertencente hoxe ao concello de Ponte Caldelas.\nA batalla.\nA batalla forma parte dunha serie de batallas (batalla de Pedrafita e batalla de Naharon) relacionadas coa razzia enviada por Abderram\u00e1n II a Galicia comandada por Al-Abdas e Malik al Qais\u00ed co obxectivo de frear o avance cara ao sur de Afonso II. Esta terceira ofensiva, lanzada por Abderram\u00e1n II tivo expedici\u00f3ns nos anos 823, 825 e 826.\nOs invasores, xa en retirada, agoch\u00e1ronse na serra do Su\u00eddo. Pola noite, os cristi\u00e1ns comezaron unha serie de ataques de desgaste, enviaron bois cos cornos en chamas para sementar o p\u00e1nico e a fatiga no campamento de Malik. Ao amencer as tropas cristi\u00e1s atacaron destru\u00edndo toda defensa musulm\u00e1, moi poucos lograron escapar.\nConsecuencias.\nA pesar de que Afonso II consegueu a vitoria nas batallas, Abderram\u00e1n II tam\u00e9n conseguiu o seu obxectivo mantendo a Afonso II no norte. Despois desta batalla os musulm\u00e1ns non volveron atacar ata pasados m\u00e1is de trece anos."}
{"id": "603016", "revid": "25871", "url": "https://gl.wikipedia.org/wiki?curid=603016", "title": "Avezzano Calcio", "text": "Avezzano Calcio \u00e9 un club de f\u00fatbol italiano da cidade de Avezzano, nos Abruzos. O club foi refundado en 2009 e actualmente compite na Serie D."}
{"id": "603017", "revid": "59564", "url": "https://gl.wikipedia.org/wiki?curid=603017", "title": "Carmen Villar Alonso", "text": "Carmen Villar Alonso, nada en Z\u00fcrich en 1974, \u00e9 unha escritora e xornalista galega.\nTraxectoria.\nEstudou Xornalismo na USC.e graduouse en Fotograf\u00eda Art\u00edstica. Ten traballado de redactora no Faro de Vigo e asina a columna \u00abQue din as rumorosas?\u00bb. \nComo debuxante, participou en \"Entrecruzar\", do Proxecto-Edici\u00f3n do CGAC. Desenvolve un proxecto fotopo\u00e9tico en redes sociais como Carmen de Milmanda. Escribe teatro, contos e poes\u00eda en fanzines e revistas como \"Dorna\" e \"Palavra Comum\"."}
{"id": "603018", "revid": "1888", "url": "https://gl.wikipedia.org/wiki?curid=603018", "title": "Lino Velo Casti\u00f1eiras", "text": "Lino Velo Casti\u00f1eiras, finado en Celanova en outubro de 1926, foi un comerciante e pol\u00edtico galego.\nTraxectoria.\nIndustrial de Celanova, montou unha f\u00e1brica de casulas. Foi elixido alcalde de Celanova en 1890, e deputado provincial (1890). Finou en Celanova a principios de outubro de 1926.\nVida persoal.\nCasou con Encarnaci\u00f3n Rodr\u00edguez Esperanza, que finou en outubro de 1907. Volveu casar en Celanova con Manuela Mosquera Alvarado en 1909, e foi pai de Xos\u00e9 Velo. Foi t\u00edo de Casimiro Velo."}
{"id": "603019", "revid": "89787", "url": "https://gl.wikipedia.org/wiki?curid=603019", "title": "Clorito de sodio", "text": "O clorito de sodio (NaClO2) \u00e9 un composto qu\u00edmico usado na fabricaci\u00f3n de papel e como desinfectante. En condici\u00f3ns \u00e1cidas orixina \u00e1cido cloroso e di\u00f3xido de cloro. \u00c9 o compo\u00f1ente do pseudomedicamento MMS, prohibido en Espa\u00f1a pola AEMPS.\nUso.\nA principal aplicaci\u00f3n do clorito de sodio \u00e9 a xeraci\u00f3n de di\u00f3xido de cloro como lixivia para branquear e tratar t\u00e9xtiles, polpa de celulosa e papel. Tam\u00e9n se usou para a desinfecci\u00f3n de estaci\u00f3ns de tratamento de augas municipais despois da s\u00faa conversi\u00f3n en di\u00f3xido de cloro. Unha vantaxe desta aplicaci\u00f3n, comparada co uso m\u00e1is com\u00fan do cloro, \u00e9 que non se producen trihalometanos (como o cloroformo) a partir de contaminantes org\u00e1nicos. \nO clorito de sodio, NaClO2, \u00e1s veces en combinaci\u00f3n con cloruro de cinc, tam\u00e9n ten aplicaci\u00f3ns como compo\u00f1ente en lavados terap\u00e9uticos, limpeza bucal, pastas de dentes e xeles, sprays bucais, como conservante de colirios oculares, e en soluci\u00f3ns de limpeza de lentes de contacto.\nTam\u00e9n se usa para hixienizar condutos de aire e sistemas HVAC/R (calefacci\u00f3n, ventilaci\u00f3n, aire acondicionado e refrixeraci\u00f3n) e recintos onde se gardan animais (paredes, chans e outras superficies).\nReactivo qu\u00edmico.\nEn s\u00edntese org\u00e1nica, o clorito de sodio \u00fasase frecuentemente como reactivo na oxidaci\u00f3n de Pinnick para a oxidaci\u00f3n de aldehidos a \u00e1cidos carbox\u00edlicos. A reacci\u00f3n real\u00edzase xeralmente en soluci\u00f3n tamponada de fosfato monos\u00f3dico en presenza dun captador de cloro (normalmente 2-metil-2-buteno).\nEn 2005, o cloruro de sodio foi utilizado como axente oxidante para converter alquil furanos nos correspondentes \u00e1cidos 4-oxo-2-alquenoicos nunha s\u00edntese simple nun s\u00f3 recipiente.\nClorito de sodio acidificado.\nMesturar unha soluci\u00f3n de clorito de sodio cunha soluci\u00f3n de \u00e1cido d\u00e9bil de grao alimentario (xeralmente de \u00e1cido c\u00edtrico), ambos os dous estables, produce clorito de sodio acidificado de curta vida, que ten potentes propiedades descontaminantes. Despois de mesturar o principal ingrediente activo, prod\u00facese \u00e1cido cloroso en equilibrio con ani\u00f3n clorito. A proporci\u00f3n var\u00eda co pH, temperatura e outros factores, e vai desde aproximadamente o 5 ao 35% de \u00e1cido cloroso cun 65\u201395% de clorito; soluci\u00f3ns m\u00e1is \u00e1cidas dan lugar a unha maior proporci\u00f3n de \u00e1cido cloroso. O \u00e1cido cloroso descomponse a di\u00f3xido de cloro, que, \u00e1 s\u00faa vez, descomponse en ani\u00f3n clorito e finalmente ani\u00f3n cloruro. O clorito de sodio acidificado util\u00edzase en hixienizaci\u00f3n de superficies duras que est\u00e1n en contacto con alimentos e para o lavado de diversos alimentos como carne vermella, carne de aves, mariscos, frutas e vexetais. Como os compostos de oxo-cloro son inestables cando se preparan axeitadamente, non deber\u00edan quedar residuos medibles nos alimentos se estes son tratados correctamente. O clorito de sodio acidificado tam\u00e9n se usa como soluci\u00f3n para o lavado das ubres para o control da mastite en gando vac\u00fan produtor de leite.\nSeguridade.\nO cloruro de sodio, igual que moitos axentes oxidantes, deber\u00eda ser protexido da contaminaci\u00f3n accidental por materiais org\u00e1nicos para evitar a formaci\u00f3n dunha mestura explosiva. O composto qu\u00edmico \u00e9 estable en forma pura e non explota cun impacto de percusi\u00f3n, a non ser que estean presentes contaminantes org\u00e1nicos, tales como un martelo cheo de graxa que golpea o composto nunha engra. Tam\u00e9n fai ignici\u00f3n doadamente se se combina cun axente redutor como azucre en po, xofre ou f\u00f3sforo vermello.\nToxicidade.\nO clorito de sodio \u00e9 un forte oxidante e, por tanto, pode causar s\u00edntomas cl\u00ednicos similares aos do clorato de sodio, como son: metahemoglobinemia, hem\u00f3lise, insuficiencia renal. Unha dose de 10-15\u00a0gramos de clorato de sodio pode ser letal. A metahemoglobinemia demostrouse en ratas e gatos, e estudos recentes da Axencia Europea do Medicamento confirmaron que a sintomatolox\u00eda cl\u00ednica \u00e9 moi similar \u00e1 causada polo clorato de sodio en ratas, ratos, coellos e monos \"Chlorocebus\".\nS\u00f3 se co\u00f1ece un caso humano na literatura m\u00e9dica de envelenamento por clorito. Parece confirmar que a toxicidade \u00e9 igual \u00e1 do clorato de sodio. Facendo unha analox\u00eda co clorato de sodio, pode esperarse que mesmo pequenas cantidades de s\u00f3 1\u00a0gramo causen n\u00e1useas, v\u00f3mitos e mesmo unha hem\u00f3lise que pode ser mortal en persoas deficientes en glicosa-6-fosfato deshidroxenase.\nA EPA estableceu un nivel de contaminaci\u00f3n m\u00e1ximo de 1 miligramo de clorito por litro (1\u00a0mg/L) na auga potable.\nO pseudomedicamento MMS (do ingl\u00e9s \"Miracle Mineral Supplement\" ou \"Solution\") \u00e9 unha mestura de clorito de sodio e \u00e1cido c\u00edtrico, que se promoveu como un produto milagro que o cura todo, e est\u00e1 prohibido pola Axencia Espa\u00f1ola de Medicamentos e Produtos Sanitarios (AEMPS). As persoas que o venderon foron condenadas, multadas ou disciplinadas de diversas maneiras polas xurisdici\u00f3ns de moitos pa\u00edses. Axencias gobernamentais de vaios pa\u00edses, como a FDA fixeron m\u00faltiples advertencias contra o consumo do MMS.\nFabricaci\u00f3n.\nO \u00e1cido libre \u00e1cido cloroso, HClO2, s\u00f3 \u00e9 estble a baixas concentraci\u00f3ns. Como non pode ser concentrado, non \u00e9 un produto comercial. Por\u00e9n, o seu correspondente sal de sodio, o cloruro de sodio, NaClO2, \u00e9 estable e bastante barato como para estar dispo\u00f1ible comercialmente. Os sales correspondentes de metais pesados (Ag+, Hg+, Tl+, Pb2+ e tam\u00e9n de Cu2+ e NH4+) descomp\u00f3\u00f1ense explosivamente con calor e choques.\nO clorito de sodio deriva indirectamente do clorato de sodio, NaClO3. Primeiro, o clorato de sodio red\u00facese a di\u00f3xido de cloro, normalmente nunha soluci\u00f3n \u00e1cida forte usando axentes redutores como o sulfito de sodio, di\u00f3xido de xofre ou \u00e1cido clorh\u00eddrico. Este intermediario \u00e9 despois absorbido nunha soluci\u00f3n acuosa de hidr\u00f3xido de sodio, na que outro axente redutor o converte en clorito de sodio. Incluso o per\u00f3xido de hidr\u00f3xeno pode utilizarse como axente redutor, dando lugar a gas ox\u00edxeno como o seu subproduto en vez doutros sales inorg\u00e1nicos ou materiais que poder\u00edan contaminar o produto desexado."}
{"id": "603020", "revid": "27155", "url": "https://gl.wikipedia.org/wiki?curid=603020", "title": "Clorito s\u00f3dico", "text": ""}
{"id": "603021", "revid": "59564", "url": "https://gl.wikipedia.org/wiki?curid=603021", "title": "Ram\u00f3n Romero Nogueira", "text": "Ram\u00f3n Romero Nogueira, nado en Cambados en 1992, \u00e9 un escritor e libreiro galego.\nTraxectoria.\nEstudou Xornalismo na USC. Formouse Locuci\u00f3n e Dobraxe na Escola Luisa Ezquerra (Madrid). Traballou de libreiro en Madrid e despois en Santiago de Compostela.\n\u00c9 locutor aut\u00f3nomo para publicidade, v\u00eddeos corporativos, cu\u00f1as radiof\u00f3nicas etc. En 2021 iniciou o proxecto de audiolibros en li\u00f1a \"L\u00e9ocho. Audiolibros en galego\", con Silvia Fern\u00e1ndez Chaves."}
{"id": "603024", "revid": "27155", "url": "https://gl.wikipedia.org/wiki?curid=603024", "title": "Axencia Espa\u00f1ola de Medicamentos e Produtos Sanitarios", "text": ""}
{"id": "603026", "revid": "5863", "url": "https://gl.wikipedia.org/wiki?curid=603026", "title": "Paula Herrero", "text": ""}
{"id": "603028", "revid": "5863", "url": "https://gl.wikipedia.org/wiki?curid=603028", "title": "Paula Herrero Presa", "text": ""}
{"id": "603029", "revid": "127505", "url": "https://gl.wikipedia.org/wiki?curid=603029", "title": "Grande amore", "text": "Grande amore p\u00f3dese referir:\n__HOMONIMOS__"}
{"id": "603031", "revid": "85894", "url": "https://gl.wikipedia.org/wiki?curid=603031", "title": "La Nucia", "text": "La Nucia \u00e9 un municipio do Pa\u00eds Valenciano situado na provincia de Alacant, na comarca da Marina Baixa, ao norte de Benidorm. Conta con 18.624 habitantes (INE 2022).\nXeograf\u00eda.\nLa Nucia at\u00f3pase nun val de \u00e1rbores froiteiras entre Polop, Benidorm e Callosa d'en Sarri\u00e0 a 3\u00a0km da costa de Altea. O casco urbano situase nun promontorio con vistas ao mar Mediterr\u00e1neo, 51\u00a0km ao norte de Alacant e 8\u00a0km ao norte de Benidorm.\nDesde Alacant acc\u00e9dese \u00e1 localidade pola AP-7 ou a N-332, collendo despois a CV-70 \u00e1 altura de Benidorm.\nBarrios e pedan\u00edas.\nNo termo municipal de La Nucia at\u00f3panse tam\u00e9n os seguintes n\u00facleos de poboaci\u00f3n:\nMunicipios lim\u00edtrofes.\nLa Nucia limita cos municipios de Altea, Callosa d'en Sarri\u00e0, Benidorm, Polop e l'Alf\u00e0s del Pi."}
{"id": "603032", "revid": "5863", "url": "https://gl.wikipedia.org/wiki?curid=603032", "title": "Mayor Fern\u00e1ndez Pita", "text": ""}
{"id": "603033", "revid": "5863", "url": "https://gl.wikipedia.org/wiki?curid=603033", "title": "Mayor Fern\u00e1ndez da Camara Pita", "text": ""}
{"id": "603034", "revid": "1888", "url": "https://gl.wikipedia.org/wiki?curid=603034", "title": "Jos\u00e9 Fern\u00e1ndez Feij\u00f3o", "text": "Jos\u00e9 Fern\u00e1ndez Feij\u00f3o, finado en Celanova en abril de 1915, foi un pol\u00edtico galego.\nTraxectoria.\nFoi alcalde de Celanova entre 1907 e 1911. Finou en Celanova en abri de 1915."}
{"id": "603037", "revid": "27155", "url": "https://gl.wikipedia.org/wiki?curid=603037", "title": "Di\u00f3xido de cloro", "text": "O di\u00f3xido de cloro \u00e9 un composto qu\u00edmico coa f\u00f3rmula ClO2 que existe en forma de gas verdoso amarelado por riba dos 11\u00a0\u00b0C, ou como l\u00edquido marr\u00f3n avermellado entre os 11\u00a0\u00b0C e \u221259\u00a0\u00b0C, e como cristais s\u00f3lidos de cor laranxa intensa por debaixo dos \u221259\u00a0\u00b0C. Normalmente man\u00e9xase como soluci\u00f3n acuosa. Util\u00edzase comunmente como lixivia. Desenvolvementos m\u00e1is recentes ampliaron as s\u00faas aplicaci\u00f3ns no procesamento de alimentos e como desinfectante.\nO produto milagre pseudomedicinal MMS (\"Miracle Mineral Supplement\", Suplemento Mineral Milagroso), que est\u00e1 prohibido en Espa\u00f1a, cont\u00e9n clorito de sodio e cando se prepara de acordo coas instruci\u00f3ns que se dan, produce di\u00f3xido de cloro.\nEstrutura e enlaces.\nA mol\u00e9cula de ClO2 ten un n\u00famero impar de electr\u00f3ns de valencia, e, por tanto, \u00e9 un radical paramagn\u00e9tico. \u00c9 un exemplo pouco com\u00fan \"dunha mol\u00e9cula con electr\u00f3ns impares que \u00e9 estable cara \u00e1 dimerizaci\u00f3n\" (o \u00f3xido n\u00edtrico \u00e9 outro exemplo).\nEn 1933 Lawrence O. Brockway, un estudante graduado de Linus Pauling, propuxo unha estrutura que cont\u00e9n un enlace de tres electr\u00f3ns e dous enlaces simples. Por\u00e9n, Pauling na s\u00faa obra \"Qu\u00edmica xeral\" mostra un dobre enlace nun ox\u00edxeno e un enlace simple e un enlace de tres electr\u00f3ns no outro. A estrutura de enlaces de valencia representar\u00edase como un h\u00edbrido en resonancia ilustrado por Pauling. O enlace de tres electr\u00f3ns represena un enlace que \u00e9 \"m\u00e1is d\u00e9bil\" que o enlace dobre. Na teor\u00eda dos orbitais moleculares esta idea \u00e9 com\u00fan se o terceiro electr\u00f3n est\u00e1 situado nun orbital antienlace. Traballos posteriores confirmaron que o orbital molecular ocupado m\u00e1is alto \u00e9, en efecto, un orbital antienlace non completamente cheo.\nA estrutura cristalina do ClO2 \u00e9 ortorr\u00f3mbica, e mostra unha simetr\u00eda do grupo espacial Pbca.\nSolubilidade.\nO di\u00f3xido de cloro ten propiedades moi diferentes do cloro elemental. Unha das cualidades m\u00e1is importantes do di\u00f3xido de cloro \u00e9 a s\u00faa alta solubilidade, especialmente en auga fr\u00eda. O di\u00f3xido de cloro non reacciona coa auga; permanece como gas en soluci\u00f3n. O di\u00f3xido de cloro \u00e9 aproximadamente 10 veces m\u00e1is soluble en auga que o cloro elemental, pero a s\u00faa solubilidade \u00e9 moi dependente da temperatura.\nPreparaci\u00f3n.\nO di\u00f3xido de cloro preparouno por primeira vez en 1811 Humphry Davy.\n\u00c9 un composto que se pode descompo\u00f1er violentamente cando se separaron de substancias dilu\u00eddas. Como resultado, adoitan preferirse os m\u00e9todos de preparaci\u00f3n que implican producir disoluci\u00f3ns de di\u00f3xido de cloro sen pasar por un estadio de fase gasosa.\nOxidaci\u00f3n do clorito.\nNo laboratorio pode prepararse o ClO2 por oxidaci\u00f3n do clorito de sodio con cloro:\nTradicionalmente, o di\u00f3xido de cloro para aplicaci\u00f3ns de desinfecci\u00f3n fac\u00edase a partir de clorito de sodio ou polo m\u00e9todo do clorito de sodio\u2013hipoclorito:\nou polo m\u00e9todo do clorito de sodio\u2013\u00e1cido hidrocl\u00f3rico:\nou polo m\u00e9todo do clorito\u2013\u00e1cido sulf\u00farico:\nOs tres m\u00e9todos poden poden producir di\u00f3xido de cloro cun alto rendemento na conversi\u00f3n do clorito. A diferenza doutros procesos, o m\u00e9todo do clorito\u2013\u00e1cido sulf\u00farico est\u00e1 completamente libre de cloro, a\u00ednda que necesita un 25% m\u00e1is de clorito para producir unha cantidade equivalente de di\u00f3xido de cloro. Alternativamente, pode utilizarse o per\u00f3xido de hidr\u00f3xeno eficientemente en aplicaci\u00f3ns a pequena escala.\nEn xeral, a adici\u00f3n de \u00e1cido sulf\u00farico ou calquera \u00e1cido forte a sales de clorato produce di\u00f3xido de cloro.\nReduci\u00f3n do clorato.\nNo laboratorio, o di\u00f3xido de cloro pode tam\u00e9n prepararse por reacci\u00f3n do clorato pot\u00e1sico con \u00e1cido ox\u00e1lico:\nou cos \u00e1cidos ox\u00e1lico e sulf\u00farico:\nUn 95% do di\u00f3xido de cloro producido no mundo hoxe faise por reduci\u00f3n do clorato de sodio para o seu uso no branqueamento da polpa de madeira para a produci\u00f3n de papel. Prod\u00facese con alta eficiencia nunha forte soluci\u00f3n \u00e1cida cun axente redutor axeitado como o metanol, per\u00f3xido de hidr\u00f3xeno, \u00e1cido clorh\u00eddrico ou di\u00f3xido de xofre. As tecnolox\u00edas modernas para a s\u00faa produci\u00f3n est\u00e1n baseadas no metanol ou o per\u00f3xido de hidr\u00f3xeno, xa que esas qu\u00edmicas permiten unha mellor econom\u00eda e non coproducir cloro elemental. A reacci\u00f3n global pode escribirse as\u00ed:\nComo exemplo t\u00edpico, a reacci\u00f3n do clorato de sodio con \u00e1cido hidrocl\u00f3rico nun s\u00f3 reactor crese que procede pola seguinte v\u00eda:\no cal d\u00e1 a seguinte reacci\u00f3n global: \nA ruta de produci\u00f3n comercialmente m\u00e1is importante usa metanol como axente redutor e \u00e1cido sulf\u00farico para proporcionar a acidez. D\u00faas vantaxes de non usar os procesos baseados no cloruro son que non hai formaci\u00f3n de cloro elemental e que un subproduto \u00e9 o sulfto de sodio, un composto qu\u00edmico valioso para o mu\u00ed\u00f1o de polpa. Estes procesos baseados no metanol proporcionan unha alta eficiencia e poden realizarse de maneira moi segura.\nA variante do proceso que usa clorato de sodio, per\u00f3xido de hidr\u00f3xeno e \u00e1cido sulf\u00farico foise usando cada vez m\u00e1is desde 1999 para o tratamento da auga e outras aplicaci\u00f3ns de desinfecci\u00f3n a pequena escala, xa que produce un produto libre de cloro elemental con alta eficiencia, dun 95%.\nOutros procesos.\nPode producirse di\u00f3xido de cloro moi puro por electr\u00f3lise da soluci\u00f3n de clorito:\nO di\u00f3xido de cloro gasoso de alta pureza (7,7% en aire ou nitr\u00f3xeno) pode producirse polo m\u00e9todo gas\u2013s\u00f3lido, que fai reaccionar gas de di\u00f3xido de cloro dilu\u00eddo con clorito de sodio s\u00f3lido:\nPropiedades de manipulaci\u00f3n.\nA presi\u00f3ns parciais por riba de (ou concentraci\u00f3ns de fase de gas maiores do 10% do volume en aire a presi\u00f3n e temperatura normais) de ClO2 pode descompo\u00f1erse explosivamente en cloro e ox\u00edxeno. A descomposici\u00f3n pode iniciarse pola luz, puntos quentes, reacci\u00f3n qu\u00edmica ou choque de presi\u00f3n. As\u00ed, o di\u00f3xido de cloro nunca se manipula como gas puro, sen\u00f3n case sempre como soluci\u00f3n acuosa en concentraci\u00f3ns entre 0,5 e 10\u00a0gramos por litro. A s\u00faa solubilidade increm\u00e9ntase a temperturas m\u00e1is baixas, as\u00ed qie \u00e9 com\u00fan usar auga fr\u00eda (5\u00a0\u00b0C) cando se almacena en concentraci\u00f3ns por riba de 3\u00a0gramos por litro. En moitos pa\u00edses, como os Estados Unidos, o di\u00f3xido de cloro non pode ser transportado a calquera concentraci\u00f3n e case sempre se produce in situ. Nalg\u00fans pa\u00edses, as soluci\u00f3ns de di\u00f3xido de cloro en concentraci\u00f3ns por debaixo de 3\u00a0gramos por litro poden ser transportadas por terra, pero son relativamente inestables e deteri\u00f3ranse rapidamente.\nUsos.\nO di\u00f3xido de cloro util\u00edzase para o branqueamento da polpa de madeira e para a desinfecci\u00f3n da auga potable municipal (o que se chama cloraci\u00f3n da auga), tratamento da auga en aplicaci\u00f3ns de aceite e gas, desinfecci\u00f3ns na industria alimentaria, control biol\u00f3xico en torres de refrixeraci\u00f3n, e branqueamento de t\u00e9xtiles. Como desinfectante \u00e9 efectivo mesmo a concentraci\u00f3ns baixas debido \u00e1s s\u00faas especiais propiedades.\nBranqueamento.\nO di\u00f3xido de cloro util\u00edzase \u00e1s veces para o branqueamento da polpa de madeira en combinaci\u00f3n co cloro, pero util\u00edzase s\u00f3 en secuencias de branquemento libres de cloro elemental (ECF). Util\u00edzase a un pH moderadamente \u00e1cido (3,5 a 6). O uso de di\u00f3xido de cloro minimiza a cantidade de compostos organoclorados producidos. O uso do di\u00f3xido de cloro (tecnolox\u00eda libre de cloro) \u00e9 actualmente o m\u00e9todo m\u00e1is importante de branqueamento en todo o mundo. Aproximadamente o 95% de toda a polpa kraft branqueada faise usando di\u00f3xido de cloro en secuencias de branqueamento libres de cloro.\nO di\u00f3xido de cloro utilizouse tam\u00e9n para branquear fari\u00f1a.\nTratamento de augas.\nO di\u00f3xido de cloro utilizouse para potabilizar auga por primeira vez na e planta de Niagara Falls, Nova York fen 1944 para destru\u00edr os \"compostos fen\u00f3licos que producen sabor e olor\". Foi introducido como desinfectante a longa escala en 1956, cando en Bruxelas, B\u00e9lxica, cambiaron o uso do cloro polo do di\u00f3xido de cloro. \u00c9 de uso com\u00fan no tratamento da auga como preoxidante antes da cloraci\u00f3n da auga potable para destru\u00edr as impurezas da auga natural que doutro modo producir\u00eda trihalometanos despois da exposici\u00f3n ao cloro libre. Os trihalometanos son sunprodutos da desinfecci\u00f3n sospeitosos de ser cancer\u00edxenos asociados coa cloraci\u00f3n de compostos org\u00e1nicos que aparecen naturalmente na auga natural. O di\u00f3xido de cloro tam\u00e9n produce un 70% menos de halometanos en presenza de materia org\u00e1nica natural comparado co producido cando se usa cloro ou lixivia.\nO di\u00f3xido de cloro \u00e9 tam\u00e9n superior ao cloro cando se funciona por riba do pH 7, en presenza de amon\u00edaco e aminas, e para o control de biofilmes nos sistemas de distribuci\u00f3n de auga. O di\u00f3xido de cloro util\u00edzase en moitas aplicaci\u00f3ns de tratamento de auga industrial como biocida, inclu\u00edndo torres de refrixeraci\u00f3n, auga procesada e procesamento de alimentos.\nO di\u00f3xido de cloro \u00e9 menos corrosivo que o cloro e mellor para o control da bacteria \"Legionella\".\n\u00c9 superior a alg\u00fans outros m\u00e9todos secundarios de desinfecci\u00f3n da auga porque non o afecta negativamente o pH, non perde eficacia co tempo porque a bacteria non adquire resistencia a el), e non est\u00e1 afectado negtivamente polo silicio e os fosfatos, que son usados comunmente como inhibidores da corrosi\u00f3n pola auga potable.\n\u00c9 m\u00e1is efectivo como desinfectante que o cloro na maior\u00eda ds circunstancias contra axentes pat\u00f3xenos transportados pola auga, como os virus, bacterias e protozoos, inclu\u00edndo os quistes de \"Giardia\" e os ooquistes de \"Cryptosporidium\".\nO uso de di\u00f3xido de cloro no tratamento da auga causa a formaci\u00f3n do subproduto clorito, que a Organizaci\u00f3n Mundial da Sa\u00fade aconsella estea limitado a un m\u00e1ximo de 1 parte por mill\u00f3n na auga potable, que \u00e9 o l\u00edmite que hai en pa\u00edses como EUA.\nOutros usos de desinfecci\u00f3n.\nO di\u00f3xido de cloro pode utilizarse como tratamento fumigante para \"hixienizar\" froitas como os arandos, framboesas e amorodos que desenvolven mofos e l\u00e9vedos.\nO di\u00f3xido de cloro pode utilizarse para desinfectar carne de aves asperx\u00e9ndoa ou mergull\u00e1ndoa despois do sacrificio do animal.\nO di\u00f3xido de cloro pode utilizarse para a desinfecci\u00f3n de endoscopios. Tam\u00e9n est\u00e1 dispo\u00f1ible nun tr\u00edo consistente nunha previa pre-limpeza con surfactante e un exaugado posterior con auga desionizada e unha baixa concentraci\u00f3n de antioxidante.\nPode usarse para o control do mexill\u00f3n cebra e mexill\u00f3n quagga en tomas de auga.\nO di\u00f3xido de cloro \u00e9 efectivo para a erradicaci\u00f3n de chinches.\nPara a purificaci\u00f3n da auga en campings, as tabletas de desinfecci\u00f3n que conte\u00f1en di\u00f3xido de cloro son m\u00e1is efectivas contra pat\u00f3xenos que as que usan lixivia dom\u00e9stica, pero adoitan ser m\u00e1is caras.\nO di\u00f3xido de cloro ten moitas aplicaci\u00f3ns como un oxidante e desinfectante, para a desinfecci\u00f3n do aire, edificios contra bacterias, mofos e en casos de desinfecci\u00f3ns en emerxencias e desastres.\nDurante a pandemia de COVID-19 nos Estados Unidos a EPA sacou unha lista de desinfectantes ambientais para superficies contra o coronavirus SARS-CoV-2, alg\u00fans baseados no clorito de sodio que se activa xerando di\u00f3xido de cloro, e outros que conte\u00f1en hipoclorito de sodio, que te\u00f1en diferentes modos de acci\u00f3n qu\u00edmica.\nUtil\u00edzase tam\u00e9n como oxidante para destru\u00edr fenois en correntes de auga residual e para o control de olores nos limpadores de aire de plantas de produtos animais. Tam\u00e9n se usa como desodorizante para coches e barcos, en paquetes xeradores de di\u00f3xido de cloro que son activados pola auga e deixados no barco ou coche toda a noite.\nSeguridade en auga e suplementos.\nPerigos potenciais do di\u00f3xido de cloro son o envelenamento e o risco de ignici\u00f3n espont\u00e1nea ou explosi\u00f3n en contacto con materiais inflamables.\nO di\u00f3xido de cloro \u00e9 t\u00f3xico e son necesarios l\u00edmites na exposici\u00f3n humana para asegurarse dun uso seguro. A EPA establecu un nivel m\u00e1ximo de 0,8\u00a0mg/L de di\u00f3xido de cloro en auga potable. Estableceuse un l\u00edmite de exposici\u00f3n permisible en 8 horas de 0,1\u00a0ppm no aire (0,3 mg/m3) para as persoas que traballan con di\u00f3xido de cloro.\nPseudomedicina (MMS).\nO di\u00f3xido de cloro foi comercializado de forma fraudulenta e ilegal como unha cura inxerible dunha ampla variedade de enfermidades, inclu\u00edndo o autismo e o coronavirus. Os nenos que recibiron enemas de di\u00f3xido de cloro como suposta cura do autismo sufriron trastornos que puxeron en risco a s\u00faa vida. A FDA afirmou que a inxesti\u00f3n ou outros usos internos do di\u00f3xido de cloro, que non sexan o uso como enxaugue a concentraci\u00f3n dilu\u00edda, non te\u00f1en beneficios para a sa\u00fade de ning\u00fan tipo e non se deber\u00edan utilizar internamente por ningunha raz\u00f3n.\nO 30 de xullo e o 1 de outubro de 2010 a FDA advertiu contra o uso do produto milagre pseudomedicinal MMS (\"Miracle Mineral Supplement\", Suplemento Mineral Milagroso), que cont\u00e9n clorito de sodio e que cando se prepara de acordo coas instruci\u00f3ns que se dan produce di\u00f3xido de cloro. O MMS foi comercializado como tratamento para unha gran variedade de condici\u00f3ns, inclu\u00edndo o VIH/SIDA, cancro, autismo, acne e, m\u00e1is recentemente, a COVID-19. A FDA recibiu moitas queixas de persoas que informaron de reacci\u00f3ns que puxeron en risco a s\u00faa vida, e houbo casos de mortes. A FDA advertiu aos consumidores que o MMS pode causar serios problemas de sa\u00fade e que debido ao seu uso se rexistraron numerosos casos de n\u00e1useas, diarrea, graves v\u00f3mitos e baixadas de presi\u00f3n arterial porencialmente mortais causados por deshidrataci\u00f3n. Esta advertencia foi repetida en 2019 e 2020, afirmando que a inxesti\u00f3n de MMS \u00e9 tan perigosa como inxerir lixivia e urxindo aos consumidores a non utilizalo nin darllo aos seus fillos por ningunha raz\u00f3n, xa que non hai probas cient\u00edficas que mostren que o di\u00f3xido de cloro te\u00f1a ningunha propiedade medicamente beneficiosa. En Espa\u00f1a o MMS est\u00e1 prohibido pola Axencia Espa\u00f1ola de Medicamentos e Produtos Sanitarios (AEMPS)."}
{"id": "603038", "revid": "1888", "url": "https://gl.wikipedia.org/wiki?curid=603038", "title": "Juan Casais de la Rosa", "text": "Juan Casais de la Rosa, finado en Celanova o 13 de setembro de 1924, foi un comerciante e pol\u00edtico galego.\nTraxectoria.\nDono dun comercio de tecidos e chocolates na r\u00faa Pardo Baz\u00e1n de Celanova. Representande de Sen\u00e9n Canido Pardo en Celanova, foi nomeado alcalde de Celanova a finais de 1911. Tomou posesi\u00f3n a principios de 1912. Volveu ser nomeado alcalde de Celanova a finais de decembro de 1913. Finou en Celanova o 13 de setembro de 1924."}
{"id": "603039", "revid": "1888", "url": "https://gl.wikipedia.org/wiki?curid=603039", "title": "C\u00e9sar \u00c1lvarez Enr\u00edquez", "text": "C\u00e9sar \u00c1lvarez Enr\u00edquez, finado en Celanova en maio de 1916, foi un pol\u00edtico galego.\nTraxectoria.\nFoi alcalde de Celanova e deputado provincial polo partido de Celanova (1883). Foi nomeado administrador da subalterna da Compa\u00f1\u00eda Arrendataria de Tabacos en Celanova en 1897. Foi inspector local da Renda do Timbre do Estado de Celanova ata a s\u00faa renuncia en 1915. Finou en Celanova en maio de 1916."}
{"id": "603043", "revid": "98629", "url": "https://gl.wikipedia.org/wiki?curid=603043", "title": "Orlan (traxe espacial)", "text": "Orlan \u00e9 o nome dunha familia de traxes espaciais sovi\u00e9ticos e rusos dese\u00f1ados por NPP Zvezda para actividades extravehiculares. Foi usado por primeira vez na estaci\u00f3n Saliut 6 e seguiron us\u00e1ndose na estaci\u00f3n Mir e na Estaci\u00f3n Espacial Internacional. Os traxes Orlan derivan do traxe Kretchet, que ter\u00eda que terse usado na exploraci\u00f3n lunar tripulada polos sovi\u00e9ticos. Est\u00e1 formado por extremidades flexibles unidas a un torso r\u00edxido co casco integrado. Acc\u00e9dese ao traxe por unha tapa na parte posterior, que se pecha selando o traxe. A parte exterior da tapa cont\u00e9n o soporte de equipo vital do traxe, mentres que os controis est\u00e1n na parte frotanl, no peito.\nA versi\u00f3n orixinal, o Orlan-D, usado na Saliut 6, ti\u00f1a unha autonom\u00eda de tres horas. A versi\u00f3n DM soporta ata nove horas de excursi\u00f3n extravehicular. A presi\u00f3n interna do traxe \u00e9 de 0,40 atmosferas, requirindo s\u00f3 un tempo de 30 minutos de prerrespiraci\u00f3n para poder usalo."}
{"id": "603044", "revid": "4817", "url": "https://gl.wikipedia.org/wiki?curid=603044", "title": "Orlan", "text": ""}
{"id": "603045", "revid": "96271", "url": "https://gl.wikipedia.org/wiki?curid=603045", "title": "Gobernos da Segunda Rep\u00fablica Espa\u00f1ola no exilio", "text": "Os gobernos da Segunda Rep\u00fablica Espa\u00f1ola no exilio foron os gobernos que se formaron f\u00f3ra de Espa\u00f1a. Tentaron manter a lexitimidade da Segunda Rep\u00fablica Espa\u00f1ola tras a derrota do bando republicano na Guerra Civil Espa\u00f1ola (1936-1939).\nPresidentes no exilio (1939-1977).\nO 21 de xu\u00f1o de 1977 as instituci\u00f3ns da Segunda Rep\u00fablica Espa\u00f1ola no exilio autodisolv\u00e9ronse ao reco\u00f1eceren a lexitimidade das Cortes Xerais xurdidas tras as elecci\u00f3ns do 15 de xu\u00f1o de 1977."}
{"id": "603046", "revid": "25871", "url": "https://gl.wikipedia.org/wiki?curid=603046", "title": "Tribunal Supremo de Pensilvania", "text": "O Tribunal Supremo de Pensilvania (en ingl\u00e9s, \"Supreme Court of Pennsylvania\") \u00e9 a m\u00e1is alta instancia xudicial do estado de Pensilvania, nos Estados Unidos. Integrado por sete maxistrados, as decisi\u00f3ns das s\u00faas sentenzas s\u00f3 poden ser recorridas ante o Tribunal Supremo dos Estados Unidos. O Tribunal Supremo ten sedes en Harrisburg, capital estatal, Filadelfia e Pittsburg. \u00c9 considerado como o tribunal de apelaci\u00f3ns m\u00e1is antigo dos Estados Unidos, remont\u00e1ndose a s\u00faa historia a 1684 cando foi fundado como Tribunal Provincial, trocando o seu nome polo actual en 1722.\nAtribuci\u00f3ns.\nAs s\u00faas facultades ve\u00f1en determinadas polo artigo cinco da Constituci\u00f3n de Pensilvania, vixente dende 1968. Nel cr\u00e9ase o Sistema Xudicial Unificado de Pensilvania, que integra a todos os xulgados do estado e sit\u00faa \u00e1 cabeza deles ao Tribunal Supremo, confer\u00edndolle o \"supremo poder xudicial\". Deste xeito: \nAs\u00ed mesmo, as s\u00faas decisi\u00f3ns poden ser apeladas no Tribunal Supremo dos Estados Unidos. \nMembros.\nOs maxistrados do Tribunal Supremo son escollidos para un mandato de 10 anos, aquel que leve m\u00e1is tempo en exercicio ser\u00e1 o presidente (en ingl\u00e9s, \"chief xustice\"). Entre 1874 e 1968, os membros do Supremo ti\u00f1an os mandatos m\u00e1is amplos de todos os cargos p\u00fablicos dos Estados Unidos, 21 anos.Os membros son seleccionados mediante a s\u00faa concorrencia electoral: cada ano impar cel\u00e9branse elecci\u00f3ns e os candidatos ao posto son presentados polos partidos pol\u00edticos, sendo escollido aquel que consiga maior n\u00famero de votos da cidadan\u00eda. Unha vez escollidos, os xu\u00edces p\u00f3dense presentar \u00e1 reelecci\u00f3n sen necesidade de ter o apoio dun partido. Nese caso o elector debe responder \"si\" ou \"non\" \u00e1 s\u00faa continuidade na papeleta, no caso de que o escrutinio sexa negativo, o gobernador debe nomear provisoriamente a un maxistrado ata que se escolla a un novo nunhas elecci\u00f3ns convocadas para tal fin. Con todo, aos 75 anos d\u00e9bense retirar obrigatoriamente. \nOs maxistrados do Tribunal Supremo poden ser cesados por decisi\u00f3n da Asemblea Xeral de Pensilvania. Se a C\u00e1mara de Representantes observa procederes inadecuados por parte dun xu\u00edz pode iniciar un proceso de destituci\u00f3n (\"impeachment\") para que o Senado estatal cos seus votos cese ou non ao acusado."}
{"id": "603047", "revid": "4817", "url": "https://gl.wikipedia.org/wiki?curid=603047", "title": "Stephen Oswald", "text": ""}
{"id": "603048", "revid": "23204", "url": "https://gl.wikipedia.org/wiki?curid=603048", "title": "Darby O'Gill and the Little People", "text": "Darby O'Gill and the Little People \u00e9 unha pel\u00edcula de aventuras fant\u00e1stica estadounidense de 1959 producida por Walt Disney Productions, adaptada das historias de \"Darby O'Gill\" de Herminie Templeton Kavanagh. Dirixida por Robert Stevenson e escrita por Lawrence Edward Watkin, a pel\u00edcula est\u00e1 protagonizada por Albert Sharpe como O'Gill xunto a Janet Munro, Sean Connery e Jimmy O'Dea.\nO fime non foi traducido ao galego, nin emitido na TVG. En portugu\u00e9s tivo d\u00faas versi\u00f3ns (\"br\" A Lenda dos An\u00f5es M\u00e1gicos; \"pt\" O Senhor da Terra) e en castel\u00e1n foi dobrado como Darby O'Gill y el rey de los duendes.\nArgumento.\nDarby O'Gill \u00e9 o coidador da quinta de Lord Fitzpatrick en Rathcullen, unha pequena vila irlandesa (ficticia). Darby tenta capturar unha tribo de leprechauns, especialmente o seu rei, Brian Connors. Cando Fitzpatrick o substit\u00fae por Michael McBride, un mozo de Dubl\u00edn, Darby implora que non llo digan a s\u00faa filla Katie.\nDarby \u00e9 capturado polos leprechauns e levado \u00e1 s\u00faa monta\u00f1a, Knocknasheega. Logra escapar e capturar a Brian, quen lle concede tres desexos. Darby quere usar estes desexos con intelixencia para non perder os beneficios.\nPony Sugrue, o rufi\u00e1n da vila, tenta arrebatarlle o traballo a Michael e conquistar a Katie. Cando ela descobre a verdade sobre a xubilaci\u00f3n do seu pai, enf\u00e1dase e vai detr\u00e1s dun cabalo fuxido (en realidade un pooka). Lastimosamente, cae doente e unha banshee aparece para levar a s\u00faa alma.\nDesesperado, Darby usa o seu terceiro desexo para substitu\u00edr a Katie na morte. Brian anula todos os desexos ao enganar a Darby para que faga un cuarto desexo. Finalmente, Katie recup\u00e9rase, Michael humilla a Pony e ambos se namoran coa aprobaci\u00f3n de Darby.\nProduci\u00f3n.\nWalt Disney concibiu a pel\u00edcula durante unha viaxe a Irlanda coa Irish Folclore Commission en 1947. Ao ano seguinte, Disney anunciou que far\u00eda unha pel\u00edcula titulada \"Three Wishes\", baseada nun gui\u00f3n de Watkin sobre un irland\u00e9s que loitaba contra un trasno leprechaun, que implicar\u00eda tanto acci\u00f3n en directo como animaci\u00f3n. Por\u00e9n, o gui\u00f3n nunca foi producido. Disney realizou unha segunda viaxe a Irlanda en 1956 e anunciou un novo filme ese outubro, \"Os tres desexos de Darby O'Gill\", baseado no libro de 1903 de Kavanagh\", Darby O'Gill and the Good People\", mantendo a Watkin como escritor. Disney estudou folclore ga\u00e9lico durante tres meses na Biblioteca de Dubl\u00edn e recibiu a contribuci\u00f3n de \"Seancha\u00ed\" mentres desenvolveu a pel\u00edcula. Durante o casting en Londres en febreiro de 1958, o t\u00edtulo da pel\u00edcula converteuse en \"Darby O'Gill and the Little People\".\nBarry Fitzgerald foi a primeira opci\u00f3n de Disney para interpretar tanto a Darby como a Brian. Sharpe e O'Dea foron elixidos para os papeis principais despois de que Disney vise a O'Dea nunha \"pantomima\". Munro foi elixida despois de que Disney a asinou por un contrato de cinco anos, mentres que Connery foi prestado da 20th Century Fox, onde estaba ent\u00f3n baixo contrato. A rodaxe comezou no \"backlot\" de Disney en maio de 1958, a\u00ednda que alg\u00fans traballos de localizaci\u00f3n realiz\u00e1ronse no rancho Albertson, no val de San Fernando.\nMunro e Connery cantan a d\u00fao \"Pretty Irish Girl\", aparentemente dobrando a voz de Brendan O'Dowda e Ruby Murray, que foi lanzado no Reino Unido como sinxelo en 1959. Unha mostra de Connery cantando a canci\u00f3n en solitario inclu\u00eduse na compilaci\u00f3n de 1992 \"The Music of Disney: A Legacy of Song\".\nDell Comics produciu unha adaptaci\u00f3n da pel\u00edcula en banda dese\u00f1ada, en agosto de 1959.\nRecepci\u00f3n.\nEscribindo para \"The New York Times\", AH Weiler eloxiou o elenco, pero describiu a Connery como \"simplemente alto, escuro e guapo\", e cualificou a pel\u00edcula de \"unha mestura abrumadoramente encantadora de historias, fantas\u00eda e romance en ga\u00e9lico est\u00e1ndar\". \"Variety\" cualificou a pel\u00edcula de \"\"fantas\u00eda ga\u00e9lica apaixonante\" cunha \"produci\u00f3n meticulosamente minuciosa\"\" e \"unha xoia\" dunha actuaci\u00f3n de Sharpe, a\u00ednda que Connery foi chamado \"artificial\" e \"o elo m\u00e1is d\u00e9bil na direcci\u00f3n doutro xeito distinguida de Robert Stevenson\". Charles Stinson do \"Los Angeles Times\" escribiu: \"Sendo un produto de Disney, \u00e9 un traballo tecnicamente tan perfecto como se pode ter; o Technicolor, o traballo da c\u00e1mara, os efectos especiais, a m\u00fasica irlandesa e todo son un rico fest\u00edn para todos os ollos e o\u00eddos\". \"The Monthly Film Bulletin\" cualificou os efectos especiais de \"executados brillantemente\", pero afirmou que \"\"todos os intentos de encanto irland\u00e9s parecen bastante sint\u00e9ticos, sendo unha notable excepci\u00f3n a interpretaci\u00f3n de Jimmy O'Dea, que fai do rei Brian o duende m\u00e1is simp\u00e1tico e seductor que a\u00ednda non apareceu na pantalla\".\"\nLeonard Maltin eloxia a pel\u00edcula no seu libro \"The Disney Films\", cham\u00e1ndoa \"non s\u00f3 unha das mellores pel\u00edculas de Disney, sen\u00f3n que [tam\u00e9n] \u00e9, sen d\u00fabida, unha das mellores fantas\u00edas xamais rodadas\". Nun artigo posterior, inclu\u00eduna entre unha lista de pel\u00edculas de Disney menos co\u00f1ecidas.\nA pel\u00edcula ten unha valoraci\u00f3n do 100% en Rotten Tomatoes baseada en 15 cr\u00edticas, cunha nota media de 7 sobre 10.\nMunro ga\u00f1ou o Globo de Ouro de 1960 \u00e1 \"Nova Estrela do Ano\" pola s\u00faa actuaci\u00f3n na pel\u00edcula.\nRecadaci\u00f3n.\nSegundo \"Kinematograph Weekly\", a pel\u00edcula tivo un rendemento \"mellor que a media\" na recadaci\u00f3n brit\u00e1nica en 1959."}
{"id": "603049", "revid": "111586", "url": "https://gl.wikipedia.org/wiki?curid=603049", "title": "Janet Munro", "text": "Janet Munro, nada co nome Janet Neilson Horsburgh o 28 de setembro de 1934 e finada o 6 de decembro de 1972, foi unha actriz brit\u00e1nica, activa entre os anos 50 e os 70.\nTraxectoria.\nCarreira.\nJanet Munro protagonizou tres filmes de Disney, \"Darby O'Gill and the Little People\" (1959), \"Third Man on the Mountain\" (1959) e \"Swiss Family Robinson\" (1960), as\u00ed como \"The Horsemasters\" (1961), unha serie de televisi\u00f3n semanal da mesma compa\u00f1\u00eda. Participou noutros t\u00edtulos como \"The Trollenberg Terror\" (1958) e \"The Day the Earth Caught Fire\" (1961).\nVida persoal.\nFilla do comediante escoc\u00e9s Alex Munroy (Alexander Neilson Horsburgh) e da s\u00faa esposa, Phyllis Robertshaw, en Blackpool, Lancashire, en 1934.\nJanet estivo casada con Tony Wright de 1956 at\u00e9 1959. Casou con Ian Hendry en 1963, con quen tivo dous fillos, Sally e Corrie. Divorci\u00e1ronse en 1971.\nMorreu en 1972 dun infarto de miocardio no Hospital Whittington, ao norte de Londres, aos 38 anos.\nPremios.\nBAFTA\nGlobo de Ouro"}
{"id": "603050", "revid": "89787", "url": "https://gl.wikipedia.org/wiki?curid=603050", "title": "Ollph\u00e9ist", "text": "Ollph\u00e9ist \u00e9 un grupo de monstros mari\u00f1os, \u00e1s veces descritos con caracter\u00edsticas de drag\u00f3ns, cobras ou mesmo de insectos, referidos como monstro nas lendas e folclore ga\u00e9licos. Ch\u00e1manse 'Ollpiasta' no sur. A mi\u00fado descr\u00edbense como serpes, e son moi destrutivas. \u00c1s veces te\u00f1en poderes especiais, p. a virtude do voo ou da fala. Viven principalmente en lagos e, m\u00e1is raramente, en r\u00edos ou no oc\u00e9ano.\nDescrici\u00f3n.\nEstas criaturas son tan impo\u00f1entes e poderosas que poden espantar ou aterrar a xigantes e outras entidades temibles, e mesmo pos\u00faen un alento ou sopro tan forte que poden derrubar \u00e1rbores. Na aventura de Fearghus Mac L\u00e9igh, dise que o monstro de auga (ou 'mirdris') se expande e se encolle \"como o abdome dun ferreiro\".\nNunha versi\u00f3n tard\u00eda da historia de Loch Derg, o monstro (rebautizado como \"an Chaol\") non s\u00f3 \u00e9 capaz de facer desaparecer un lago enteiro, e pode voar alto no ceo, sen\u00f3n que tam\u00e9n pode proxectar unha gran cantidade de alg\u00fan material sa\u00edu da s\u00faa boca &lt;q&gt;como unha chuvia de neve, area e pedra&lt;/q&gt;. Nesta versi\u00f3n, Chaol ref\u00edrese como un \"verme\", un \"insecto\", un \"monstro\" e unha \"serpe celestial\".\nA \"onchoin\" \u00e1s veces descr\u00edbese como un \"verme\". Polo tanto, \u00e9 posible que a \u00fanica diferenza entre un t\u00edo e un monstro sexa a s\u00faa medida.\nLendas.\nHai moitas historias nas que Fionn mac Cumhaill ou outro heroe ou santo loitan contra un monstro, como en \"Selig Sl\u00e9ibhe Truim\" ('A caza da Monta\u00f1a Truim'), onde hai unha longa lista de lagos, r\u00edos e vales que son o resultado da persecuci\u00f3n destes monstros.\nSegundo D\u00e1ith\u00ed \u00d3 h\u00d3g\u00e1in, os \"fad\u00f3\" (antigos contos \u00e9picos), os \"ainsprideanna\" (esp\u00edritos), os \"pl\u00e1nna\" (plantas) e os \"p\u00e9isteanna\" (monstros serpentinos) eran similares en funci\u00f3n, no sentido de que era deber dos heroes derrotalos. El opinaba que a historia posterior de que San Patricio expulsou as serpes de Irlanda orixinouse a partir da historia de heroes que derrotaban a estes monstros.\nTextos b\u00e1sicos.\nEscolma:\nInfluencia.\nTanta era a superstici\u00f3n entre a xente antes das desmitificaci\u00f3ns que, cando se planeaba un sistema de auga para a cidade de Tipperary () no s\u00e9culo XIX que tomar\u00eda auga do Lago Alto, onde se dic\u00eda que habitaba un monstro, a xente se opuxo ao proxecto por medo de que o monstro entrase nas tubaxes."}
{"id": "603052", "revid": "23204", "url": "https://gl.wikipedia.org/wiki?curid=603052", "title": "Iphiclides podalirius", "text": "A Iphiclides podalirius \u00e9 unha especie de lepid\u00f3ptero ditrisio da familia Papilionidae amplamente distribu\u00edda pola rexi\u00f3n Pale\u00e1rtica. Polo seu tama\u00f1o e vistosidade \u00e9 unha das bolboretas m\u00e1is rechamantes e co\u00f1ecidas da fauna europea. \nDescrici\u00f3n.\nTr\u00e1tase dunha das bolboretas m\u00e1is grandes de Europa, podendo alcanzar as femias unha envergadura de entre 55 e 75\u00a0mm. Os machos son lixeiramente m\u00e1is pequenos. As \u00e1s te\u00f1en un fondo amarelo ou branco-amarelado sobre o que destacan rechamantes e decrecentes bandas negras lonxitudinais. As \u00e1s posteriores pos\u00faen, ademais, un gran ocelo azul parcialmente cercado de negro e de vermello e unha cola moi rechamante. Na s\u00faa \u00e1rea de distribuci\u00f3n, o \u00fanico papili\u00f3nido co que se poder\u00eda confundir \u00e9 o maca\u00f3n (\"Papilio machaon\"), do que difire claramente polo dese\u00f1o das manchas alares, a cor predominantemente clara da parte traseira das \u00e1s anteriores e a cola da \u00e1 posterior, moito m\u00e1is desenvolvida.\nNos seus \u00faltimos estadios de desenvolvemento, a eiruga \u00e9 de cor verde, cunha banda amarelada no dorso, da que saen cara aos costados unha serie de bandas oblicuas que portan rechamantes puntos vermellos. \u00c9 unha eiruga gordecha (non pasa de 4 cm de lonxitude), coa cabeza moi retra\u00edda, que difire moit\u00edsimo na s\u00faa forma das eirugas doutros papili\u00f3nidos. Como todas elas, con todo, pos\u00fae un osmeterio, \u00f3rgano defensivo que emite sustancias repelentes e que desprega cando se sente ameazada.\n\u00c1rea de distribuci\u00f3n.\nBolboreta amplamente distribu\u00edda polas zonas t\u00e9pedas de Eurasia, observ\u00e1ndose desde Europa Occidental at\u00e9 a pen\u00ednsula ar\u00e1biga, a India e China. En Europa, a s\u00faa \u00e1rea de distribuci\u00f3n alcanza, cara ao norte, os 54 graos de latitude. A s\u00faa presenza en Gran Breta\u00f1a e en Escandinavia tan s\u00f3 \u00e9 ocasional e consecuencia da chegada de migrantes. Converteuse nunha especie moi escasa en gran parte dos pa\u00edses de Europa central, probablemente debido aos importantes cambios sufridos nas pr\u00e1cticas agr\u00edcolas e a organizaci\u00f3n da paisaxe (onde desapareceron gran parte dos sebes de abru\u00f1eiros e de estripeiros). Est\u00e1 protexida pola lei nalg\u00fans pa\u00edses europeos.\nCiclo vital.\nComo ocorre con moitas especies de bolboretas, o n\u00famero de xeraci\u00f3ns que se observa depende da latitude e da altitude. En Europa central e en altitude, tan s\u00f3 se observa unha \u00fanica xeraci\u00f3n que voa de maio a xullo. M\u00e1is ao sur, pode haber entre d\u00faas e catro xeraci\u00f3ns, sendo o seu per\u00edodo de voo moito m\u00e1is amplo, de marzo a outubro na rexi\u00f3n mediterr\u00e1nea.\nPlantas nutricias.\nAs eirugas alim\u00e9ntanse de diferentes especies de ros\u00e1ceas arborescentes, entre as que destacan as dos x\u00e9neros \"Prunus\" (inclu\u00eddas as especies cultivadas), \"Pyrus\", \"Crataegus\", etc.\nVariaci\u00f3ns.\nNo norte de \u00c1frica e na pen\u00ednsula ib\u00e9rica, esta bolboreta difire da forma nominal por ter unha cor netamente m\u00e1is clara. Alg\u00fans autores consid\u00e9rano como un criterio suficiente para elevar esa forma ao rango de especie (\"Iphiclides feisthamelii\"). Non existen, con todo, claros indicios de que as\u00ed sexa e, ata que a xen\u00e9tica non o demostre claramente, \u00e9 preferible manter unha posici\u00f3n prudente respecto diso, xa que non se observa unha clara transici\u00f3n entre ambas as formas."}
{"id": "603053", "revid": "1505", "url": "https://gl.wikipedia.org/wiki?curid=603053", "title": "Parnassius apollo", "text": ""}
{"id": "603054", "revid": "23204", "url": "https://gl.wikipedia.org/wiki?curid=603054", "title": "Pieris rapae", "text": "A Pieris rapae \u00e9 unha especie de insecto lepid\u00f3ptero da familia Pieridae. Debe o seu nome com\u00fan \u00e1 atracci\u00f3n que as eirugas desta especie senten pola col.\nMide de 30 a 50 mm de envergadura. A larva alcanza 35 mm de lonxitude. \u00c9 moi parecida a \"Pieris brassicae\", a\u00ednda que de menor tama\u00f1o. Tam\u00e9n se diferencia destas porque carece dunha banda negra preto da punta do bordo das \u00e1s anteriores.\nDistribuci\u00f3n e h\u00e1bitat.\nEst\u00e1 moi estendida en toda Europa, norte de \u00c1frica e Asia. Tam\u00e9n foi introducida accidentalmente en Am\u00e9rica do Norte, Australia e Nova Zelandia, onde se converteu en praga en coles cultivadas e outros cultivos.\nO seu h\u00e1bitat \u00e9 moi diverso, a\u00ednda que prefire espazos abertos. At\u00f3palla preferentemente case en calquera lugar onde haxa cruc\u00edferas, e en menor medida caparid\u00e1ceas, tropeol\u00e1ceas, resed\u00e1ceas e quenopodi\u00e1ceas.\nSelecci\u00f3n de planta hospedeira.\nTodas as plantas hospedeiras co\u00f1ecidas te\u00f1en sustancias qu\u00edmicas chamadas glucosinolatos, que son o sinal que a femia necesita para a posta de ovos.\nPlantas hospedeiras:\nComo especie invasora.\n\u00c9 considerada unha praga nos lugares onde \u00e9 unha especie invasora que fai dano aos cultivos de coles e plantas relacionadas. En Norteam\u00e9rica as vespi\u00f1as parasitoides do x\u00e9nero \"Cotesia\", \"C. rubecula\" e \"C. glomerata\", foron introducidas desde Asia como controis biol\u00f3xicos para combater a \"P. rapae\"."}
{"id": "603055", "revid": "23204", "url": "https://gl.wikipedia.org/wiki?curid=603055", "title": "Pieris napi", "text": "Pieris napi \u00e9 unha bolboreta de tama\u00f1o mediano-pequeno (machos entre 4,5 e 5, e femias entre 4 e 5 cm de envergadura), de anverso branco con manchas negras e reverso con nervios verdosos, e con dimorfismo sexual. Pertence \u00e1 familia Pieridae e foi descrita por Carl von Linn\u00e9 en 1758.\nO seu ep\u00edteto xen\u00e9rico fai referencia a Pieria, lugar onde naceron as musas e Orfeo, da mitolox\u00eda grega. O espec\u00edfico fai referencia ao nabo ou colza (\"Brassica napus\").\n\u00c9 unha bolboreta com\u00fan e localmente abundante distribu\u00edda por \u00c1frica, Europa e Asia, que voa en zonas h\u00famidas con moitas flores, en marxes de bosques e bosques de ribeira. O seu estado de conservaci\u00f3n non reviste preocupaci\u00f3n e non se atopa inclu\u00edda na \"Lista vermella da UICN\" nin no \"Atlas e libro vermello dos invertebrados ameazados de Espa\u00f1a\".\nDescrici\u00f3n.\nO polimorfismo desta especie \u00e9 moi acusado: existen diferenzas entre as bolboretas da primeira xeraci\u00f3n, m\u00e1is intensamente coloreadas, e as das seguintes xeraci\u00f3ns. Tam\u00e9n existen diferenzas notables entre poboaci\u00f3ns de diferentes lugares e, mesmo, entre individuos da mesma poboaci\u00f3n.\nO anverso ou cara superior das \u00e1s \u00e9 branco con manchas negras. O reverso \u00e9 de cor branca e amarela lim\u00f3n intensa na primeira xeraci\u00f3n, e p\u00e1lida nas demais, con manchas agrisadas e nervaduras verdosas.\nO anverso das \u00e1s anteriores dos machos \u00e9 branco coa costa agrisada e unha mancha apical gris, \u00e1s veces interrompida por trazos negros de pequeno tama\u00f1o. A zona basal \u00e9 gris na s\u00faa parte proximal e branca na distal, as zonas discal, postdiscal e submarxinal son tam\u00e9n brancas coas veas resaltadas finamente en gris. Na zona postdiscal aparece unha mancha negruzca en E3. As \u00e1s posteriores son brancas cunha mancha postdiscal negra en E7.\nO reverso alar \u00e9 branco, amarelo e con trazos verdosos. As anteriores te\u00f1en a zona apical amarelada e as veas suavemente rotuladas de amarelo, menos na primeira xeraci\u00f3n que est\u00e1n grosamente marcadas de gris. En E3 aparece un punto negro. As posteriores son de ton amarelo p\u00e1lido con mancha agrisada en E7; na primeira xeraci\u00f3n estas \u00e1s son amarelo intenso coas veas marcadas por grosos trazos verdosos, sendo a mancha de E7 verdosa tam\u00e9n.\nAs \u00e1s das femias son similares, con manchas de maior extensi\u00f3n. O anverso das anteriores pos\u00fae unha zona basal m\u00e1is escura, cunha mancha negra e alargada en E1a e outras tres manchas postdiscais negras en E1b, E3 e E5 que se confunde coa mancha apical.\nComo no resto de especies da s\u00faa familia, os imagos te\u00f1en a cabeza pequena, con antenas en maza, e uns palpos ben desenvolvidos. O tres pares de patas son funcionais. As s\u00faas \u00e1s anteriores forman un \u00e1ngulo agudo na s\u00faa base, mentres que as posteriores, que te\u00f1en unha superficie alar maior, son redondeadas. Son caracter\u00edsticos dous nervios anais nas \u00e1s posteriores.\nAs eirugas son de cor verde amarelado, alargadas, de cabeza pequena, cil\u00edndricas, e sen espi\u00f1as. As cris\u00e1lidas, c\u00f3lganse polo crem\u00e1ster dos talos das plantas hospedadoras e f\u00edxanse cun c\u00edngulo de seda, adquirindo a tonalidade da planta na que est\u00e1n.\nP\u00f3dese confundir con outras especies do mesmo x\u00e9nero como \"P. brassicae, P. rapae, P. ergane\" ou \"P. mannii.\"\nCiclo biol\u00f3xico e alimentaci\u00f3n.\n\u00c9 unha especie trivoltina cunha primeira xeraci\u00f3n que voa a principios da primavera e que pos\u00fae coloraci\u00f3ns m\u00e1is intensas. A segunda xeraci\u00f3n aparece a principios do ver\u00e1n e a terceira a principios do outono.\nAs femias realizan a posta sobre follas e talos das plantas nutricias, deixando un ovo en cada p\u00e9 de planta at\u00e9 p\u00f3r uns 150. Aproximadamente 15 d\u00edas despois a eiruga eclosiona desenvolv\u00e9ndose durante algo m\u00e1is dun mes at\u00e9 converterse en cris\u00e1lide. A \u00faltima xeraci\u00f3n hiberna neste estado.\nAs s\u00faas plantas nutricias son as da familia das cruc\u00edferas, especialmente colza, col, \"Sisymbrium irio\", \"Sinapis arvensis\", \"Alliaria petiolata\" ou \"Cardamine pratensis\". Pero tam\u00e9n se pode alimentar de \"Thlaspi arvense\", \"Brassica campestris\", nabo, saramago, Armoracia rusticana, \"Cardamine amara\", etc.\nDistribuci\u00f3n e h\u00e1bitat.\nEspecie cosmopolita, o seu rango de distribuci\u00f3n abarca desde o norte de \u00c1frica, Europa, Rusia occidental e Asia Menor e Central, as\u00ed como os pa\u00edses da ba\u00eda de Bengala e o arquip\u00e9lago xapon\u00e9s. Falta nalgunhas illas mediterr\u00e1neas como Mallorca, Sarde\u00f1a ou Chipre.\nO seu h\u00e1bitat son zonas h\u00famidas con gran cantidade de flores, nos lindes dos bosques e en bosques de ribeira. Os adultos buscan especialmente zonas floridas realizando pequenas migraci\u00f3ns.\nSistem\u00e1tica.\nInicialmente descrita como \"Papilio napi\" por Linn\u00e9 en 1758, foi trasladada ao x\u00e9nero \"Pieris\" por Franz Paula von Schrank en 1801. Posteriormente, novas descrici\u00f3ns conduciron a sinonimias como \"Papilio napaeae\" Esper 1804, \"Pieris meridionalis\" Heyne 1895, \"Pieris flavescens\" Wagner 1903, \"Pieris dubiosa\" Rober 1907, \"Pieris canidiaformis\" Drenowsky 1910, \"Pieris adalwinda\" Fruhstorfer 1909, \"Pieris arctica\" Verity 1911 ou \"Artogeia napi\". \nSubespecies.\nAdalbert Seitz na s\u00faa obra \"Die Gross-Schmetterlinge der Erde\" (\"As maiores bolboretas do mundo\") de 1900, recoll\u00eda at\u00e9 19 variedades desta especie. Actualmente reco\u00f1\u00e9cense 13 subespecies:"}
{"id": "603056", "revid": "89787", "url": "https://gl.wikipedia.org/wiki?curid=603056", "title": "Werner For\u00dfmann", "text": "Werner Theodor Otto For\u00dfmann, m\u00e1is co\u00f1ecido como Werner For\u00dfmann ou Werner Forssmann, nado o 29 de agosto de 1904 en Berl\u00edn e finado o 1 xu\u00f1o de 1979 en Schopfheim, Baden-W\u00fcrttemberg, foi un m\u00e9dico alem\u00e1n, cirurxi\u00e1n, ur\u00f3logo e cardi\u00f3logo que inventou o cateterismo card\u00edaco. Cando publicou un artigo detallando como se autoexperimentou con esta t\u00e9cnica, o seu xefe e a comunidade m\u00e9dica repudi\u00e1rono, resultando no seu despedimento. For\u00dfmann permaneceu esquecido durante 27 anos at\u00e9 que, en 1956, foi reco\u00f1ecido polo mundo cient\u00edfico e galardoado co Premio Nobel de Fisiolox\u00eda ou Medicina.\nTraxectoria.\nFormaci\u00f3n.\nWerner For\u00dfmann era o fillo \u00fanico do avogado Julius Forssmann, de orixe finlandesa e da s\u00faa esposa Emmy, de solta Hindenberg, prusiana. Os seus pais valoraban unha boa educaci\u00f3n e graduouse no \"Archanische Gymnasium\" de Berl\u00edn-Tempelhof. O pai foi enviado como soldado na Primeira guerra mundial, e morreu en 1916 en Swistelniki, Galicia dos C\u00e1rpatos, cando Werner ti\u00f1a doce anos. For\u00dfmann creceu ent\u00f3n coa s\u00faa nai e a s\u00faa avoa Helene Hindenberg, e foi influenciado polo seu t\u00edo Walter Hindenberg, que dirix\u00eda un consultorio de m\u00e9dico rural.\nEn 1922 comezou a estudar medicina na Universidade Friedrich Wilhelm de Berl\u00edn, a actual Universidade Humboldt. Nese tempo, foi membro da \"Akademische Liedertafel Berlin\". \nCarreira.\nEn 1929 doutorouse en Medicina. A s\u00faa tese \"Sobre o efecto da alimentaci\u00f3n do f\u00edgado sobre o hemograma e o nivel de colesterol no soro de persoas sans\" baseouse no tratamento exitoso da anemia perniciosa mediante a administraci\u00f3n de vitamina B12 en forma de extractos de f\u00edgado. Despois de completar o seu doutoramento, For\u00dfmann traballou nunha cl\u00ednica xinecol\u00f3xica en Berl\u00edn-Spandau onde lle encomendaron principalmente enfermidades s\u00e9pticas, febre infantil, eliminaci\u00f3n de abortos espont\u00e1neos, e o tratamento con diatermia da inflamaci\u00f3n vaxinal cr\u00f3nica, que describiu como \"a actividade m\u00e1is aburrida\". Despois de s\u00f3 tres meses, comezou a traballar como m\u00e9dico asistente na Cl\u00ednica Auguste Victoria, o actual Hospital Werner For\u00dfmann, en Eberswalde. Al\u00ed traballou co cirurxi\u00e1n e director da cl\u00ednica Richard Schneider. Desde o primeiro momento, Schneider confioulle numerosos exames e operaci\u00f3ns e deulle unha formaci\u00f3n integral en cirurx\u00eda.\nCateterismo cardiaco.\nTam\u00e9n en 1929, realizou o primeiro cateterismo card\u00edaco en humanos, documentado por unha imaxe de raios X. Uns anos despois, demostrou que os medios de contraste poden usarse con seguridade no coraz\u00f3n humano. Especialmente nos anos posteriores \u00e1 Segunda guerra mundial, Andr\u00e9 Fr\u00e9d\u00e9ric Cournand e outros m\u00e9dicos asumiron o seu traballo; constit\u00faen a base do diagn\u00f3stico card\u00edaco moderno. \nFor\u00dfmann xa se ocupara de diagn\u00f3sticos card\u00edacos durante os seus tempos de estudante. Segundo as s\u00faas propias declaraci\u00f3ns, o seu autoexperimento baseouse no traballo de Claude Bernard, Auguste Chauveau e \u00c9tienne-Jules Marey sobre animais dom\u00e9sticos, especialmente cans e cabalos. \nBernard publicara unha xilograf\u00eda no libro de texto \"Le\u00e7ons de Physiologie Operatoire\". Mostrou o cateterismo dun can deitado de costas cun tubo introducido a trav\u00e9s dunha xugular externa aberta para poder medir a presi\u00f3n dentro do coraz\u00f3n. For\u00dfmann trasladou este m\u00e9todo de exame aos humanos, escollendo o brazo m\u00e1is accesible como acceso en lugar do pescozo. Investigou a posibilidade dun cateterismo nos cad\u00e1veres e, mediante unha autopsia, comprobou que pod\u00eda penetrar no coraz\u00f3n cun tubo desde o brazo.\nProcedemento.\nAlg\u00fans aspectos do procedemento son contraditorios segundo a s\u00faa autobiograf\u00eda e os escritos de 1929. Acced\u00eda pola vea cef\u00e1lica esquerda, unha gran vea sangu\u00ednea situada na parte exterior do brazo. Empuxou o cat\u00e9ter 65 cent\u00edmetros no ventr\u00edculo dereito e levouno pola vea do brazo superior \u00e1 vea subclavia e desde al\u00ed pola vea braquiocef\u00e1lica e a vea cava superior (vea cava superior) cara \u00e1 aur\u00edcula dereita. Documentou isto cunha radiograf\u00eda, para a que entrou na bodega de raios X da cl\u00ednica co cat\u00e9ter inserido e, coa axuda dunha enfermeira de raios X, tomou unha foto do tubo no ventr\u00edculo dereito. \nO 5 de novembro, a \"Klinische Wochenschrift\" publicou o seu artigo, por\u00e9n, como a s\u00faa conferencia da \"Sociedade Alem\u00e1 de Cirurx\u00eda\" en 1931, atopou pouca resonancia profesional. For\u00dfmann presentou o cateterismo como alternativa \u00e1s inxecci\u00f3ns intracard\u00edacas, que se usaban en tratamentos agudos e eran moi arriscadas, pola pos\u00edbel lesi\u00f3n do coraz\u00f3n e dos vasos circundantes, co fin de garantir un tratamento farmacol\u00f3xico local r\u00e1pido. \nNo artigo, tam\u00e9n relata un caso cl\u00ednico no que usou a t\u00e9cnica para tratar un paciente con peritonite purulenta, a\u00ednda que o paciente faleceu despois dunha breve mellora. Segundo a s\u00faa autobiograf\u00eda, o paciente s\u00f3 foi tratado despois de que For\u00dfmann comprobase a eficacia do cat\u00e9ter en si mesmo.\nNa autopsia atopou realmente o cat\u00e9ter no coraz\u00f3n e na vea cava inferior; non puido atopar ningunha lesi\u00f3n nas veas provocada polo cat\u00e9ter. \nFor\u00dfmann e Schneider contactaron con varios m\u00e9dicos respectados para as s\u00faas futuras carreiras. Entre eles estaban Wilhelm His, famoso polo seu descubrimento de como o coraz\u00f3n transmite os est\u00edmulos (feixe de His), e o co\u00f1ecido cirurxi\u00e1n August Bier. Non obstante, ambos estiveron a piques de retirarse e declinaron.\nAcusaci\u00f3ns de plaxio.\nDespois de que os seus traballos e publicaci\u00f3ns en cardiolox\u00eda recibisen cr\u00edticas e pouco interese, Werner For\u00dfmann dedicouse \u00e1 cirurx\u00eda e \u00e1 urolox\u00eda.\nFerdinand Sauerbruch, xefe da \"Charit\u00e9\", non lle pagou inicialmente a For\u00dfmann, e informou a Rudolf Nissen. O artigo sobre o autoexperimento apareceu pouco despois da cita no \"semanario cl\u00ednico;\" ao mesmo tempo, un diario de Berl\u00edn cualificou o intento de sensaci\u00f3n. For\u00dfmann foi ent\u00f3n confrontado con acusaci\u00f3ns de plaxio por parte de Ernst Unger e Fritz Bleichr\u00f6der, que uns anos antes investigaran a aplicaci\u00f3n de principios activos a trav\u00e9s dun cat\u00e9ter en vasos pr\u00f3ximos ao coraz\u00f3n (Unger puxo un cat\u00e9ter a Bleichr\u00f6der). Nun xu\u00edzo, no que Bleichr\u00f6der se queixou de dores no peito, probabelmente tam\u00e9n ti\u00f1an o coraz\u00f3n cateterizado, pero non o documentaron. Neste contexto, Unger escribiu unha carta a Ferdinand Sauerbruch. Este non sab\u00eda nada da publicaci\u00f3n e despediu a For\u00dfmann dic\u00edndolle: \"\"Con trucos como este, cualificaste como profesor nun circo e non nunha cl\u00ednica alem\u00e1 decente\". Despois deste despedimento, For\u00dfmann volveu a Eberswalde, onde o seu anterior posto xa quedara vacante de novo.\nD\u00e9cada dos 50. Concesi\u00f3n do Premio Nobel.\nNon foi at\u00e9 a d\u00e9cada de 1950 cando tivo a oportunidade de ver un hospital infantil de Basilea que utilizaba un moderno cateterismo card\u00edaco baseado no seu. En 1951, o m\u00e9dico ingl\u00e9s John McMichael invitouno a Londres para traballar nun filme sobre o cateterismo card\u00edaco. Na viaxe co\u00f1eceu a Henry Hallett Dale, tam\u00e9n Nobel de Medicina. En 1954, Otto Goetze, o presidente da Sociedade Alem\u00e1 de Cirurx\u00eda, pediu a For\u00dfmann que dese unha conferencia sobre a historia do cateterismo card\u00edaco na reuni\u00f3n anual, e este aceptou. Nese mesmo ano, recibiu a Medalla Leibniz da Academia Alem\u00e1 de Ciencias de Berl\u00edn polos seus servizos \u00e1 cirurx\u00eda card\u00edaca terap\u00e9utica.\nComo primeiro cirurxi\u00e1n despois de Theodor Kocher de Berna en 1909, For\u00dfmann recibiu o Premio Nobel de Fisiolox\u00eda ou Medicina en 1956 con Andr\u00e9 Fr\u00e9d\u00e9ric Cournand e Dickinson Woodruff Richards polos seus \"descubrimentos sobre o cateterismo card\u00edaco e sobre os cambios patol\u00f3xicos no sistema circulatorio\". Tras o anuncio do Premio Nobel, For\u00dfmann, que at\u00e9 ent\u00f3n non acadara ning\u00fan logro acad\u00e9mico a excepci\u00f3n da s\u00faa tese, converteuse en profesor honorario na Universidade Johannes Gutenberg de Maguncia, baixo a presi\u00f3n de varios colegas e contra a vontade de Dean Bl\u00fccher. Os laureados recibiron o Nobel, presentado en Estocolmo. O eloxio correu a cargo de G\u00f6ran Liljestrand, membro do Comit\u00e9 Nobel, For\u00dfmann deu a s\u00faa conferencia sobre o desenvolvemento hist\u00f3rico do cateterismo card\u00edaco, destacando o traballo de Unger, Bleichr\u00f6der e L\u00f6b, Cournand asumiu a parte te\u00f3rica do m\u00e9todo e Richards a presentaci\u00f3n cl\u00ednica.\nControversia do nazismo.\nAfiliouse ao Partido Nazi (NSDAP) en 1932. Durante a Segunda guerra mundial serviu como m\u00e9dico militar na Wehrmacht en Danzig, Oslo, \u00c5lesund, Stetcin, Bydgoszcz, participou na fronte oriental na operaci\u00f3n Barbarossa como parte da s\u00faa unidade e foi feito prisioneiro de guerra. \nAs matizaci\u00f3ns da s\u00faa relaci\u00f3n co r\u00e9xime nazi non son claras e son motivo de debate entre os historiadores. Criticou retrospectivamente o r\u00e9xime, e el mesmo afirmou que o achegamento ao nazismo puido ser \"a procura dunha figura paterna\". \nNa d\u00e9cada de 1940 realiz\u00e1ronse esterilizaci\u00f3ns euxen\u00e9ticas no seu hospital, das que For\u00dfmann non era respons\u00e1bel directo, pero que tivo que aprobar. Segundo el mesmo, puido \"esquivar\" as esterilizaci\u00f3ns na s\u00faa estancia en Dresde, xa que estas s\u00f3 pod\u00edan ser realizadas por especialistas cir\u00farxicos e el era especialista en urolox\u00eda.\nRecibiu acusaci\u00f3ns de antisemitismo, pero tam\u00e9n atendeu aos xudeus no hospital militar, en contra do criterio doutros compa\u00f1eiros seus. For\u00dfmann foi presentado a Karl Gebhardt, o m\u00e9dico persoal de Heinrich Himmler, por Kurt Strauss, o xefe de cirurx\u00eda e l\u00edder das SS. Gebhardt prometeulle a For\u00dfmann apoio para o seu traballo, que el rexeitou. Un ano despois, For\u00dfmann, segundo o seu propio relato, entrou en enfrontamento con Strauss porque, en contra da prohibici\u00f3n tras os pogromos de novembro de 1938, ingresaba no hospital aos xudeus feridos, trat\u00e1ndoos xunto aos chamados \"alem\u00e1ns arios\". \nAdemais de rexeitar o nazismo, especialmente despois da concesi\u00f3n do Premio Nobel, For\u00dfmann falou publicamente e presentou as s\u00faas posici\u00f3ns sobre, entre outras cousas, a pena de morte, a eutanasia e o transplante de \u00f3rganos. Nos anos 60 e 70 xurdiu a discusi\u00f3n sobre a reintroduci\u00f3n da pena de morte en Alema\u00f1a, principalmente debido \u00e1s actividades de organizaci\u00f3ns terroristas como a Fracci\u00f3n do Ex\u00e9rcito Vermello (RAF). Forssmann rexeitou estritamente a pena de morte.\nAp\u00f3s a guerra.\nDespois da guerra e do vencemento da s\u00faa prohibici\u00f3n de traballar como m\u00e9dico, imposta polos aliados, traballou coa s\u00faa muller como cirurxi\u00e1n rural e despois como ur\u00f3logo en Bad Kreuznach. \nEn reco\u00f1ecemento ao seu traballo, que a\u00ednda non fora realizado polos expertos en 1929, recibiu o Premio Nobel de Medicina en 1956 xunto con Andr\u00e9 Fr\u00e9d\u00e9ric Cournand e Dickinson Woodruff Richards \"polos seus descubrimentos sobre o cateterismo card\u00edaco e os cambios patol\u00f3xicos no sistema circulatorio\". Desde 1958, For\u00dfmann traballou como m\u00e9dico xefe en cirurx\u00eda no Hospital Evanx\u00e9lico (\"Evangelischen Krankenhaus\") de D\u00fcsseldorf, onde traballou at\u00e9 a s\u00faa xubilaci\u00f3n en 1969.\nEn 1968, o \"Frankfurter Allgemeine Zeitung\" publicou unha declaraci\u00f3n clara de Forssmann contra o transplante de \u00f3rganos non apareados como reacci\u00f3n ao primeiro transplante de coraz\u00f3n do doutor surafricano Christiaan Barnard. Na s\u00faa opini\u00f3n, o coraz\u00f3n e o f\u00edgado en particular non deb\u00edan ser considerados para os transplantes.\nFor\u00dfmann morreu o 1 de xu\u00f1o de 1979 a consecuencia dun infarto de miocardio no hospital municipal de Schopfheim.\nImportancia do cat\u00e9ter card\u00edaco dereito para a investigaci\u00f3n m\u00e9dica.\nJohann Friedrich Dieffenbach publicou o primeiro traballo sobre o cateterismo do coraz\u00f3n (esquerdo) xa en 1834. Tentou estimular a actividade card\u00edaca nun paciente de c\u00f3lera moribundo estimulando mecanicamente a parede interna do coraz\u00f3n. En 1848/49 Rudolf Virchow mencionou isto nas s\u00faas conferencias. Werner Forssmann afirmou que s\u00f3 tivo co\u00f1ecemento desa tentativa en 1971.\nA\u00ednda que o autoexperimento de Forssmann recibiu pouca atenci\u00f3n no momento en que se levou a cabo e supuxo unha importante perda de reputaci\u00f3n para For\u00dfmann como cardi\u00f3logo, este experimento foi a s\u00faa contribuci\u00f3n m\u00e1is importante \u00e1 investigaci\u00f3n m\u00e9dica. For\u00dfmann foi a primeira persoa en documentar como guiou un cat\u00e9ter longo e flexible at\u00e9 o coraz\u00f3n e sobreviviu ileso a ese intento. O autoexperimento e a s\u00faa documentaci\u00f3n constitu\u00edron a base para numerosos desenvolvementos no exame de cat\u00e9teres card\u00edacos e na anxiograf\u00eda da v\u00eda do fluxo pulmonar baseada nel. Xa en 1930, o m\u00e9dico Hans Baumann publicou un artigo \"sobre a usabilidade dos distintos m\u00e9todos para determinar o volume por minuto\", no que utilizaba perforar o coraz\u00f3n para determinar o volume por minuto. O cardi\u00f3logo de Florencia Arrigo Montanari, que realizou experimentos sobre cateterizaci\u00f3n do coraz\u00f3n en animais e cad\u00e1veres arredor de 1928, confirmou o m\u00e9rito de For\u00dfmann en 1930.\nFoi o primeiro m\u00e9dico en realizar e describir o cateterismo card\u00edaco en humanos vivos. Montanari considerou que a documentaci\u00f3n radiol\u00f3xica elixida por Forssmann foi \u00fatil e necesaria \u00e1 hora de realizar esta t\u00e9cnica. Os resultados de Otto Klein, un m\u00e9dico checo que exerceu en Praga, publicados s\u00f3 uns meses despois do seu autoexperimento segu\u00edan sendo menos co\u00f1ecidos. Determinou a presi\u00f3n arterial card\u00edaca e a concentraci\u00f3n de os\u00edxeno no sangue card\u00edaco de pacientes pulmonares mediante o m\u00e9todo publicado por For\u00dfmann utilizando cat\u00e9teres card\u00edacos. M\u00e1is tarde informouse doutros usos do cateterismo card\u00edaco en Espa\u00f1a, Cuba e Arxentina.\nSobre todo, o traballo dos dous premios Nobel Andr\u00e9 Fr\u00e9d\u00e9ric Cournand e Dickinson Woodruff Richards, que foron homenaxeados con For\u00dfmann, sobre a medici\u00f3n do gasto card\u00edaco mediante o cat\u00e9ter card\u00edaco dereito baseouse nos experimentos de For\u00dfmann, que at\u00e9 ent\u00f3n estaban case esquecidos ao que se referiron ao investigar as s\u00faas investigaci\u00f3ns no Hospital Bellevue de Nova York. Cournand e Richards trataron os trastornos card\u00edacos e circulatorios e utilizaron o cateterismo do coraz\u00f3n dereito para o estudo de varias enfermidades. Melloraron o cateterismo e exploraron os seus posibles usos, primeiro en experimentos con cans e chimpanc\u00e9s e m\u00e1is tarde en humanos. A finais da d\u00e9cada de 1930, foron capaces de diagnosticar e tratar defectos card\u00edacos complicados e at\u00e9 ent\u00f3n desco\u00f1ecidos. \nAo redor de 1940 o m\u00e9todo entrou na pr\u00e1ctica cl\u00ednica. Estendeuse moi rapidamente polo mundo. Xunto co anxiocardiograf\u00eda por imaxe, o exame do cat\u00e9ter permitiu un diagn\u00f3stico completo do coraz\u00f3n e, en base a iso, a cardiolox\u00eda moderna.\nEn 1949, Cournand tam\u00e9n presentou un cateterismo card\u00edaco dereito para a detecci\u00f3n de defectos card\u00edacos conx\u00e9nitos. M\u00e1is tarde converteuse no primeiro m\u00e9dico en realizar un cateterismo pulmonar mediante un cat\u00e9ter que pasou polo coraz\u00f3n dereito e a arteria pulmonar ata os pulm\u00f3ns. Os desenvolvementos posteriores nos cat\u00e9teres card\u00edacos na d\u00e9cada de 1970 levaron ao cat\u00e9ter con bal\u00f3n e \u00e1 dilataci\u00f3n do bal\u00f3n resultante para ensanchar os vasos sangu\u00edneos patoloxicamente constrinxidos. O cardi\u00f3logo Andreas Roland Gr\u00fcntzig realizouno con \u00e9xito por primeira vez en 1977.\nO cateterismo card\u00edaco foi empregado para avaliar o estado hemodin\u00e1mico do paciente, e con diversas funci\u00f3ns e obxectivos sanitarios, ga\u00f1ando especial importancia nos \u00faltimos anos.\nVida persoal.\nDespois de que For\u00dfmann deixara a Charit\u00e9, traballou segundo o consello de Sauerbruch desde xullo de 1932 como m\u00e9dico asistente no hospital municipal de Maguncia. Al\u00ed co\u00f1eceu \u00e1 s\u00faa futura esposa Elisabeth Engel, coa que casou en decembro de 1933. Despois da \"Machtergreifung\", o hospital foi posto baixo a xesti\u00f3n nazi tras unha disputa entre o xefe de medicina interna e un m\u00e9dico asistente activo nas SA. Dado que as parellas casadas ti\u00f1an prohibido traballar no mesmo hospital, For\u00dfmann buscou un novo traballo en Berl\u00edn. \nDespois de retirarse en 1969, For\u00dfmann escribiu a s\u00faa autobiograf\u00eda, que foi publicada en 1972. Pasou a s\u00faa xubilaci\u00f3n en Wies-Wambach . Coa s\u00faa muller tivo seis fillos: Klaus (1934), Knut (1936), J\u00f6rg (1938), Wolf-Georg (1939), Bernd (1940) e Renate (1943). Con excepci\u00f3n de Renate, todos os nenos naceron en Berl\u00edn, ela naceu en Schopfheim. O seu fillo Bernd For\u00dfmann \u00e9 un f\u00edsico e un dos desenvolvedores da litotricia extracorp\u00f3rea de ondas de choque utilizada na urolox\u00eda pr\u00e1ctica no sistema Dornier. O anatomista Wolf-Georg For\u00dfmann traballou, entre outras cousas, como profesor na Universidade de Heidelberg. A filla Renate For\u00dfmann-Falck \u00e9 psiquiatra e vive en Richmond.\nPublicaci\u00f3ns.\nWerner For\u00dfmann traballou principalmente como cirurxi\u00e1n pr\u00e1ctico e ur\u00f3logo. Non estivo afiliado a ningunha instituci\u00f3n cient\u00edfica durante a maior parte da s\u00faa vida. O n\u00famero de publicaci\u00f3ns de For\u00dfmann \u00e9 pequeno. De especial importancia son as s\u00faas primeiras publicaci\u00f3ns sobre o cateterismo do coraz\u00f3n dereito e as relacionadas coa cerimonia de entrega do Premio Nobel.\nHonras.\nAl\u00e9n do Premio Nobel de Medicina en 1956, xunto con Andr\u00e9 Fr\u00e9d\u00e9ric Cournand e Dickinson Woodruff Richards. Tam\u00e9n recibiu outras honras:"}
{"id": "603057", "revid": "111586", "url": "https://gl.wikipedia.org/wiki?curid=603057", "title": "Werner Forssmann", "text": ""}
{"id": "603059", "revid": "89787", "url": "https://gl.wikipedia.org/wiki?curid=603059", "title": "Sal\u00f3n del C\u00f3mic de Zaragoza", "text": " \nO Sal\u00f3n del C\u00f3mic de Zaragoza (desde a VI edici\u00f3n; antigas Muestra del C\u00f3mic y el Tebeo \u2014I-IV edici\u00f3n\u2014 e Muestra del C\u00f3mic de Zaragoza \u2014V edici\u00f3n\u2014) \u00e9 un evento de banda dese\u00f1ada que se celebra anualmente en Zaragoza desde o 2002. Est\u00e1 organizado polo Concello de Zaragoza coa colaboraci\u00f3n das asociaci\u00f3ns Malavida, Mangaku, Tatakae e Thermozero.\nHistoria.\nDesde a V edici\u00f3n (2006) cel\u00e9brase no Sal\u00f3n de Usos M\u00faltiples do Auditorio-Palacio de Congresos de Zaragoza, que substitu\u00edu ao Centro C\u00edvico La Almozara, onde se desenvolveron as 4 primeiras edici\u00f3ns (2002-2005).\nO Sal\u00f3n estivo a piques de desaparecer en 2011 por limitaci\u00f3ns econ\u00f3micas superadas grazas \u00e1 reduci\u00f3n do seu orzamento e ao cobro dun euro pola entrada, desde a X edici\u00f3n (2011).\nEn outubro de 2020, ante a situaci\u00f3n epidemiol\u00f3xica pola pandemia de COVID-19, anunciouse a suspensi\u00f3n da XIX edici\u00f3n.\nA XX edici\u00f3n (2021) celebrouse cunha capacidade limitada de 5.000 persoas (1.000 por cada franxa horaria) debido \u00e1 pandemia.\nNa XXI edici\u00f3n (2022) substitu\u00eduse a modalidade de venda de entradas. Suprimiuse a taquilla e vend\u00e9ronse electronicamente por primeira vez a trav\u00e9s de Entradium.\nXunto ao Sal\u00f3n, tam\u00e9n se celebra dende o 2010 a iniciativa \"Diciembre Mes del C\u00f3mic\", dentro da que se promoven unha variedade de actividades e exposici\u00f3ns relacionadas coa banda dese\u00f1ada en diferentes centros c\u00edvicos da cidade ao longo do mes de decembro."}
{"id": "603060", "revid": "111586", "url": "https://gl.wikipedia.org/wiki?curid=603060", "title": "Sal\u00f3n do C\u00f3mic de Zaragoza", "text": ""}
{"id": "603061", "revid": "127505", "url": "https://gl.wikipedia.org/wiki?curid=603061", "title": "Batalla de Vigo (1936)", "text": "A Batalla de Vigo foi un enfrontamento que tivo lugar entre o ex\u00e9rcito rebelde e as milicias republicanas viguesas, ao comezo da guerra civil espa\u00f1ola. Tivo lugar entre o 18 e o 28 de xullo de 1936, a\u00ednda que os feitos m\u00e1is relevantes ocorreron os d\u00edas 20 e 21.\nFoi o combate m\u00e1is relevante que se produciu en Galicia, sen contar os posteriores movementos guerrilleiros. Esta breve batalla resultou nunhas 50 baixas entre ambos os bandos, ademais de centos de feridos e prisioneiros. O resultado da batalla foi a vitoria dos rebeldes contra a resistencia republicana.\nContexto.\nEscenario e comandantes.\nAdemais de Vigo, o certame desenvolveuse en diferentes localidades pr\u00f3ximas \u00e1 cidade de Vigo, como Moa\u00f1a, Cangas ou Tui. M\u00e1is concretamente, aconteceu nos barrios m\u00e1is humildes de Vigo, onde hab\u00eda unha maior concentraci\u00f3n de poboaci\u00f3n activa (Lavadores, O Calvario, O Seixo, etc.). En xeral, o escenario t\u00edpico era a defensa milicia dunha barricada contra o avance dos sublevados.\nO bando republicano estaba politicamente comandado por Emilio Mart\u00ednez Garrido, a\u00ednda que na pr\u00e1ctica non aportou nada ao conflito. Guillermo Barros foi representante da FIJL e da FAI; Dalmacio Bragado coordinou a CNT; e Fernando Rom\u00e1n Rodr\u00edguez foi un destacado membro da CNT, que basicamente coordinaba as barricadas.\nO bando rebelde estaba dirixido por Felipe S\u00e1nchez Rodr\u00edguez, Comandante da Praza de Vigo, a\u00ednda que realmente foi o capit\u00e1n Antonio Carrer\u00f3 Verg\u00e9s quen dirixiu o ataque e planeou o asalto \u00e1 resistencia obreira.\nBelixerantes.\nO bando republicano estaba composto basicamente por membros dos sindicatos. A CNT foi a organizaci\u00f3n con m\u00e1is peso, con milleiros de afiliados divididos en diferentes sindicatos menores. A UGT foi o sindicato con m\u00e1is tradici\u00f3n en Vigo, e a\u00ednda que non era o m\u00e1is importante, tivo certa relevancia no panorama urbano. A Xuventude Libertaria (FIJL) instalouse en Vigo en 1931, e durante a guerra contaba con 100 socios. A FAI fixera presenza na cidade en 1934, polo que s\u00f3 contaba con 30 socios. Hab\u00eda outros sindicatos independentes menores; Como excepci\u00f3n, o Sindicato \u00danico da Metalurxia participou activamente na batalla, pola s\u00faa ampla experiencia en folgas e conflitos armados. En total, sumaban uns 1.000 combatentes.\nO bando rebelde ti\u00f1a 350 soldados apostados en Vigo. A eles tam\u00e9n se sumaron outros 350 militares, entre membros da Garda Civil e da Garda de Asalto. En total sumaban uns 750 efectivos.\nAntecedentes.\nO 6 de febreiro de 1936 tivo lugar un pequeno conflito de caracter\u00edsticas semellantes \u00e1 Batalla de Vigo. Os libertarios asaltaron a sede da Falanxe en Vigo. O enfrontamento saldouse cun morto por ambos os bandos e alg\u00fans feridos.\nA batalla.\nPreparativos.\nO 18 de xullo de 1936 levant\u00e1ronse as tropas militares apostadas en Melilla. O falanxista Manuel Hedilla desprazouse a Vigo para preparar o levantamento en toda Galicia. Mentres, as organizacins obreiras (CNT, FAI, UGT, Juventudes Libertarias, etc.) recibiron informes confusos sobre un enfrontamento en Melilla. Pola noite, o xornal El Pueblo Gallego informa da sublevaci\u00f3n militar no enclave africano. Radio Vigo tam\u00e9n informa sobre a sublevaci\u00f3n de Marrocos.\nO 19 de xullo xa se rumorea a noticia por toda a cidade, a\u00ednda que non hai datos concisos. Os soldados rebeldes imprimen o edicto de guerra, que servir\u00e1 o d\u00eda 20 para apoderarse de toda Galicia. Mentres, o alcalde de Vigo, Emilio Mart\u00ednez Garrido (PSOE - Fronte Popular), organiza unha comisi\u00f3n de crise. A Garda de Asalto ofreceuse a protexer a cidade, as\u00ed como a CNT ped\u00eda armas a cambio de formar unha guerrilla. O alcalde rexeitou ambas as ofertas, confiando err\u00f3neamente en que os militares seguir\u00edan sendo fieis. Os sindicatos coordin\u00e1ronse para formar unha milicia com\u00fan. O seu \u00fanico armamento \u00e9 unha metralladora Parabellum, varias pistolas pequenas e 200 bombas de tubo. Durante toda a noite, dous milicianos preparan outras 300 bombas caseiras con p\u00f3lvora com\u00fan.\nO combate.\nO 20 de xullo, os milicianos espertaron cunha gran incerteza sobre o que acontecer\u00eda ese d\u00eda. Mentres, o capit\u00e1n Antonio Carrer\u00f3 sae do cuartel da r\u00faa Gal\u00e1n (hoxe r\u00faa Pr\u00edncipe) cuns 50 soldados, e declara o Estado de Guerra. Os soldados desfilan por algunhas r\u00faas ata chegar \u00e1 Porta do Sol \u00e1s 13.00 horas. Carrer\u00f3 entrega o bando de guerra a un axudante, que comeza a lerllo aos cidad\u00e1ns. Nese momento, un home chamado Lence intenta arrincarlle o bando ao asistente e os militares exec\u00fatano. O resto dos milicianos abalanz\u00e1ronse sobre os rebeldes para quitarlles as armas. Carrer\u00f3 ordena abrir fogo, mentres un afiliado da CNT responde coa metralleta Parabellum. Os soldados ret\u00edranse ao cuartel. En total, hai 15 mortos e moitos feridos.\nCarrer\u00f3 toma a Casa do Pobo, mentres que os milicianos asaltan a armer\u00eda de La Cosmopolita e a Xefatura da Garda Civil de Teis. Levan 16 rifles e 12 pistolas, a\u00ednda que pouca munici\u00f3n. Radio Vigo proclama varias mensaxes republicanas ata que Carrer\u00f3 se fixo cargo do edificio. Ademais, os rebeldes instalaron postos de metralladoras nalgunhas r\u00faas importantes. Os milicianos levantaron barricadas no Calvario, O Seixo e Os Chor\u00f3ns. A xornada remata cando os militares asaltan o consistorio ao redor das 19:00 \u00e1s 21:00 horas e dete\u00f1en ao alcalde e ao seu grupo de concelleiros.\nO 21 de xullo Carrer\u00f3 protagonizou un ataque contra a barricada dos Chor\u00f3ns pola ma\u00f1\u00e1. Os libertarios resisten lanzando bombas caseiras, pero a superioridade en armas dos militares fai caer esa li\u00f1a de defensa. No Calvario, os milicianos reforzan as s\u00faas posici\u00f3ns con alg\u00fans republicanos de Ponteareas e varios voluntarios con fus\u00eds de caza. Para romper as barricadas, Carrer\u00f3 ordenou o uso de morteiros. A medida que avanza o d\u00eda, a munici\u00f3n vaise escasa entre os milicianos e, a pesar da s\u00faa firme resistencia, O Calvario acaba caendo.\nNo Seixo esg\u00f3tanse as bombas caseiras, e os milicianos superviventes foxen cara ao monte. En Lavadores tam\u00e9n hai unha forte resistencia, pero ao mediod\u00eda os sublevados toman o concello. Os milicianos ret\u00edranse ao Cuartel da Garda Civil de Pardavila. Os soldados de dito cuartel, ata ent\u00f3n neutrales, \u00fanense aos rebeldes. Sen posibilidade de loitar en d\u00faas frontes, os republicanos ret\u00edranse \u00e1s monta\u00f1as.\nO 22 de xullo os falanxistas tomaron case toda a cidade. Desde unha avioneta, un militante da CNT sobrevoa a cidade deixando caer panfletos nos que pide a rendici\u00f3n do bando rebelde.\n\u00daltima resistencia.\nO 23 de xullo un hidroavi\u00f3n bombardeou o monte da Madroa, onde resist\u00edan alg\u00fans superviventes das barricadas de Lavadores e O Seixo. Morre unha persoa. Os rebeldes po\u00f1en fin \u00e1 resistencia en Tui (\u00faltimo lugar onde houbo conflito organizado) e destr\u00faen o avi\u00f3n que empregaron os milicianos o d\u00eda anterior.\nO pasado 24 de xullo a Garda Civil detivo en Teis a Heraclio Botana. Botana foi un dos poucos dirixentes republicanos que segu\u00eda en liberdade, despois de que Carrer\u00f3 detivese a case todo o comit\u00e9 o pasado 20 de xullo, na Casa do Concello de Vigo.\nO 26 de xullo os milicianos agrediron unha patrulla da Garda Civil que regresaba de Cabral. Un cabo est\u00e1 ferido.\nO 28 de xullo o bando republicano fixo estoupar unha bomba na estaci\u00f3n de Figueirido (Vilaboa), na li\u00f1a de tren Vigo - Pontevedra. Foi o \u00faltimo acto de resistencia que forma parte da batalla de Vigo. Todas as actuaci\u00f3ns posteriores consid\u00e9ranse t\u00edpicas dos maquis.\nConsecuencias.\nA resistencia ao levantamento militar custoulle caro \u00e1 cidade de Vigo. Os membros do Comit\u00e9 da Fronte Popular (o alcalde Emilio Mart\u00ednez Garrido, Heraclio Botana, Antonio Bilbat\u00faa e Ignacio Seoane) foron xulgados nun xulgado de guerra por traiz\u00f3n. O 27 de agosto son fusilados no cemiterio de Pereir\u00f3, xunto co alcalde de Lavadores, Jos\u00e9 Antela.\nA gran maior\u00eda dos milicianos non pod\u00edan quedar na cidade. Os m\u00e1is combativos traslad\u00e1ronse \u00e1 Fronte Norte ou a Madrid para seguir loitando pola Rep\u00fablica. Outros quedaron no monte como guerrilleiros, os chamados \u201cmaquis\u201d. Moitos exili\u00e1ronse a Am\u00e9rica do Sur para buscar asilo pol\u00edtico. En todo caso, a represi\u00f3n dos rebeldes foi dura, e a maior\u00eda foron feitos prisioneiros, e nalg\u00fans casos, executados.\nHai constancia de que 2.500 persoas foron executadas en Vigo durante e despois da Guerra Civil, segundo os expertos que traballan na Lei de Memoria Hist\u00f3rica do xurista Baltasar Garz\u00f3n."}
{"id": "603062", "revid": "23204", "url": "https://gl.wikipedia.org/wiki?curid=603062", "title": "Leptidea sinapis", "text": "A Leptidea sinapis \u00e9 unha especie de bolboreta da familia Pieridae. At\u00f3pase distribu\u00edda en Europa, cara ao leste a trav\u00e9s do C\u00e1ucaso, Asia Menor, Oriente Medio, Casaquist\u00e1n e desde o sur de Siberia \u00e1 rexi\u00f3n dos montes Baikal."}
{"id": "603063", "revid": "5312", "url": "https://gl.wikipedia.org/wiki?curid=603063", "title": "Segunda tempada de The Simpsons", "text": ""}
{"id": "603065", "revid": "75439", "url": "https://gl.wikipedia.org/wiki?curid=603065", "title": "Aporia crataegi", "text": "A Aporia crataegi \u00e9 unha especie de insecto lepid\u00f3ptero da familia Pieridae.\nDescrici\u00f3n.\nO seu aspecto xeral \u00e9 inconfundible, mostrando unha mancha discoidal de pequeno tama\u00f1o sobre un fondo totalmente branco, as\u00ed como veas de cor negra no macho e pardas na femia. O corpo \u00e9 de cor gris escuro con antenas en forma de bastonci\u00f1os. As s\u00faas \u00e1s son redondeadas e te\u00f1en unha envergadura de entre 6 e 8 cm, o que a converte na especie de maior tama\u00f1o da s\u00faa familia. As femias adoitan ser lixeiramente de maior tama\u00f1o e presentan nas \u00e1s \u00e1reas transparentes. As eirugas son grises e peludas, cunha li\u00f1a de cor negra sobre o dorso e manchas vermellas.\nDistribuci\u00f3n.\nEst\u00e1 amplamente distribu\u00edda, atop\u00e1ndose no norte de \u00c1frica, Oriente Medio e o resto de Asia entre 40 e 70\u00b0 N at\u00e9 Xap\u00f3n. En Europa est\u00e1 presente na maior parte do continente, faltando en gran parte de Noruega e Suecia, illas do Atl\u00e1ntico, illas Baleares, C\u00f3rsega, Sarde\u00f1a, Creta e outras illas do Exeo, as\u00ed como nas illas Brit\u00e1nicas, lugar este \u00faltimo onde se atopa extinguida.\nComportamento.\nFase larvaria.\nAs eirugas agr\u00fapanse para hibernar, constru\u00edndo un ni\u00f1o conxunto. Trala hibernaci\u00f3n alim\u00e9ntanse en pequenos grupos ou por separado. A pupa sux\u00e9itase colgando das follas, ou en talos de gram\u00edneas.\nPer\u00edodo de voo.\nUnha soa xeraci\u00f3n (univoltina). No sur de Europa desde mediados de abril a xu\u00f1o e no norte de Europa desde finais de maio a principios de xullo, a\u00ednda que depende da altitude, tempada e localidade.\nAlimentaci\u00f3n.\nA s\u00faa alimentaci\u00f3n \u00e9 diferente \u00e1 doutras especies parecidas. Alim\u00e9ntase de \u00e1rbores froiteiras e espi\u00f1os, como a ameixeira (\"Prunus domestica\"), cerdeira (\"Prunus avium\"), pexegueiro (\"Prunus persica\"), amendoeira (\"Prunus amygdalus\") e outros como o estripeiro (\"Crataegus monogyna\"), a pereira (\"Pyrus communis\") e a maceira (\"Malus domestica\")."}
{"id": "603066", "revid": "5863", "url": "https://gl.wikipedia.org/wiki?curid=603066", "title": "Selena Marie Gomez", "text": ""}
{"id": "603067", "revid": "5312", "url": "https://gl.wikipedia.org/wiki?curid=603067", "title": "Terceira tempada de The Simpsons", "text": ""}
{"id": "603069", "revid": "5312", "url": "https://gl.wikipedia.org/wiki?curid=603069", "title": "Cuarta tempada de The Simpsons", "text": ""}
{"id": "603071", "revid": "5312", "url": "https://gl.wikipedia.org/wiki?curid=603071", "title": "Quinta tempada de The Simpsons", "text": ""}
{"id": "603072", "revid": "5312", "url": "https://gl.wikipedia.org/wiki?curid=603072", "title": "Sexta tempada de The Simpsons", "text": ""}
{"id": "603073", "revid": "5312", "url": "https://gl.wikipedia.org/wiki?curid=603073", "title": "S\u00e9tima tempada de The Simpsons", "text": ""}
{"id": "603074", "revid": "5312", "url": "https://gl.wikipedia.org/wiki?curid=603074", "title": "Oitava tempada de The Simpsons", "text": ""}
{"id": "603076", "revid": "23204", "url": "https://gl.wikipedia.org/wiki?curid=603076", "title": "Euchloe crameri", "text": "Euchloe crameri \u00e9 unha especie de bolboreta, da familia Pieridae, que foi descrita orixinalmente por Butler en 1869. Durante moito tempo considerouse como subespecie de \"Euchloe ausonia\" (H\u00fcbner, 1804), a\u00ednda que desde 1990 consid\u00e9ranse especies diferentes.\nDescrici\u00f3n.\n\u00c1s anteriores e posteriores de cor branca nacarada no seu anverso, con \u00e1pice negro, moteado de branco. Reverso das anteriores moi similar, a\u00ednda que a mancha de \u00e1pice \u00e9 verdosa; nas posteriores, predomina a cor verdosa, con manchas brancas. A femia \u00e9 de maior tama\u00f1o, cunha cor m\u00e1is verdosa, consecuencia da superposici\u00f3n de escamas negras e amarelas.\nPer\u00edodo de voo.\nBivoltina, reprod\u00facese d\u00faas veces ao ano, coa primeira posta en febreiro, e a segunda entre abril e maio. \nDistribuci\u00f3n e h\u00e1bitat.\nAmplamente distribu\u00edda, desde o noroeste de \u00c1frica, de 0-2400 metros, pen\u00ednsula ib\u00e9rica, S e SE de Francia, N de Italia, Alpes Ligures at\u00e9 Bolonia, a s\u00faa distribuci\u00f3n sol\u00e1pase coa da \"E. simplona\" en E Pireneos e SE de Francia.. En Espa\u00f1a e Portugal d\u00e1se abundantemente na pen\u00ednsula ib\u00e9rica, especialmente na zona Mediterr\u00e1nea. \u00c9 unha especie moi adaptable e de car\u00e1cter n\u00f3made, polo que pode atoparse en todo tipo de h\u00e1bitats, mesmo en lugares moi elevados. En Serra Nevada observ\u00e1ronse mesmo por encima dos 2500 m de altitude, a\u00ednda que nestas poboaci\u00f3ns s\u00f3 se produce unha reproduci\u00f3n anual, e a s\u00faa densidade \u00e9 escasa. Os exemplares desta zona monta\u00f1osa foron descritos por Ribbe, en 1905, como unha subespecie diferenciada, baixo o nome de \"Euchloe alhambra\", a\u00ednda que se desestimou que existan diferenzas que xustifiquen tal presunci\u00f3n.\nGusta de zonas abertas, c\u00e1lidas e secas, e en terras rurais, preferentemente cultivadas.\nBiolox\u00eda.\nA posta real\u00edzase sobre os brotes de diversas plantas, de forma individual, e a eirga apenas se alimenta das follas, efectu\u00e1ndose a fase de cris\u00e1lida moi rapidamente. Non todas as cris\u00e1lidas evolucionan a individuos adultos, pois parte das mesmas hibernan, permanecendo nese estado, en ocasi\u00f3ns, at\u00e9 varios anos; por iso, a segunda xeraci\u00f3n sempre \u00e9 parcial.\nPon os seus ovos en xemas florais."}
{"id": "603077", "revid": "89787", "url": "https://gl.wikipedia.org/wiki?curid=603077", "title": "Joseph Edgar Boehm", "text": "Joseph Edgar Boehm, nado en Viena o 6 de xullo de 1834 e finado en Londres o 12 de decembro de 1890, foi escultor e medallista brit\u00e1nico de orixe austr\u00edaca, co\u00f1ecido sobre todo polo seu dese\u00f1o do busto de Vitoria do Reino Unido para as moedas do Xubileu e, entre outras, pola estatua do duque de Wellington en Hyde Park Corner, Londres.\nDurante a s\u00faa carreira, Boehm mantivo un gran estudio en Londres e produciu unha importante cantidade de esculturas p\u00fablicas e encargas privadas. A familia real brit\u00e1nica e os membros da aristocracia encarg\u00e1banlle adoito esculturas para os seus parques e xard\u00edns. Unha das s\u00faas especialidades era o busto, do que se conservan numerosos exemplos na \"National Portrait Gallery\".\nBoehm expuxo 123 obras na \"Royal Academy\" desde 1862 ata a s\u00faa morte en 1890.\nTraxectoria.\nPrimeiros anos e formaci\u00f3n.\nBoehm (orixinalmente B\u00f6hm) naceu en Viena nunha familia de orixe h\u00fangara. O seu pai, Josef Daniel B\u00f6hm, era fabricante de medallas da corte austr\u00edaca e director da Ceca Imperial de Viena.\nDe 1848 a 1851, Boehm estudou en Londres, na academia de arte de Leigh \u2014antecesora da \"Heatherley School of Fine Art\"\u2014 e logo regresou a Viena, onde se formou en modelismo e dese\u00f1o de medallas na \"Academie der Bildenden Kunste\" (\"Academia de Belas Artes\"). Logo traballou como artista en Italia e, posteriormente, de 1859 a 1962, en Par\u00eds. En 1856 recibiu o primeiro Premio Imperial de Escultura, en Viena.\nCarreira art\u00edstica en Londres.\nEn 1862, Boehm instalouse en Londres, onde expuxo medallas da s\u00faa creaci\u00f3n na Exposici\u00f3n Internacional dese mesmo ano. Al\u00ed abriu un estudio e expuxo a s\u00faa primeira obra escult\u00f3rica, un busto de terracota, na \"Royal Academy\".\nBoehm converteuse en s\u00fabdito brit\u00e1nico en 1895. Ao longo da d\u00e9cada de 1860 dedicouse \u00e1 produci\u00f3n de bustos, ademais de estatuas ecuestres e estatui\u00f1as diversas. Entre os bustos que realizou est\u00e1n os de John Everett Millais, Stratford Canning, Charles Thomas Newton e Franz Liszt. A estatui\u00f1a de Boehm de William Makepeace Thackeray, a\u00ednda que foi conclu\u00edda despois da morte do autor, considerouse de tal calidade que foi obxecto de varias copias, inclu\u00eddos exemplares para o \"Garrick Club\" e para o \"Athenaeum Club\", ambos de Londres.\nOs membros da aristocracia adoitaban encargarlle a Boehm esculturas ecuestres para os parques e os xard\u00edns das s\u00faas casas se\u00f1oriais. A s\u00faa grande escultura do popular semental \"King Tom\" (1874) foi encargada polo bar\u00f3n Mayer Amschel de Rothschild para a s\u00faa nova mansi\u00f3n, \"Mentmore Towers\", en 1873, e logo trasladouse a \"Dalmeny House\", preto de Edimburgo, en 1982. Entre as s\u00faas grandes obras de animais est\u00e1 tam\u00e9n \"The Young Bull and Herdsman\" (\"O touro novo e o pastor\"), de 1871, situada na Real Sociedade Agraria de Victoria, en Melbourne. \"The Horse and His Master\" (\"O cabalo e o seu amo\"), de 1874 \u2014\u00e1s veces co\u00f1ecida como \"A Clydesdale Stallion Rearing\" (\"Cr\u00eda dun semental Clydesdale\"), en Malvern e Brueton Park en Solihull, Midlands do Oeste, foi exposta na \"Royal Academy\" en 1874 e na Exposici\u00f3n Universal de Par\u00eds de 1878. Esta obra foi adquirida por Oliver Bird, neto do industrial e qu\u00edmico Alfred Bird, por 300 libras esterlinas en abril de 1944, e logo doada ao municipio de Solihull para que a colocase nun dos seus parques.\nEn 1869, o traballo de Boehm chamou a atenci\u00f3n da ra\u00ed\u00f1a Vitoria e o artista conseguiu axi\u00f1a ga\u00f1ar o favor da corte real. En 1871 realizou unha estatua de Vitoria en m\u00e1rmore para o castelo de Windsor que, xunto co monumento do daquela pr\u00edncipe Eduardo na capela de San Xurxo do mesmo castelo, se consideran as s\u00faas primeiras grandes obras. En total, ao longo da s\u00faa carreira art\u00edstica, Boehm realizou m\u00e1is de corenta encargas procedentes da corte brit\u00e1nica. Entre outras, foi comisionado para crear novas estatuas de Vitoria con motivo do seu Xubileu de Ouro \u2014os 50 anos de reinado\u2014, varias das cales eran r\u00e9plicas, unha pr\u00e1ctica com\u00fan e aceptada na \u00e9poca. Vitoria deixou clara a s\u00faa aprobaci\u00f3n do traballo de Boehm ao inaugurar en persoa as s\u00faas estatuas en Windsor e de Balmoral, o que aumentou o atractivo da s\u00faa obra para as autoridades locais e coloniais, que adoitaban encargar este tipo de monumentos.\nNo seu estudio de Londres, que mantivo ao longo da s\u00faa traxectoria art\u00edstica, Boehm creou unha obra moi prol\u00edfica, entre a que se contan polo menos cincuenta e sete estatuas e monumentos p\u00fablicos. En total, se atrib\u00faenselle a Boehm m\u00e1is de 350 esculturas. En 1874, o artista terminou unha importante estatua de John Bunyan (1628-1688) que foi inaugurada o 10 de xu\u00f1o en St Peter's Green, Bedford, ante unha multitude de 10.000 persoas. De entre as numerosas estatuas de Boehm en Londres, a ecuestre do duque de Wellington en Hyde Park Corner, inaugurada en 1888, encarg\u00f3uselle para compensar a retirada da colosal escultura do duque, obra de Matthew Cotes Wyatt, desde o veci\u00f1o \"Wellington Arch\" ata a vila de Aldershot.\nOs dese\u00f1os de Boehm utiliz\u00e1ronse para unha serie de medallas cu\u00f1adas co gallo de conmemorar diversos acontecementos do reinado de Vitoria, entre eles o Xubileu de Ouro (1887), o Xubileu de Diamante (1897) e a visita a Irlanda en 1900. En 1887, Boehm dese\u00f1ou tam\u00e9n e gravou o modelo para os cu\u00f1os dunha serie de moedas conmemorativas do Xubileu de Ouro da Ra\u00ed\u00f1a, que levan as s\u00faas iniciais J.E.B. no truncamento do ombreiro no busto real do anverso. Este dese\u00f1o foi duramente criticado por diversos motivos, tanto polos seus colegas como pola poboaci\u00f3n, e substitu\u00eduse na circulaci\u00f3n en 1893.\nOs primeiros bustos creados por Boehm lev\u00e1rono m\u00e1is adiante, na s\u00faa carreira, a realizar un total de cincuenta e sete monumentos eclesi\u00e1sticos e obras conmemorativas, inclu\u00eddas varias en catedrais brit\u00e1nicas. Para o monumento ao xeneral Charles George Gordon na catedral de San Paulo, esculpiu unha efixie de Gordon deitado nun sarc\u00f3fago. \u00c1 morte do de\u00e1n Stanley, Boehm recibiu a encarga de executar o seu sarc\u00f3fago na abad\u00eda de Westminster. Esta abad\u00eda tam\u00e9n alberga os monumentos de Boehm a lord Beaconsfield e ao vizconde Canning, ademais da s\u00faa estatua de m\u00e1rmore do conde de Shaftesbury. O seu monumento ao arcebispo Tait at\u00f3pase na catedral de Canterbury.\nVarias das grande esculturas de Boehm reproduc\u00edronse despois en edici\u00f3ns populares en bronce a pequena escala, a modo de estatui\u00f1as, entre elas as figuras de soldados do monumento a Wellington e unha peza de grupo de San Xurxo e o Drag\u00f3n.\nBoehm converteuse en membro asociado da \"Royal Academy\" en 1878 e membro de pleno dereito en 1882. En 1881 foi nomeado escultor extraordinario da ra\u00ed\u00f1a. En 1889 conced\u00e9uselle o t\u00edtulo de baronete de Wetherby Gardens, na parroquia de St Mary Abbots, Kensington, no condado de Londres.\nNa s\u00faa faceta m\u00e1is altru\u00edsta, Boehm apoiou e animou a varios artistas e escultores novos, sobre todo a \u00c9douard Lant\u00e9ri, Alfred Gilbert e Alfred Drury. En concreto, contribu\u00edu a que Gilbert recibise a encarga da fonte conmemorativa de Shaftesbury en \"Piccadilly Circus\", en tanto que Lant\u00e9ri e Drury traballaron no estudio de Boehm durante un tempo.\nA alumna m\u00e1is famosa de Boehm foi a princesa Lu\u00edsa, duquesa de Argyll, filla da ra\u00ed\u00f1a Vitoria. Ela estaba presente na casa de Boehm, no n\u00famero 76 de \"Fulham Road\", Londres, cando este morreu repentinamente o 12 de decembro de 1890, o que provocou especulaci\u00f3ns na prensa acerca dunha probable relaci\u00f3n sexual entre eles. Segundo a historiadora Lucinda Hawksley, ambos mantiveron unha longa relaci\u00f3n amorosa.\nHai un monumento a Boehm na cripta da catedral de San Paulo de Londres."}
{"id": "603078", "revid": "65337", "url": "https://gl.wikipedia.org/wiki?curid=603078", "title": "Josep Edgar B\u00f6hm", "text": ""}
{"id": "603079", "revid": "65337", "url": "https://gl.wikipedia.org/wiki?curid=603079", "title": "Joseph Boehm", "text": ""}
{"id": "603080", "revid": "65337", "url": "https://gl.wikipedia.org/wiki?curid=603080", "title": "Joseph E. Boehm", "text": ""}
{"id": "603081", "revid": "23204", "url": "https://gl.wikipedia.org/wiki?curid=603081", "title": "Hospital de la Piti\u00e9-Salp\u00eatri\u00e8re", "text": "O Hospital de la Piti\u00e9-Salp\u00eatri\u00e8re (en galego: \"Hospital da Piedade-Salp\u00eatri\u00e8re\") \u00e9 un hospital p\u00fablico franc\u00e9s situado no XIII Distrito de Par\u00eds. Foi constru\u00eddo no s\u00e9culo XVII.\nHistoria.\nA s\u00faa construci\u00f3n inicial foi encargada polo rei Lu\u00eds XIV ao arquitecto Lib\u00e9ral Bruant en abril de 1656. Elixiuse como localizaci\u00f3n un soar onde hab\u00eda unha pequena polvoreira. O edificio recibiu o nome de H\u00f4pital G\u00e9n\u00e9ral pour lle Renfermement des Pauvres de Paris (en galego: Hospital xeral para o internamento dos pobres de Par\u00eds) e ti\u00f1a como prop\u00f3sito principal internar aos pobres e vagabundos da cidade. Dividiuse en tres partes: La Piti\u00e9, para os nenos, Bic\u00e9tre para os homes e La Salp\u00eatri\u00e8re para as mulleres. En 1684, a parte de La Salp\u00eatri\u00e8re foi ampliada cun edificio que serv\u00eda como lugar de reclusi\u00f3n \u00e1s mulleres denunciadas polos seus maridos ou pais. Engadiuse unha zona carcelaria para as prostitutas. \u00c1s portas da Revoluci\u00f3n francesa o hospital ti\u00f1a unha capacidade para dez mil enfermos e as s\u00faas dependencias penais acadaban at\u00e9 trescentos detidos.\nDurante a noite do 3 ao 4 de setembro de 1792 (Masacres de setembro), o hospital escribiu unha das s\u00faas p\u00e1xinas m\u00e1is negras coa matanza de 34 mulleres internadas no recinto La Salp\u00eatri\u00e8re.\nDurante o s\u00e9culo XIX, o traballo dalg\u00fans dos seus m\u00e9dicos como Philippe Pinel ou Jean-Martin Charcot (considerado o pai da neurolox\u00eda moderna), converteron ao centro m\u00e9dico nun dos m\u00e1is reco\u00f1ecidos a nivel da sa\u00fade mental. Son moitos os estudantes que chegaron de toda Europa para estudar no hospital.\nActualmente alberga o que en franc\u00e9s se chama CHU Piti\u00e9-Salp\u00eatri\u00e8re, que \u00e9 a abreviaci\u00f3n de Centro Hospitalario-Universitario Piti\u00e9-Salp\u00eatri\u00e8re (xurdido da fusi\u00f3n, en 1964, dos hospitais de la Salp\u00eatri\u00e8re e de la Piti\u00e9).\nNeste hospital foi onde a princesa Diana de Gales faleceu o 31 de agosto de 1997, ap\u00f3s sufrir un grave accidente de tr\u00e1fico no t\u00fanel de Alma.\nHoxe en d\u00eda \u00e9 un dos principais hospitais de Par\u00eds. O hospital tam\u00e9n alberga o Institut du cerveau et de la moelle \u00e9pini\u00e8re."}
{"id": "603083", "revid": "23204", "url": "https://gl.wikipedia.org/wiki?curid=603083", "title": "Pontia daplidice", "text": "Pontia daplidice \u00e9 unha bolboreta duns catro cent\u00edmetros de envergadura, femias maiores que os machos, de anverso branco con manchas negras e reverso ouro verde, branco e amarelo, e con dimorfismo sexual. Pertence \u00e1 familia Pieridae, foi descrita por Carl von Linn\u00e9 en 1758.\n\u00c9 unha bolboreta que se distrib\u00fae por \u00c1frica, Europa e Asia, e que voa nunha gran variedade de h\u00e1bitats e altitudes, a\u00ednda que preferentemente en lugares c\u00e1lidos e secos. Cun marcado car\u00e1cter migratorio.\nO seu estado de conservaci\u00f3n non reviste preocupaci\u00f3n e non se atopa inclu\u00edda na \"Lista vermella da UICN\" nin no \"Atlas e libro vermello dos invertebrados ameazados de Espa\u00f1a\".\nDescrici\u00f3n.\nAs femias miden entre 4,2 e 4,3 cm de envergadura e os machos entre 3,8 e 4,1. O anverso ou cara superior das \u00e1s \u00e9 branco con manchas negras. O reverso \u00e9 de cor branca as anteriores e ouro verde con nerviaci\u00f3n amarela as posteriores.\nO anverso das \u00e1s anteriores dos machos \u00e9 branco con mancha negra ao final da cela. Na zona postdiscal aparecen manchas negruzcas entre E3 e E7. Na zona submarxinal, ao final das veas V3 a V7 aparecen manchas irregulares gris cinza. \u00c1s posteriores brancas que trasparentan as formas e manchas do seu reverso.\nO reverso alar \u00e9 branco e ouro verde. As anteriores son brancas coa costa agrisada e unha mancha negra ao final da cela. A zona basal \u00e9 amarela, e na postdiscal branca aparecen senllos puntos negros en E3 e en E1b, e manchas verdes con escamas amarelas entre os espazos E3 e E7. Tam\u00e9n manchas desa cor ao final das veas V3 a V7. \nAs posteriores son ouro verde con manchas brancas ou amareladas. A zona discal ten unha mancha branca na cela, outra en E7 e outra entre E6 e E7. Na zona postdiscal aparece unha pequena mancha esbrancuxada ou amarela en E1b. Na zona submarxinal tam\u00e9n aparecen manchas brancas en E1b, E1 e de E2 a E5.\nAs \u00e1s das femias son similares, coas manchas de maior tama\u00f1o. No anverso das anteriores aparece unha mancha en E1b negra.\nComo no resto de especies da s\u00faa familia, os imagos te\u00f1en a cabeza pequena, con antenas terminadas en maza, e uns palpos ben desenvolvidos. Os tres pares de patas son funcionais. As s\u00faas \u00e1s anteriores forman un \u00e1ngulo agudo na s\u00faa base, mentres que as posteriores, que te\u00f1en unha superficie alar maior, son redondeadas. Son caracter\u00edsticos dous nervios anais nas \u00e1s posteriores.\nCiclo biol\u00f3xico e alimentaci\u00f3n.\nNos lugares onde o clima \u00e9 favorable \u00e9 unha especie trivoltina cunha primeira xeraci\u00f3n que voa durante a primavera. A segunda xeraci\u00f3n aparece antes do ver\u00e1n e a terceira a finais do ver\u00e1n.\nAs s\u00faas plantas nutricias son cruc\u00edferas (\"Sinapis arvensis\", \"Biscutella auriculata\", \"B. valentina\", \"Sisymbrium irio\", \"S. austriacum\") e resed\u00e1ceas (\"Reseda phyteuma\", \"R. luteola\").\nA femia pon os ovos de forma individual sobre follas, flores ou sementes da planta nutricia. As eirugas desenv\u00f3lvense nun mes, excepto as da \u00faltima xeraci\u00f3n que hibernan en estado de cris\u00e1lide.\nDistribuci\u00f3n e h\u00e1bitat.\nEspecie cosmopolita, o seu rango de distribuci\u00f3n abarca o norte de \u00c1frica e Etiop\u00eda, Europa \u2014at\u00e9 o paralelo 66\u00ba e m\u00e1is abundante ao sur dos Alpes\u2014, sur de Rusia occidental e Asia central at\u00e9 Mongolia, Asia Menor, India, Paquist\u00e1n, Xap\u00f3n, norte de Tailandia e Cambodia. As poboaci\u00f3ns m\u00e1is setentrionais n\u00fatrense das migraci\u00f3ns desde o sur e moitos anos, cando as condici\u00f3ns son adversas, son os seus \u00fanicos recrutamentos.\nO seu h\u00e1bitat son zonas asolladas, tanto en cerros, bosques, claros de bosque, ribeiras, como en pradar\u00edas ou terras en barbeito, con gran cantidade de flores.\nSistem\u00e1tica e taxonom\u00eda.\nInicialmente foi descrita como \"Papilio daplidice\" por Linn\u00e9 en 1758. Posteriormente foi adscrita ao x\u00e9nero \"Pontia\"."}
{"id": "603087", "revid": "23204", "url": "https://gl.wikipedia.org/wiki?curid=603087", "title": "Anthocharis cardamines", "text": "A Anthocharis cardamines \u00e9 unha especie de lepid\u00f3ptero ditrisio da familia Pieridae amplamente distribu\u00edda por Eurasia, inclu\u00edndo a pen\u00ednsula ib\u00e9rica.\nCaracter\u00edsticas.\nRecibe o seu nome das manchas verdosas no exterior das \u00e1s, que lle d\u00e1 a aparencia de bri\u00f3n, e \u00e9 de gran utilidade como camuflaxe entre a vexetaci\u00f3n. Nos machos o \u00e1pice do interior das \u00e1s dianteiras \u00e9 dunha cor laranxa forte. Esta coloraci\u00f3n non se atopa presente nas femias; as \u00e1s nas femias son brancas, con tons negros ou grises na punta. O macho \u00e9 capaz de disimular a cor laranxa das s\u00faas \u00e1s dianteiras escond\u00e9ndoas baixo as traseiras. A cor verdosa no exterior da \u00e1 est\u00e1 en realidade composta de escamas amarelas e negras; \u00e9 de especial utilidade cando a bolboreta descansa en plantas como \"Anthriscus sylvestris\" ou \"Alliaria petiolata\".\nDistribuci\u00f3n.\nA especie at\u00f3pase ao redor de Europa, e est\u00e9ndese ao oeste \u00e1s \u00e1reas t\u00e9pedas de Asia, at\u00e9 Xap\u00f3n. Nos \u00faltimos anos viuse un incremento do seu n\u00famero no Reino Unido, e de maneira m\u00e1is notoria en Escocia; crese que o incremento se debe ao cambio clim\u00e1tico.\nSubespecies.\nCo\u00f1\u00e9cense nove subespecies de \"Anthocharis cardamines\":"}
{"id": "603088", "revid": "4817", "url": "https://gl.wikipedia.org/wiki?curid=603088", "title": "Orbiting Vehicle", "text": ""}
{"id": "603089", "revid": "89787", "url": "https://gl.wikipedia.org/wiki?curid=603089", "title": "Anthocharis euphenoides", "text": "Anthocharis euphenoides \u00e9 un lepid\u00f3ptero ropal\u00f3cero da familia Pieridae. (Staudinger, 1869).\nDistribuci\u00f3n.\nHabita a pen\u00ednsula ib\u00e9rica inclu\u00edda Andorra, outros puntos de Francia (desde Alta Garona at\u00e9 o Macizo Central e Provenza), en Ticino en Su\u00edza e en varios puntos de Italia (moi local: Lacio, Abruzos). Ausente ao noroeste de Portugal. Est\u00e1 presente de 0 a 1800 m.\nMorfolox\u00eda.\nA eiruga \u00e9 gris azulada con pequenas manchas negras brillantes excepto unha franxa por riba dos espir\u00e1culos que \u00e9 unicamente branca cara a gris azulada punteada de negro. Presenta unha li\u00f1a dorsal amarela. A parte inferior da eiruga tam\u00e9n \u00e9 amarela. Recuberta dunha pilosidade curta e escasa.\nO imago presenta variaci\u00f3n de coloraci\u00f3n entre ambos os sexos. O macho \u00e9 amarelo lim\u00f3n cunha prominente mancha laranxa no \u00e1pice alar culminada por unha zona marr\u00f3n. A femia, en cambio, \u00e9 branca cunha mancha no \u00e1pice laranxa e marr\u00f3n e unha mancha negra nas \u00e1s anteriores. Reverso das \u00e1s posteriores amarela con manchas verdes oliva nos dous sexos.\nH\u00e1bitat.\n\u00c1reas secas con flores, normalmente c\u00e1lidas; marxes de campos de cultivo. A eiruga alim\u00e9ntase de Biscutella, preferentemente de \"Biscutella laevigata\" e \"Biscutella auriculata\".\nPer\u00edodo de voo.\nVoa nunha \u00fanica xeraci\u00f3n entre abril e xullo. Nalgunhas localidades a partir de marzo. Hibernaci\u00f3n como pupa sobre plantas mortas."}
{"id": "603090", "revid": "1505", "url": "https://gl.wikipedia.org/wiki?curid=603090", "title": "Gonepteryx rhamni", "text": "A Gonepteryx rhamni \u00e9 unha especie de bolboreta, da familia Pieridae, que foi descrita orixinalmente, co nome de \"Papilio rahmni\", por Linn\u00e9, en 1758.\nDescrici\u00f3n.\n\u00c1s anteriores de cor amarela lim\u00f3n no seu anverso, cun pequeno sa\u00ednte no bordo, cerca do \u00e1pice. Reverso lixeiramente verdoso. A femia ten un ton m\u00e1is branco, co reverso similar e uniforme.\nReprod\u00facese unha soa vez ao ano (maio-agosto). A posta real\u00edzase sobre os brotes tenros de \"Rhamnus\", efectu\u00e1ndose a fase de cris\u00e1lide na mesma planta.\nDistribuci\u00f3n e h\u00e1bitat.\n\u00c9 unha especie moi estendida, desde \u00c1frica at\u00e9 o sur de Escandinavia. En Espa\u00f1a d\u00e1se sobre todo no norte, a\u00ednda que \u00e9 frecuente tam\u00e9n en Serra Nevada (subespecie \"meridionalis\", descrita por Rober, en 1907, en Alxeria). Adoita vivir en zonas boscosas e h\u00famidas, e \u00e9 frecuente no piso supramediterr\u00e1neo. As poboaci\u00f3ns adoitan estar moi localizadas e son moi sensibles aos d\u00e9ficits h\u00eddricos."}
{"id": "603091", "revid": "4817", "url": "https://gl.wikipedia.org/wiki?curid=603091", "title": "Palapa", "text": ""}
{"id": "603092", "revid": "15490", "url": "https://gl.wikipedia.org/wiki?curid=603092", "title": "Yolanda Besteiro", "text": "Yolanda Besteiro de la Fuente, nada o 1 de febreiro de 1966 \u00e9 unha avogada espa\u00f1ola especializada en x\u00e9nero e feminismo. Dende 2007, preside a \"Federaci\u00f3n de Mujeres Progresistas\" e tam\u00e9n \u00e9 concelleira de Igualdade en Alcal\u00e1 de Henares. Besteiro ten unha extensa carreira profesional en ONGs e no sindicato UGT.\nTraxectoria.\nO seu labor c\u00e9ntrase na defensa dos dereitos das mulleres e na promoci\u00f3n da igualdade de x\u00e9nero e a igualdade social. Unha das s\u00faas preocupaci\u00f3ns \u00e9 a dobre discriminaci\u00f3n que sofren as mulleres inmigrantes, e a violencia de x\u00e9nero, tema do que fala habitualmente para sensibilizar \u00e1 sociedade.\nNo \u00e1mbito acad\u00e9mico, impartiu clases na \"Escuela del Espacio de Salud Entre Nosotras LA e.\" \"ESEN\" e en universidades como a Complutense de Madrid, a Carlos III e a Universidade de Salamanca, e \u00e9 relatora en xornadas sobre violencia, trata, corresponsabilidade e discriminaci\u00f3n laboral. Participou en congresos e xornadas relacionadas co x\u00e9nero e a discriminaci\u00f3n laboral, e publicou varios artigos en medios acad\u00e9micos e de comunicaci\u00f3n.\nOcupa tam\u00e9n diversos cargos, sendo vicepresidenta do Observatorio Estatal contra a Violencia de X\u00e9nero, do Consello Estatal da Muller, e da Plataforma de ONG de Acci\u00f3n Social, entre outros."}
{"id": "603096", "revid": "111586", "url": "https://gl.wikipedia.org/wiki?curid=603096", "title": "Sir Tim O'Theo", "text": "Sir Tim O'Theo \u00e9 unha serie de banda dese\u00f1ada creada polo artista Raf e publicada por primeira vez en 1970 nas revistas \"Mortadelo\" e \"Super Mortadelo\" da Editorial Bruguera. Alg\u00fans dos gui\u00f3ns destas historias son obra do novelista Andreu Mart\u00edn, outros de Ron Clark, e a maior\u00eda est\u00e1n escritos polo propio Raf.\nDespois de Ediciones B adquirir os dereitos, as historias foron reeditadas entre 1987 e 1991.\nEstrutura narrativa.\nA serie \u00e9 unha parodia das novelas policiais cl\u00e1sicas, especialmente as de Sherlock Holmes, e xira arredor de Sir Tim O'Theo, un arist\u00f3crata brit\u00e1nico que resolve enigmas, e o seu mordomo Patson. \nA acci\u00f3n transcorre no pobo ficticio de Bellotha Village, preto de Londres. As historias son breves e xeralmente concl\u00faen cun problema que inicialmente parece insol\u00fabel pero acaba sendo trivial.\nA serie conta tam\u00e9n cun variado elenco de personaxes secundarios, como polic\u00edas locais ineptos e pantasma molestas."}
{"id": "603104", "revid": "59564", "url": "https://gl.wikipedia.org/wiki?curid=603104", "title": "Premio Nacional de Literatura Dram\u00e1tica de Espa\u00f1a", "text": "O Premio Nacional de Literatura na modalidade de Literatura Dram\u00e1tica \u00e9 un premio literario espa\u00f1ol que se concede, dentro dos Premios Nacionais de Literatura e que outorga o Ministerio de Cultura desde 1992.\nPremia a mellor obra dun autor espa\u00f1ol, de entre todas as obras deste x\u00e9nero, publicadas en Espa\u00f1a o ano anterior en calquera das s\u00faas linguas oficiais, na s\u00faa primeira edici\u00f3n. Est\u00e1 dotado con 20.000 euros.\nA Literatura Galega conta con tres galardoados:"}
{"id": "603108", "revid": "1888", "url": "https://gl.wikipedia.org/wiki?curid=603108", "title": "Juan Brasa", "text": "Juan Brasa S\u00e1nchez, nado en Ourense en 1891 e finado na mesma cidade en setembro de 1982, foi un xornalista e escritor galego.\nTraxectoria.\nFillo de \u00c1ngela S\u00e1nchez Mill\u00e1n e do coronel da Garda Civil Constantino Brasa Rodr\u00edguez, instalados en Ourense. Maurista, foi redactor de \"La Acci\u00f3n\" (1916) e despois correspondente do peri\u00f3dico en Buenos Aires. En 1919 era redactor xefe do \"Diario Espa\u00f1ol\" da Habana. Retornado a Espa\u00f1a foi director de \"Los Hombres Libres\" (1923), onde expresou o seu rexeitamento os vellos dirixentes pol\u00edticos; dirixiu \"Espa\u00f1a de Hoy\" (1929) e colaborou en \"La Voz de Galicia\", onde fixo cr\u00edtica taurina. De car\u00e1cter impulsivo, sostivo un duelo e tivo varios enfrontamentos. Defensor a ultranza do golpe de Estado do 18 de xullo de 1936, foi nomeado delegado para Galicia da Oficina de Prensa e Propaganda da Junta de Defensa Nacional a principios de agosto. En outubro de 1937 foi enviado pola Delegaci\u00f3n de Prensa e Propaganda como subdirector e redactor xefe de \"La Ametralladora\", onde asinaba co pseud\u00f3nimo El Legionario de la Pluma. Colaborou en \"El Ideal Gallego\". En 1964 foi nomeado cr\u00edtico de touros de \"Espa\u00f1a\" de T\u00e1nxer. Pasou os seus \u00faltimos anos no Hotel Mi\u00f1o de Ourense, onde faleceu en setembro de 1982."}
{"id": "603109", "revid": "1888", "url": "https://gl.wikipedia.org/wiki?curid=603109", "title": "Juan Brasa S\u00e1nchez", "text": ""}
{"id": "603115", "revid": "127505", "url": "https://gl.wikipedia.org/wiki?curid=603115", "title": "Razzia", "text": "Unha razzia (do franc\u00e9s \"razzia\" \"incursi\u00f3n\", e este do \u00e1rabe alxeriano \"\u0121aziya\" (\u063a\u0632\u064a\u0629\u200e), \"algara\") \u00e9 un termo usado para referirse a un ataque contra un asentamento inimigo. A\u00ednda que principalmente buscaba conseguir bot\u00edn, historicamente os obxectivos dunha incursi\u00f3n eran diversos: destru\u00edr fortificaci\u00f3ns, capturar escravos, a limpeza \u00e9tnica ou relixiosa, a expansi\u00f3n do territorio ou intimidar o inimigo. Probablemente o termo prov\u00e9n da cuarta dinast\u00eda iraniana (226-651).\nCo paso do tempo, o seu significado tam\u00e9n se estendeu a outras actividades que presentan certas semellanzas con estes ataques, como as redadas policiais ou determinadas incursi\u00f3ns violentas realizadas por grupos organizados ou paramilitares, como as realizadas nas favelas ou campos de refuxiados brasileiros durante a segunda guerra do Congo. Na actualidade, en lingua turca o termo significa \"veterano de guerra\"."}
{"id": "603124", "revid": "111586", "url": "https://gl.wikipedia.org/wiki?curid=603124", "title": "Walter \u00c1lvarez", "text": ""}
{"id": "603146", "revid": "98629", "url": "https://gl.wikipedia.org/wiki?curid=603146", "title": "Tribunal de Apelaci\u00f3ns de Nova York", "text": "O Tribunal de Apelaci\u00f3ns de Nova York (en ingl\u00e9s, \"New York Court of Appeals\") \u00e9 a m\u00e1is alta instancia xudicial do estado de Nova York (Estados Unidos). Fundado en 1847 e a s\u00faa sede est\u00e1 en Albany. Conta con sete maxistrados cuxas sentenzas poden ser recorridas ante o Tribunal Supremo dos Estados Unidos. \nAtribuci\u00f3ns.\nO Tribunal de Apelaci\u00f3ns foi establecido pola Constituci\u00f3n de 1846 como o herdeiro do Tribunal da Chancelar\u00eda (en ingl\u00e9s, \"Court of Chancery\") e do Tribunal de Correcci\u00f3n de Erros (\"Court of Correction of Errors\"). Na actualidade, as s\u00faas funci\u00f3ns est\u00e1 determinadas polo artigo sexto da Constituci\u00f3n correspond\u00e9ndolle a revisi\u00f3n xudicial dos tribunais inferiores do sistema xudicial de Nova York. O tribunal selecciona os casos que lle recorren tendendo a centrarse naqueles que te\u00f1en maior impacto p\u00fablico e non tanto nos arranxos entre particulares. Ademais, ao Tribunal corresp\u00f3ndelle unha importante funci\u00f3n na administraci\u00f3n xudicial do estado pois \u00e1 cabeza do sistema xudicial estatal est\u00e1 o presidente do Tribunal de Apelaci\u00f3ns e para gobernalo debe contar coa aprobaci\u00f3n do pleno de maxistrados do Tribunal. \nMembros.\nO Tribunal de Apelaci\u00f3ns compose de sete maxistrados nomeados polo gobernador do estado co \"consello e consentimento\" do Senado para mandatos de 14 anos. Un deles \u00e9 nomeado polo gobernador como presidente (\"chief justice\"). D\u00e9bense retirar ao final do ano no que cumpren 70 anos de idade. \nO n\u00famero de xu\u00edces e mais a duraci\u00f3n do mandato foi mudando ao longo do tempo: se ben inicialmente eran oito xu\u00edces designados para per\u00edodos de oito anos, dende 1869 o Tribunal de Apelaci\u00f3ns conta co dese\u00f1o actualmente vixente."}
{"id": "603148", "revid": "5312", "url": "https://gl.wikipedia.org/wiki?curid=603148", "title": "Hispano-Suiza H6", "text": "O Hispano-Suiza H6 \u00e9 un coche de luxo que foi fabricado pola marca catal\u00e1 Hispano-Suiza, maioritariamente en Francia. Presentado en 1919 no Sal\u00f3n do Autom\u00f3bil de Par\u00eds, o H6 foi fabricado at\u00e9 1933.\nEspecificaci\u00f3ns.\nO Hispano-Suiza H6 foi equipado cun motor de seis cilindros en li\u00f1a de aluminio, con 6.597 cent\u00edmetros c\u00fabicos, inspirado no dese\u00f1o de Marc Birkigt para motores de aeronaves. \u00c1 parte da nova \u00e1rbore de levas en cabeza (OHC), en esencia era o dese\u00f1o V12 de Birkigt para aviaci\u00f3n. O Hispano-Suiza H6B de 1922 era un pouco m\u00e1is potente. Nos H6C utilizouse un motor de 8,0 litros (7983 cc).\nUnha das caracter\u00edsticas m\u00e1is not\u00e1beis do H6 eran os seus frenos; ti\u00f1a tambores de aliaxe lixeira nas catro rodas e servofreo mec\u00e1nico.\nO H6 foi substitu\u00eddo en 1933 polo J12, que inicialmente utilizou un motor V12 de nove litros e medio.\nProduci\u00f3n.\nAlg\u00fans dos primeiros H6 fabric\u00e1ronse no complexo industrial de Hispano-Suiza situado en La Sagrera, Barcelona, pero a maior\u00eda destes autos constru\u00edronse na divisi\u00f3n francesa de Hispano-Suiza situada no municipio de Bois-Colombes.\n100 exemplares do H6 foron producidos por \u0160koda baixo licenza en Checoslovaquia dende 1926 at\u00e9 1929. Nos H6 checoslovacos a relaci\u00f3n de compresi\u00f3n limitouse a 4,5:1 e a potencia do motor a 100 HP (75 kW) a 1800 rpm.\nContando todas as versi\u00f3ns do Hispano-Suiza H6, foron producidas 2350 unidades.\nVersi\u00f3ns especiais.\nH6B de carreiras.\nEn 1922 constru\u00eduse unha serie de cinco unidades do H6B de carreiras, con distancias entre eixos m\u00e1is curtas e motores m\u00e1is potentes. Estes foron denominados \"Boulogne\", para celebrar a tripla vitoria do H6 na carreira de autos deportivos en Boulogne polos pilotos Dubonnet, Garnier e Boyriven en 1923. Woolf Barnato pilotou un Boulogne at\u00e9 acadar oito marcas internacionais, inclu\u00edda unha media de 92 mph (148 km/h) en 300 millas (480 km) en Brooklands, en 1924.\nH6A de seis rodas.\nO rei de Grecia Constantino I ordenou un Hispano-Suiza H6A de seis rodas, pero despois da s\u00faa abdicaci\u00f3n este auto \u00fanico foi comprado polo director de cinema D. W. Griffith por $35000.\nA carrozar\u00eda do H6A foi dese\u00f1ada por Leon Rubay, e a fabricaci\u00f3n do auto realizouse en Barcelona en 1923. Agora este coche at\u00f3pase no Museo Forney en Denver, Colorado.\nH6C Dubonnet Boulogne Targa Florio Speedster.\nEn 1924 Andr\u00e9 Dubonnet, un enxe\u00f1eiro e piloto franc\u00e9s de avi\u00f3ns e coches de carreiras, comprou un chasis de Hispano-Suiza para constru\u00edr un autom\u00f3bil lixeiro e aerodin\u00e1mico, que foi chamado H6C Dubonnet Boulogne Targa Florio Speedster (tam\u00e9n co\u00f1ecido como H6C Tulipwood Torpedo).\nO H6C Dubonnet Targa Florio Speedster \u00e9 un exemplar \u00fanico que pos\u00fae unha carrozar\u00eda feita de madeira de caoba fabricada con milleiros de remaches de aluminio, a cal foi dese\u00f1ada polo enxe\u00f1eiro Henri Chasseriaux na empresa Nieuport-Astra e s\u00f3 pesa 72,5 kg. As dimensi\u00f3ns do auto son 5537 mm de longo e 1791 mm de largo, e pesa 1583 kg.\nMecanicamente, conta cun motor Hispano-Suiza de 6 cilindros en li\u00f1a que desenvolve unha potencia de 195 HP a 3000 rpm.\nAndr\u00e9 Dubonnet competiu con este Hispano-Suiza na Targa Florio de 1924, e ficou na sexta posici\u00f3n.\nO H6C Dubonnet Boulogne Targa Florio Speedster estivo en exposici\u00f3n durante anos no Museo Blackhawk preto de Danville, California.\nEn agosto de 2022, o H6C Tulipwood Torpedo foi poxado en California por RM Sotheby's, sendo vendido por 9 245 000 d\u00f3lares.\nH6B Dubonnet Xenia.\nEn 1938, Hispano-Suiza constru\u00edu un H6B \u00fanico para Andr\u00e9 Dubonnet, que foi chamado H6B Dubonnet Xenia (este \u00faltimo nome en homenaxe \u00e1 s\u00faa falecida esposa), no que se instalou o motor de 8.0 L e 160 HP do H6C e unha suspensi\u00f3n personalizada. Este exemplar \u00fanico ten unha carrozar\u00eda que foi dese\u00f1ada polo carrocero Saoutchik, e serviu como o autom\u00f3bil persoal de Dubonnet, ademais de servir tam\u00e9n como unha mostra das s\u00faas tecnolox\u00edas automotrices e innovaci\u00f3ns aerodin\u00e1micas.\nO H6B Dubonnet Xenia \u00e9 actualmente propiedade de Peter W. Mullin e est\u00e1 en exhibici\u00f3n no Museo do Autom\u00f3bil de Mullin en Oxnard, California.\nO superdeportivo Hispano-Suiza Carmen est\u00e1 inspirado no H6B Dubonnet Xenia."}
{"id": "603149", "revid": "5312", "url": "https://gl.wikipedia.org/wiki?curid=603149", "title": "Autom\u00f3bil de luxo", "text": ""}
{"id": "603150", "revid": "5312", "url": "https://gl.wikipedia.org/wiki?curid=603150", "title": "Coche de luxo", "text": ""}
{"id": "603151", "revid": "31997", "url": "https://gl.wikipedia.org/wiki?curid=603151", "title": "Tribunal Supremo de Wyoming", "text": "O Tribunal Supremo de Wyoming (en ingl\u00e9s, \"Wyoming Supreme Court\") \u00e9 a m\u00e1is alta instancia xudicial do estado de Wyoming, nos Estados Unidos. A s\u00faa sede est\u00e1 en Cheyenne e est\u00e1 integrado por cinco maxistrados cuxas sentenzas s\u00f3 poden ser apeladas ante o Tribunal Supremo dos Estados Unidos. \nCompetencias e composici\u00f3n.\nAs s\u00faas competencias ve\u00f1en definidas polo artigo cinco da Constituci\u00f3n do estado. Este fai ao Tribunal resposable en dirimir as apelaci\u00f3ns en materia civil e penal e conv\u00edrteo no supervisor de todos os xulgados de Wyoming. A diferenza do que adoita acontecer no resto de estados, en Wyoming non existen instancias intermedias entre os xulgados de distrito e o Supremo, corresp\u00f3ndendolle a este \u00faltimo a revisi\u00f3n dos casos apelados. \nOs maxistrados que compo\u00f1en o Tribunal Supremo son cinco, sendo un deles o presidente (\"chief justice\"), e te\u00f1en mandatos de oito anos. Ata 1972 eran escollidos por sufraxio, mais nese ano trocou o sistema de escolla. Procurando mellorar a independencia xudicial, en 1971, Wyoming adoptou por referendo o sistema chamado \"Plan Missouri\" que establece un comit\u00e9 para a selecci\u00f3n de xu\u00edces e que prop\u00f3n ao gobernador os candidatos \u00e1s vacantes do Supremo. Un ano despois da designaci\u00f3n, os cidad\u00e1ns son consultados nas elecci\u00f3ns por se o xu\u00edz debe continuar ou non (\"retention election\"). "}
{"id": "603152", "revid": "5312", "url": "https://gl.wikipedia.org/wiki?curid=603152", "title": "Hispano-Suiza H6B Dubonnet Xenia", "text": ""}
{"id": "603154", "revid": "88215", "url": "https://gl.wikipedia.org/wiki?curid=603154", "title": "David \u00c1lvarez Rey", "text": "Antonio David \u00c1lvarez Rey, co\u00f1ecido como Davo, nado o 18 de decembro de 1994), \u00e9 un futbolista espa\u00f1ol que xoga como extremo dereito e dianteiro no Deportivo da Coru\u00f1a, da Primeira Divisi\u00f3n RFEF, cedido polo Eupen belga.\nTraxectoria.\nNado na localidade asturiana de Luarca, comezou a xogar ao f\u00fatbol aos 7 anos na canteira do Luarca CF, onde estivo ata rematar a s\u00faa etapa infantil, ingresando a continuaci\u00f3n no equipo cadete do Real Avil\u00e9s. Na tempada 2011/12 os seus 23 goles co xuvenil do Avil\u00e9s na Liga Nacional coloc\u00e1rono como o segundo m\u00e1ximo goleador do seu grupo, s\u00f3 por detr\u00e1s de Carlos Castro, e permit\u00edronlle debutar co filial na Rexional Preferente, o 26 de febreiro de 2012, nun partido ante o Valdesoto.\nNo ver\u00e1n de 2012 fichou polo Real Oviedo para xogar co seu equipo xuvenil, no que militou unha campa\u00f1a, chegando a debutar co Oviedo Vetusta na Tercera Divisi\u00f3n. Comezou a campa\u00f1a 2013/14 nas filas do filial oviedista, pero o 8 de outubro de 2013 sa\u00edu cedido ao Langreo, da mesma categor\u00eda.\nCo equipo dirixido por Pablo Lago, disputou un total de 24 partidos e marcou 5 goles, conseguindo o ascenso \u00e1 Segunda B. Para a seguinte campa\u00f1a seguiu a Lago ao Caudal, de Terceira, onde disputou un total de 38 partidos, anotando 9 goles.\nNa tempada 2015/16 fichou polo Zamora, onde incrementou os seus rexistros ata os 13 goles nun total de 43 partidos, case todos como titular. O equipo adestrado por Balta S\u00e1nchez proclamouse campi\u00f3n do Grupo VIII da Terceira Divisi\u00f3n, pero non conseguiu ascender ao caer eliminado na promoci\u00f3n.\nEn 2016 regresou ao Oviedo Vetusta, co que marcou 16 goles nos 37 partidos que xogou durante a campa\u00f1a.\nNa 2017/18 fichou polo R\u00e1pido de Bouzas, co que debutou na Segunda Divisi\u00f3n B. \u00c1s ordes de Borja Jim\u00e9nez, contribu\u00edu con 14 partidos e un gol \u00e1 mellor tempada da historia do club, pero deixou o equipo no mercado invernal, pasando \u00e1s filas do Cerceda, da mesma categor\u00eda, co que acabou descendendo.\nNo ver\u00e1n de 2018 volveu ao Zamora e al\u00ed conseguiu a mellor cifra goleadora da s\u00faa carreira, con 20 tantos en 36 encontros.\nEn xullo de 2019 regresou ao Langreo, desta vez na Segunda B, co que marcou 13 goles, sendo o cuarto m\u00e1ximo anotador do Grupo I, por detr\u00e1s de Rufo, Gabarre e Joselu. \nNa tempada 2020/21 p\u00faxose \u00e1s ordes de Juan Carlos Carcedo no Ibiza e con dez goles foi o m\u00e1ximo goleador do equipo, que conseguiu o primeiro ascenso \u00e1 Segunda Divisi\u00f3n da s\u00faa historia. Na primeira xornada da tempada 2021/22 debutou na categor\u00eda de prata, nun empate sen goles ante o Zaragoza na Romareda, onde saltou ao campo na segunda parte como substituto de Ekain Zenitagoia.\nEn xu\u00f1o de 2022 deixou por primeira vez o f\u00fatbol espa\u00f1ol e puxo rumbo a Polonia, onde asinou un contrato de dous anos co Wis\u0142a P\u0142ock da Ekstraklasa. Con todo, xogou s\u00f3 medio ano no club de P\u0142ock, pois en xaneiro, sendo naquel momento o m\u00e1ximo goleador da liga con 9 dianas, foi traspasado ao Eupen, da Primeira Divisi\u00f3n de B\u00e9lxica. \nEn xullo de 2023 anunciouse a s\u00faa fichaxe polo Deportivo da Coru\u00f1a, o terceiro club galego da s\u00faa carreira."}
{"id": "603155", "revid": "88215", "url": "https://gl.wikipedia.org/wiki?curid=603155", "title": "Antonio David \u00c1lvarez Rey", "text": ""}
{"id": "603156", "revid": "88215", "url": "https://gl.wikipedia.org/wiki?curid=603156", "title": "Davo (futbolista)", "text": ""}
{"id": "603157", "revid": "27155", "url": "https://gl.wikipedia.org/wiki?curid=603157", "title": "Suplemento mineral milagroso", "text": "O \u00absuplemento mineral milagroso\u00bb co\u00f1ecido como MMS polas siglas en ingl\u00e9s de \"Miracle Mineral Supplement\", tam\u00e9n chamado soluci\u00f3n mineral milagrosa, soluci\u00f3n mineral mestra ou protocolo CD (siglas en ingl\u00e9s de \"chlorine dioxide\", di\u00f3xido de cloro) e \u00e1s veces vendido como \"soluci\u00f3n purificadora de auga\", \u00e9 unha soluci\u00f3n ao 28% de clorito de sodio (NaClO2) en auga destilada que ao mesturarse cun \u00e1cido, xa sexa \u00e1cido c\u00edtrico ou o \u00e1cido clorh\u00eddrico do zume g\u00e1strico, reacciona formando di\u00f3xido de cloro, un produto qu\u00edmico usado na desinfecci\u00f3n en ambientes dom\u00e9sticos e industriais e cuxa inxesta pode producir n\u00e1useas, v\u00f3mito, diarrea e unha baixada da presi\u00f3n arterial potencialmente mortal debido \u00e1 deshidrataci\u00f3n. \u00c9 moi similar \u00e1 lixivia industrial, a cal cont\u00e9n hipoclorito de sodio, e, como esta \u00faltima, \u00e9 t\u00f3xico. O nome foi acu\u00f1ado por Jim Humble no seu libro \"The Miracle Mineral Solution of the 21st\u00a0Century\" autopublicado en 2006.\nO MMS prom\u00f3vese falsamente como unha cura para o arrefriado com\u00fan, o acne, a diabetes, o autismo, a malaria, os virus da hepatite, o virus da gripe\u00a0H1N1, o VIH, o cancro, a COVID-19 e moitas m\u00e1is doenzas. Non se realizaron ensaios cl\u00ednicos est\u00e1ndar para probar estas afirmaci\u00f3ns, que prove\u00f1en s\u00f3 de casos anecd\u00f3ticos e do libro de Humble. Os vendedores \u00e1s veces describen o MMS como un potabilizador de auga coa finalidade de evadir as regulaci\u00f3ns m\u00e9dicas. A Federaci\u00f3n Internacional de Sociedades da Cruz Vermella e da Media L\u00faa Vermella rexeitou \u00abnos termos m\u00e1is en\u00e9rxicos\u00bb informes dos promotores do MMS de que esta o utilizara combater a malaria.\nMetabolismo.\nCando o clorito de sodio activado entra no est\u00f3mago, queda en contacto co zume g\u00e1strico. O pH extremadamente baixo do est\u00f3mago reduce o clorito de sodio a di\u00f3xido de cloro. En cuesti\u00f3n de minutos o di\u00f3xido de cloro \u00e9 reducido e hidrolizado a clorito e clorato. Isto contrad\u00ed as afirmaci\u00f3ns dos que promoven o MMS como cura, pois eles afirman que o di\u00f3xido de cloro \u00e9 absorbido ao sangue, onde exercer\u00eda o seu efecto antioxidante. Por\u00e9n, isto non ocorre, sen\u00f3n que o corpo absorbe os metabolitos que poden ser t\u00f3xicos ata causar insuficiencia renal aguda desde cantidades de s\u00f3 un gramo. Os efectos adversos incl\u00faen n\u00e1useas, v\u00f3mitos e mesmo unha hem\u00f3lise potencialmente mortal en persoas deficientes en glicosa-6-fosfato deshidroxenase. \nA EPA (Axencia de Protecci\u00f3n Ambiental dos Estados Unidos) estableceu un nivel m\u00e1ximo de 0,8\u00a0mg/L de di\u00f3xido de cloro na auga potable. Naren Gunja, director do Centro de Informaci\u00f3n de Velenos de Nova Gales do Sur, declarou que o uso do produto \u00e9 \"algo parecido a beber lixivia concentrada\" e que os usuarios mostraron s\u00edntomas compatibles con lesi\u00f3ns corrosivas, tales como v\u00f3mitos, dores de est\u00f3mago e diarrea.\nSeguridade e situaci\u00f3n legal.\nA inxesti\u00f3n de MMS pode producir diversos trastornos, nalg\u00fan casos graves e mesmo mortais. En agosto de 2009, unha muller mexicana, que viaxaba co seu marido estadounidense en iate por Vanuatu, utilizou o MMS como preventivo para a malaria. Aos 15\u00a0minutos estaba enferma e en 12\u00a0horas estaba morta.\nOs promotores da soluci\u00f3n mineral milagrosa advirten que en ocasi\u00f3ns o paciente pode sentir n\u00e1useas, v\u00f3mitos e diarrea, e que iso \u00e9 debido a que o corpo se est\u00e1 \u00abdesintoxicando\u00bb. Isto \u00e9 especialmente perigoso porque estes s\u00edntomas indican, en realidade, que se est\u00e1 sufrindo un envelenamento e pode levar \u00e1 hipertensi\u00f3n arterial e \u00e1 reduci\u00f3n de auga por deshidrataci\u00f3n. Pode causar danos no intestino e aos gl\u00f3bulos vermellos do sangue, podendo orixinar insuficiencia respiratoria.\nEn 2010 a Axencia Espa\u00f1ola de Medicamentos e Produtos Sanitarios ordenou a retirada do MMS porque ao ser tomado seguindo as indicaci\u00f3ns dos provedores, pode producir efectos adversos que nalg\u00fans casos poden ser graves. \nNo Canad\u00e1 o produto prohibiuse despois de que case causase a morte a unha persoa. No Reino Unido a Axencia de Est\u00e1ndares de Alimentos tam\u00e9n publicou unha advertencia, despois despu\u00e9s da advertencia inicial de Health Canad\u00e1 e outra similar da FDA estadounidense, na cal se dic\u00eda que \u00abo MMS \u00e9 unha soluci\u00f3n de clorito s\u00f3dico ao 28 %, o que equivale \u00e1 lixivia de uso industrial\u00bb.\nA Food Standards Agency (axencia de est\u00e1ndares alimentarios de EUA) reiterou a s\u00faa advertencia sobre o MMS e ampliouna para inclu\u00edr a CDS (soluci\u00f3n de di\u00f3xido de cloro).\nEn decembro de 2009, o Centro de Control de Envelenamento de B\u00e9lxica emitiu unha alerta ante a Asociaci\u00f3n Europea de Centros de Toxicolox\u00eda e de Toxicolox\u00eda Cl\u00ednica. En resposta, en marzo de 2010 o Comit\u00e9 de Coordinaci\u00f3n de Toxicovixilancia (de Francia) levou a cabo unha avaliaci\u00f3n advertindo sobre unha irritaci\u00f3n dependente da dose e os posibles efectos t\u00f3xicos. Tam\u00e9n advertiron que os pacientes afectados por doenzas graves poder\u00edan verse tentados a deixar os seus tratamentos a favor desta suposta alternativa de tratamento. En xullo de 2010, a FDA (Administraci\u00f3n de Medicamentos e Alimentos) dos Estados Unidos fixo unha advertencia similar, dicindo que as instruci\u00f3nes para a preparaci\u00f3n da soluci\u00f3n mestur\u00e1ndoa cunha soluci\u00f3n \u00e1cida, ou mesmo zume de laranxa produce di\u00f3xido de cloro, \u00abun branqueador potente utilizado para branquar fibras t\u00e9xtiles e para o tratamento de augas industriais\u00bb. Debido aos informes que incl\u00faen n\u00e1useas, v\u00f3mitos e presi\u00f3n arterial perigrosamente baixa como resultado do uso do MMS, a FDA instou aos consumidores a desfacerse do produto inmediatamente.\nToxicidade.\nO MMS non est\u00e1 aprobado para o tratamento de ningunha enfermidade. Segundo a Axencia de Protecci\u00f3n Ambiental dos Estados Unidos, a exposici\u00f3n cr\u00f3nica a pequenas doses de di\u00f3xido de cloro pode causar danos na reproduci\u00f3n e o desenvolvemento neurol\u00f3xico.\nO di\u00f3xido de cloro demostrou ser prexudicial para a funci\u00f3n do tiroide e reducir a contaxe de c\u00e9lulas\u00a0T4 en monos despois de estar 6\u00a0meses administr\u00e1ndolles doses menores \u00e1s recomendadas.\nOutro estudo en ratas observou unha diminuci\u00f3n na contaxe de gl\u00f3bulos vermellos cando eran expostas a concentrci\u00f3ns de 100\u00a0mg/L de di\u00f3xido de cloro na auga potable, despois de 3\u00a0meses. O Departamento de Traballo dos Estados Unidos restrinxe a exposici\u00f3n laboral \u00e1 inhalaci\u00f3n de di\u00f3xido de cloro a 0,1\u00a0ppm, xa que as concentraci\u00f3ns de 10\u00a0ppm deron lugar a mortes en ratas, despois de 10\u00a0d\u00edas, mentres que un caso no que un traballador se expuxo accidentalmente a 19\u00a0ppm tivo como resultado a s\u00faa morte. Segundo a mesma organizaci\u00f3n (en 2009), \u00abo di\u00f3xido de cloro causa unha doenza respiratoria grave e \u00e9 irritante para os ollos en humanos\u00bb.\nPromoci\u00f3n ilegal do produto.\nNa \u00e1rea de Seattle (Estados Unidos), a soluci\u00f3n mineral milagrosa foi promocionada por unha parella australiana. Esta parella difundiu sitios web que utilizan testemu\u00f1as falsas (acompa\u00f1adas de debuxos atractivos), fotograf\u00edas e direcci\u00f3ns de Seattle para promover descargas de libros nos que se promocionaba o MMS como axente sanador milagreiro, as\u00ed como as botellas que venden coa etiqueta \u00abpurificaci\u00f3n da auga\u00bb co nome de marca MMS Professional. A Oficina do procurador xeral do Estado de Washington presentou a demanda e, en conxunci\u00f3n coa Australian Competition and Consumer Commission (ACCC), conseguiu un acordo de m\u00e1is de 40000\u00a0d\u00f3lares estadounidenses (aproximadamente 25000\u00a0d\u00f3lares por honorarios de avogados estatais e 14000\u00a0d\u00f3lares m\u00e1is) que se dividir\u00eda entre 200\u00a0consumidores. Na acci\u00f3n legal de ACCC, o xu\u00edz describiu aos acusados como curandeiros e considerou as afirmaci\u00f3ns das p\u00e1xinas web \u00abfalsas, equ\u00edvocas ou enganosas\u00bb.\nO 28 de maio de 2015 un xurado federal estadounidense encontrou culpable a Louis Daniel Smith de vender o MMS como cura para varias doenas. Foi condenado por conspiraci\u00f3n, tr\u00e1fico, venda de f\u00e1rmacos mal etiquetados e fraude aos Estados Unidos. De acordo coas probas presentadas no xu\u00edzo, Smith creou un falso negocio de \"purificaci\u00f3n de auga\" e \"tratamento de auga residual\" coa finalidade de obter clorito de sodio e enviar MMS sen ser detectado polo goberno.\nOutro caso foi o dunha muller do norte de Mackay (Australia), que foi multada con 2000\u00a0d\u00f3lares australianos por inxectar sen titulaci\u00f3n MMS a varios pacientes no seu garaxe, que carec\u00eda de instalaci\u00f3ns axeitadas para a esterilizaci\u00f3n, e chegou mesmo a aconsellar a unha persoa que evitase a quimioterapia, mentres promov\u00eda un tratamento sen \u00abningunha base cient\u00edfica\u00bb. A Oficina de Comercio de Queensland ten unha orde xudicial que proh\u00edbe \u00abfacer calquera declaraci\u00f3n de que o MMS \u00e9 capaz de tratar, curar ou beneficiar a calquera persoa que sofre de cancro\u00bb baixo multa de 12000\u00a0d\u00f3lares australianos.\nAndreas Kalcker, un promotor do produto, fundou en Berl\u00edn unha ONG chamada Earth Help Project que, a\u00ednda que se presenta como entidade de axuda en temas de enerx\u00eda alternativa, auga potable e sa\u00fade no Terceiro Mundo, ten como principal fin promocionar e vender o MMS (soluci\u00f3n mineral mestra).\nEste produto tam\u00e9n o vende a Igrexa da Sa\u00fade e Sanaci\u00f3n X\u00e9nese II, grupo cuxo prop\u00f3sito \u00e9 que \"o mundo acceda \u00e1 sa\u00fade\". QAnon \u00e9 outro grupo que segue unha teor\u00eda que xira arredor das mensaxes en clave que un usuario denominado Q posteaba no foro 4chan e prop\u00f3n tomar o MMS para curar o coronavirus.\nEn xaneiro de 2010, \"The Sydney Morning Herald\" informou que un vendedor admitiu que eles non repiten ningunha das declaraci\u00f3ns de Humble por escrito para eludir as regulaci\u00f3ns contra o seu uso como medicamento.\nEn Espa\u00f1a.\nA venda do produto como terapia foi prohibida en Espa\u00f1a no ano 2010. Malia iso, o produto s\u00e9guese promovendo e vendendo. En 2012 o propio Andreas Kalcker, un empresario inmobiliario alem\u00e1n falsamente autoanunciado como investigador cient\u00edfico foi detido xunto a dous holandeses por vender a soluci\u00f3n nun acto publicitario en Eivisa. En Espa\u00f1a entre os seus m\u00e1ximos divulgadores est\u00e1n Josep P\u00e0mies (agricultor de Lleida) e tam\u00e9n Teresa Forcades, monxa e doutora en medicina, que foi inhabilitada temporalmente en 2023 polo Colexio de M\u00e9dicos de Barcelona en relaci\u00f3n con estes asuntos."}
{"id": "603158", "revid": "27155", "url": "https://gl.wikipedia.org/wiki?curid=603158", "title": "Soluci\u00f3n mineral milagrosa", "text": ""}
{"id": "603159", "revid": "27155", "url": "https://gl.wikipedia.org/wiki?curid=603159", "title": "Soluci\u00f3n mineral mestra", "text": ""}
{"id": "603160", "revid": "27155", "url": "https://gl.wikipedia.org/wiki?curid=603160", "title": "Protocolo CD", "text": ""}
{"id": "603161", "revid": "27155", "url": "https://gl.wikipedia.org/wiki?curid=603161", "title": "Protocolo de di\u00f3xido de cloro", "text": ""}
{"id": "603162", "revid": "27155", "url": "https://gl.wikipedia.org/wiki?curid=603162", "title": "Soluci\u00f3n de purificaci\u00f3n de auga", "text": ""}
{"id": "603163", "revid": "27155", "url": "https://gl.wikipedia.org/wiki?curid=603163", "title": "MMS (pseudomedicamento)", "text": ""}
{"id": "603164", "revid": "27155", "url": "https://gl.wikipedia.org/wiki?curid=603164", "title": "WPS (pseudomedicamento)", "text": ""}
{"id": "603165", "revid": "5312", "url": "https://gl.wikipedia.org/wiki?curid=603165", "title": "Todo terreo", "text": ""}
{"id": "603166", "revid": "88215", "url": "https://gl.wikipedia.org/wiki?curid=603166", "title": "Berto Cayarga", "text": "Alberto \"Berto\" Cayarga Fern\u00e1ndez, nado en Avil\u00e9s o 17 de setembro de 1996, \u00e9 un futbolista espa\u00f1ol que xoga como extremo no Deportivo da Coru\u00f1a, da Primeira Divisi\u00f3n RFEF.\nTraxectoria.\nNacido en Avil\u00e9s, comezou a xogar ao f\u00fatbol no Navarro CF da propia cidade asturiana e en 2013 incorporouse en idade xuvenil ao Llano 2000, chegando a debutar co primeiro equipo na Rexional Preferente. En 2014 fichou polo Sporting de Gij\u00f3n e en xullo de 2015, tras rematar a s\u00faa etapa xuvenil, foi cedido por un ano ao Langreo, da Tercera Divisi\u00f3n.\nAo regresar a Xix\u00f3n, aceptou un contrato por dous anos e foi destinado ao Sporting B, tam\u00e9n na cuarta categor\u00eda. Na primeira tempada contribu\u00edu ao ascenso do equipo filial \u00e1 Segunda Divisi\u00f3n B e na seguinte, xa na categor\u00eda de bronce, conseguiu a maior cifra anotadora da s\u00faa carreira, con 9 goles, axudando o equipo a acadar a promoci\u00f3n de ascenso.\nEn agosto de 2018 asinou un contrato de dous anos co Racing de Santander, tam\u00e9n de Segunda B. Foi titular na maior\u00eda de partidos do conxunto c\u00e1ntabro, que acabou conseguindo o ascenso \u00e1 Segunda Divisi\u00f3n.\nDebutou na categor\u00eda de prata o 17 de agosto de 2019, nunha derrota por 0-1 no Sardinero ante o M\u00e1laga. O 31 de xaneiro seguinte, o club rescindiu o seu contrato, e a continuaci\u00f3n o xogador asinou por seis meses co FC Cartagena da Segunda B.\nNo equipo de Cartaxena, con Borja Jim\u00e9nez no banco, Cayarga conseguiu o seu segundo ascenso consecutivo a Segunda. Marcou o seu primeiro gol na categor\u00eda o 6 de febreiro de 2021, nunha vitoria por 2-0 ante o Real Oviedo. Xogou dous anos co club murciano en Segunda, sumando un total de 83 partidos e 7 goles co equipo.\nDespois duns meses sen equipo, en decembro de 2022 marchou a Polonia, onde fichou polo Radomiak Radom, da Ekstraklasa. Disputou 16 partidos no que restaba de tempada, e iniciou a seguinte tam\u00e9n no mesmo club, pero pouco despois solicitou a liberaci\u00f3n do seu contrato para poder regresar a Espa\u00f1a. As\u00ed, o 24 de agosto de 2023 asinou un contrato de dous anos co Deportivo da Coru\u00f1a, da Primeira Divisi\u00f3n RFEF."}
{"id": "603167", "revid": "5132", "url": "https://gl.wikipedia.org/wiki?curid=603167", "title": "Dimitrios Agravanis", "text": "Dimitrios Agravanis (\u00e1s veces tam\u00e9n escrito Dimitris, en grego: \u0394\u03b7\u03bc\u03ae\u03c4\u03c1\u03b7\u03c2 \u0391\u03b3\u03c1\u03b1\u03b2\u03ac\u03bd\u03b7\u03c2), nado o 20 de decembro de 1994 en Marousi, Atenas, \u00e9 un xogador internacional de baloncesto grego. Formado nas categor\u00edas inferiores do Maroussi, actualmente \u00e9 axente libre, sendo o seu equipo o R\u00edo Breog\u00e1n da Liga ACB e a Basketball Champions League. Cunha altura de 1,91 m, xoga nas posici\u00f3ns de ala-pivote e pivote. \nTraxectoria.\nNado o 20 de decembro de 1994 no suburbio de Maroussi, en Atenas, Agravanis comezou a s\u00faa traxectoria no baloncesto aos nove anos, cando o seu pai montou unha canastra na s\u00faa casa. As\u00ed, xogar ao baloncesto converteuse rapidamente no seu pasatempo favorito. De neno matriculouse nas categor\u00edas inferiores do principal club da s\u00faa localidade, o Maroussi Atenas. Al\u00ed chegou a debutar no primeiro equipo do club, da A1 Ethniki, m\u00e1xima categor\u00eda do baloncesto grego, asinando un contrato profesional con en 2010.\nEn 2013, Agravanis deu o gran paso na liga grega e asinou por un dos principais equipos do pa\u00eds e da Euroliga, o Olympiacos. O club do Pireo confiou nel como un xogador con gran proxecci\u00f3n, ofrec\u00e9ndolle un contrato por cinco anos. Ao comezo da s\u00faa primeira tempada, ga\u00f1ou o seu primeiro gran t\u00edtulo: a Copa Intercontinental FIBA. Na temporada 2014\u221215 da Euroliga, o club rematou subcampi\u00f3n despois de perder ante o Real Madrid na Final. A nivel local o club ga\u00f1ou o t\u00edtulo de liga despois de vencer aos seus grandes rivais, o Panathinaikos. Durante a temporada, Agravanis fixo unha media de 6,4 puntos por partido, en 14,4 minutos por partido na Liga Grega, e 4,1 puntos por partido, en 12,5 minutos por partido na EuroLeague. O 25 de xu\u00f1o de 2015, foi seleccionado na quincuag\u00e9simo novena posici\u00f3n do Draft da NBA polos Atlanta Hawks.\nCo Olympiacos tam\u00e9n ga\u00f1ou o campionato de liga en 2016. A finais de xullo de 2017, renovou co Olympiacos at\u00e9 o ver\u00e1n de 2020, asinando un contrato de tres anos por 1,4 mill\u00f3ns de euros de ingresos netos garantidos. O 24 de xullo de 2019, o Olympiacos Piraeus anunciou a rescisi\u00f3n do seu contrato despois de pasar seis tempadas no club. Ap\u00f3s a fin da s\u00faa etapa no Pireo, Agravanis asinou co Promitheas Patras, club grego do EuroCup. Al\u00ed fixo unha media de 8,2 puntos e 5,5 rebotes por partido na competici\u00f3n continental. Agravanis renovou co equipo o 15 de xullo de 2020. Durante a temporada 2021\u221222, en 29 partidos da liga, Agravanis fixo unha media de 14 puntos, 6,3 rebotes, 2,5 asistencias e 1,2 roubos de bal\u00f3n, xogando aproximadamente 25 minutos por partido.\nO 27 de setembro de 2022, o Napoli Basket anunciou oficialmente a s\u00faa contrataci\u00f3n cun contrato mensual con opci\u00f3n para o resto da temporada. O 31 de outubro do mesmo ano, Napoli e Agravanis acordaron separarse de mutuo acordo. En 5 partidos, fixo unha media de 8,2 puntos e 4,8 rebotes por encontro. O 4 de novembro de 2022, Agravanis asinou un contrato de dous anos (1+1) co Peristeri baixo as ordes de Vassilis Spanoulis. O 31 de xaneiro de 2023, por\u00e9n, deixou o club. En 8 partidos da liga, fixo 10,9 puntos, 5,1 rebotes e 2,4 asistencias por xogo. O 31 de xaneiro de 2023, Agravanis, nun movemento profundamente controvertido para os seguidores, asinou un contrato de dous anos e medio co m\u00e1ximo rival do Olympiacos, o Panathinaikos, regresando \u00e1 EuroLeague. En 14 partidos da liga fixo unha media 8,2 puntos, 4,1 rebotes e 1,2 asistencias en 18 minutos por encontro. O 15 de xullo de 2023, Panathinaikos optou por rescindir o seu contrato mutuo e Agravanis converteuse nun xogador libre, asinando o 2 de setembro de 2023 co Club Baloncesto Breog\u00e1n da Liga ACB para substitu\u00edr ao mancado Toni Naki\u0107."}
{"id": "603168", "revid": "5132", "url": "https://gl.wikipedia.org/wiki?curid=603168", "title": "Dimitris Agravanis", "text": ""}
{"id": "603169", "revid": "88215", "url": "https://gl.wikipedia.org/wiki?curid=603169", "title": "Alberto Cayarga", "text": ""}
{"id": "603170", "revid": "88215", "url": "https://gl.wikipedia.org/wiki?curid=603170", "title": "Alberto Cayarga Fern\u00e1ndez", "text": ""}
{"id": "603174", "revid": "5132", "url": "https://gl.wikipedia.org/wiki?curid=603174", "title": "GeVi Napoli", "text": ""}
{"id": "603175", "revid": "88215", "url": "https://gl.wikipedia.org/wiki?curid=603175", "title": "Pablo V\u00e1zquez", "text": "Pablo V\u00e1zquez P\u00e9rez, nado en Gandia o 7 de outubro de 1994, \u00e9 un futbolista espa\u00f1ol, que xoga de defensa central no Deportivo da Coru\u00f1a. Pode ocupar tam\u00e9n a posici\u00f3n de centrocampista defensivo.\nTraxectoria.\nNado en Gandia, formouse como futbolista nas canteiras de tres clubs valencianos: Tavernes, Crack's e Hurac\u00e1n. En 2013 debutou na Tercera Divisi\u00f3n, nas filas do CD Llosa, e en xu\u00f1o de 2014 fichou polo Ontinyent CF, da mesma categor\u00eda, onde se fixo inmediatamente coa titularidade.\nNa tempada 2015/16 xogou no San Fernando, antes de fichar en 2016 polo C\u00f3rdoba B. Co filial verde xogou un total de 34 partidos na Segunda Divisi\u00f3n B, marcando 4 goles. O 12 de outubro de 2016 debutou co primeiro equipo do C\u00f3rdoba, nun partido da Copa do Rei ante o C\u00e1diz que rematou con vitoria cordobesa por 2-1.\nEn xullo do ano seguinte fichou por un novo filial: o Granada B. Despois de seis meses no club e de disputar 20 partidos, todos completos, o seu bo rendemento valeulle ser cedido no mercado invernal a un equipo da Segunda Divisi\u00f3n: o Alcorc\u00f3n. Debutou na categor\u00eda de prata na 23\u00aa xornada, contra o C\u00e1diz, substitu\u00edndo na segunda parte ao galego Jonathan Pereira. Con todo, s\u00f3 disputou catro partidos m\u00e1is co club de Alcorc\u00f3n.\nA continuaci\u00f3n regresou a Andaluc\u00eda, onde asinou un novo contrato, xa con ficha do primeiro equipo do Granada. Con todo, non chegou a xogar ning\u00fan partido de liga co equipo nazar\u00ed, disputando s\u00f3 un partido de Copa do Rei ante o Elche no que marcou un gol. Ante a falta de minutos, para a segunda parte da tempada sa\u00edu cedido \u00e1 Cultural Leonesa, de Segunda B, onde foi titular en todas as restantes xornadas.\nTrala fin da s\u00faa cesi\u00f3n rescindiu o seu contrato co Granada e fichou polo Badajoz. Militou d\u00faas campa\u00f1as no equipo estreme\u00f1o, xogando un total de 52 partidos, nos que marcou 8 goles, e disputou d\u00faas veces a fase de ascenso a Segunda. En xu\u00f1o de 2021 asinou como novo xogador do FC Cartagena, co que xogou durante dous anos na Segunda Divisi\u00f3n, contabilizando un total de 57 partidos e 4 goles.\nNo ver\u00e1n de 2023 fichou polo Deportivo da Coru\u00f1a, da Primeira Divisi\u00f3n RFEF."}
{"id": "603176", "revid": "98629", "url": "https://gl.wikipedia.org/wiki?curid=603176", "title": "Argentinosaurus", "text": "Argentinosaurus \u00e9 un x\u00e9nero de dinosauros saur\u00f3podos xigantes que viviu durante o per\u00edodo Cret\u00e1ceo Superior no que hoxe \u00e9 a Arxentina. A\u00ednda que s\u00f3 se co\u00f1ece por restos fragmentarios, o \"Argentinosaurus\" \u00e9 un dos animais terrestres m\u00e1is grandes co\u00f1ecidos de todos os tempos, quizais o m\u00e1is grande, mide entre 30 e 35 metros (98 a 115 p\u00e9s) de longo e pesa entre 65 e 80 toneladas (72 a 88 toneladas curtas). ). Era membro de Titanosauria, o grupo dominante de saur\u00f3podos durante o Cret\u00e1ceo. \u00c9 moi considerado por moitos paleont\u00f3logos como o dinosauro m\u00e1is grande de sempre, e quizais o animal m\u00e1is longo de sempre, a\u00ednda que ambas as afirmaci\u00f3ns a\u00ednda non te\u00f1en probas concretas.\nO primeiro \u00f3so de \"Argentinosaurus\" foi descuberto en 1987 por un granxeiro na s\u00faa granxa preto da cidade de Praza Huincul. En 1989 realizouse unha escavaci\u00f3n cient\u00edfica do xacemento dirixida polo paleont\u00f3logo arxentino Jos\u00e9 Bonaparte, que obtivo varias v\u00e9rtebras posteriores e partes dun sacro: v\u00e9rtebras fusionadas entre as v\u00e9rtebras posteriores e da cola. Os exemplares adicionais incl\u00faen un f\u00e9mur completo (\u00f3so da coxa) e o eixe doutro. \"Argentinosaurus\" foi nomeado por Bonaparte e o paleont\u00f3logo arxentino Rodolfo Coria en 1993; o x\u00e9nero cont\u00e9n unha \u00fanica especie, \"A. huinculensis\". O nome xen\u00e9rico \"Argentinosaurus\" significa \"lagarto arxentino\", e o nome espec\u00edfico \"huinculensis\" fai referencia ao seu lugar de descubrimento, a Praza Huincul."}
{"id": "603178", "revid": "5312", "url": "https://gl.wikipedia.org/wiki?curid=603178", "title": "Tobog\u00e1n", "text": ""}
{"id": "603180", "revid": "5312", "url": "https://gl.wikipedia.org/wiki?curid=603180", "title": "Narcisismo", "text": "O narcisismo \u00e9 o amor excesivo cara a un mesmo, que fai que o orgullo cegue a valoraci\u00f3n real e desprece aos demais. Foi catalogado como unha enfermidade mental, malia que en pouca proporci\u00f3n \u00e9 un trazo da personalidade de todos os individuos. Forma parte da chamada tr\u00edada escura. \nEtimolox\u00eda.\nA palabra prov\u00e9n do personaxe mitol\u00f3xico de Narciso, un mozo moi belo e insens\u00edbel ao amor das mulleres que morreu ao afogarse, admirando o seu propio reflexo nunha fonte. Metamorfoseouse na flor do mesmo nome.\nCaracter\u00edsticas.\nA persoa narcisista ten un autoconcepto equivocado dela mesma, que lle provoca unha carencia de empat\u00eda co resto, posto que se considera superior ou m\u00e1is importante e en consecuencia non presta a atenci\u00f3n debida aos outros. Presenta unha hipersensibilidade \u00e1s cr\u00edticas, que sempre considera infundadas ou froito da envexa e valora as relaci\u00f3ns sociais segundo o grao de reco\u00f1ecemento que fagan da s\u00faa val\u00eda. O narcisista non sofre remorsos ou vergo\u00f1a cando act\u00faa mal, posto que sempre atopa xustificaci\u00f3n para as s\u00faas acci\u00f3ns e a mi\u00fado demostra o seu ego\u00edsmo con palabras ou actos.\nTipos de narcisismos.\nVarios estudosos clasificaron os tipos de comportamento narcisista. En primeiro lugar hai que distinguir entre o narcisista exhibicionista ou cl\u00e1sico e o narcisista introvertido, que busca constantemente a aprobaci\u00f3n allea sen expresalo porque considera que a merece e que se relaciona fortemente co complexo de inferioridade. Segundo Theodore Millon tam\u00e9n hai que diferenciar se a persoa presenta ou non trazos paranoicos. O momento onde se desenvolve o trastorno tam\u00e9n afecta \u00e1 s\u00faa clasificaci\u00f3n: a maior\u00eda de narcisismos xorden durante a nenez ou a adolescencia, cando se forxa o car\u00e1cter, pero hai un tipo que est\u00e1 ligado ao suposto \u00e9xito na vida e que aparece en persoas de mediana idade de boa posici\u00f3n econ\u00f3mica, que se vanten xustamente do status adquirido. Por \u00faltimo, cando o narcisismo non se aplica s\u00f3 a un individuo sen\u00f3n a un grupo (un etnocentrismo esaxerado) denom\u00ednase narcisismo colectivo e est\u00e1 na s\u00faa orixe de varias formas de discriminaci\u00f3n social, como o racismo."}
{"id": "603181", "revid": "5312", "url": "https://gl.wikipedia.org/wiki?curid=603181", "title": "Narcisista", "text": ""}
{"id": "603183", "revid": "127505", "url": "https://gl.wikipedia.org/wiki?curid=603183", "title": "Marcelino Calvi\u00f1o Pato", "text": "Marcelino Calvi\u00f1o Pato, nado en Santiago de Compostela cara a 1900 e finado na Coru\u00f1a en 9 de marzo de 1938, foi un carpinteiro e sindicalista galego.\nTraxectoria.\nInstalado na Coru\u00f1a como carpinteiro. Membro da Secci\u00f3n de carpinteiros do ramo da construci\u00f3n da CNT e da FAI. Co golpe de Estado do 18 de xullo de 1936 estivo agochado e formou parte dunha rede clandestina de militantes confederais. Detido no ver\u00e1n de 1937, foi xulgado por rebeli\u00f3n militar o 30 de outubro xunto con Jos\u00e9 Brandariz Ramos, Jaime Baella P\u00e9rez, \u00c1ngel Fern\u00e1ndez Fern\u00e1ndez, Ricardo Mart\u00edn Gonz\u00e1lez, Jes\u00fas L\u00f3pez Casado, Felisardo Brandariz Souto, Manuel Lantes Fern\u00e1ndez, Juan Aguiar Brandariz, Juan Couso Mart\u00edn e Roberto Seoane Ferreiro, e condenado a pena de morte. Foi fusilado o 9 de marzo de 1938 xunto con C\u00e1ndido S\u00e1nchez Rodr\u00edguez, Jos\u00e9 Brandariz Ramos, Jaime Baella P\u00e9rez, \u00c1ngel Fern\u00e1ndez Fern\u00e1ndez, Ricardo Mart\u00edn Gonz\u00e1lez, Jes\u00fas L\u00f3pez Casado e Felisardo Brandariz Souto."}
{"id": "603185", "revid": "1888", "url": "https://gl.wikipedia.org/wiki?curid=603185", "title": "Jos\u00e9 Brandariz Ramos", "text": "Jos\u00e9 Brandariz Ramos, nado en Carral cara a 1888 e finado na Coru\u00f1a en 9 de marzo de 1938, foi un canteiro e sindicalista galego.\nTraxectoria.\nInstalado na Coru\u00f1a como canteiro. Delegado do Sindicato de Canteiros da Federaci\u00f3n Local Obrera da CNT e socio do Centro de Estudios Sociales Germinal. Co golpe de Estado do 18 de xullo de 1936 estivo agochado e formou parte dunha rede clandestina de militantes confederais. Detido no ver\u00e1n de 1937, foi xulgado por rebeli\u00f3n militar o 30 de outubro xunto con Jaime Baella P\u00e9rez, \u00c1ngel Fern\u00e1ndez Fern\u00e1ndez, Ricardo Mart\u00edn Gonz\u00e1lez, Marcelino Calvi\u00f1o Pato, Jes\u00fas L\u00f3pez Casado, Felisardo Brandariz Souto, Manuel Lantes Fern\u00e1ndez, Juan Aguiar Brandariz, Juan Couso Mart\u00edn e Roberto Seoane Ferreiro, e condenado a pena de morte. Foi fusilado o 9 de marzo de 1938 xunto con C\u00e1ndido S\u00e1nchez Rodr\u00edguez, Jaime Baella P\u00e9rez, \u00c1ngel Fern\u00e1ndez Fern\u00e1ndez, Ricardo Mart\u00edn Gonz\u00e1lez, Marcelino Calvi\u00f1o Pato, Jes\u00fas L\u00f3pez Casado e Felisardo Brandariz Souto.\nVida persoal.\nFoi pai de Felisardo Brandariz Souto."}
{"id": "603188", "revid": "98629", "url": "https://gl.wikipedia.org/wiki?curid=603188", "title": "Corpus Barga", "text": "Andr\u00e9s Rafael Cayetano Corpus Garc\u00eda de la Barga y G\u00f3mez de la Serna, co\u00f1ecido polo pseud\u00f3nimo Corpus Barga, nado en Madrid o 9 de xu\u00f1o de 1887 e finado en Lima o 8 de agosto de 1975, foi un xornalista, memorialista e escritor espa\u00f1ol. Foi un destacado correspondente europeo do per\u00edodo de entreguerras do s\u00e9culo XX. Chegou a cruzar o Atl\u00e1ntico nun dirixible e a entrevistar, entre outros, a Churchill, Hindenburg, Hitler, o xeneral Joffre, Lenin, Mussolini ou o papa P\u00edo XI. Exiliado en 1939, viviu en Francia e logo no Per\u00fa, onde foi director do Instituto de Xornalismo da Universidade Nacional Maior de San Marcos. En 1974 recibiu o Premio da Cr\u00edtica de narrativa en lingua castel\u00e1.\nTraxectoria.\nFoi fillo de Eulalia G\u00f3mez de la Serna e de F\u00e9lix Garc\u00eda de la Barga, vicepresidente primeiro das Cortes e \u00edntimo colaborador da pol\u00edtica de Prim, e que durante a Restauraci\u00f3n formou parte do Estado Maior como senador vitalicio e conselleiro de Estado. Como o propio Barga explica minuciosamente en \u00abMi familia\u00bb, o primeiro cap\u00edtulo da s\u00faa memoria inconclusa, os seus antepasados proced\u00edan de sagas guerreiras da Pen\u00ednsula Ib\u00e9rica, inclu\u00eddos os sete Infantes de Lara e o medio mouro Mudarra. Por nacer o d\u00eda do Corpus foi bautizado como Andr\u00e9s Rafael Cayetano Corpus, tomou como pseud\u00f3nimo \u2018Corpus\u2019 e deixou no esquecemento os outros nomes. As\u00ed mesmo, abreviou os seus longos apelidos compostos (Garc\u00eda de la Barga e G\u00f3mez de la Serna) en Barga, detalle definitorio da s\u00faa mente l\u00f3xica e progresista.\nDos seus primeiros anos rememorar\u00eda, amais da s\u00faa aristocr\u00e1tica infancia madrile\u00f1a, as longas tempadas en Belalc\u00e1zar (C\u00f3rdoba), a s\u00faa casa se\u00f1orial (a \u00abCasa Grande\u00bb) e as xentes do lugar, recreados en \"La vida rota\" e en \"Los galgos verdugos\". Estes documentos non s\u00f3 compo\u00f1en a s\u00faa biograf\u00eda cunha precisi\u00f3n desbordante, sen\u00f3n que tam\u00e9n ser\u00edan dos exercicios m\u00e1is celebrados da historiograf\u00eda con envoltura literaria, en lingua castel\u00e1 e desde a perspectiva xornal\u00edstica.\nAdolescencia e mocidade.\nEn 1900 iniciou a carreira de Enxe\u00f1ar\u00eda de Minas como estudante \u00absuperdotado\u00bb. A principios de 1904, con 17 anos, publicou un poemario, \"Cantares\", do que destru\u00edu todos os exemplares. En 1906 o seu pai enviouno ao xacemento mineiro cordob\u00e9s de Pe\u00f1arroya para que tivese unha maior perspectiva dos seus obxectivos profesionais. Barga ficou tan impresionado co penoso marco laboral dos mineiros que abandonou os estudos. O 4 de agosto dese ano publicou en \"El Pa\u00eds\" o seu primeiro artigo, \u00abLa soberbia del Mercurio\u00bb. Nese per\u00edodo Barga frecuentou os faladoiros da capital e coqueteou co anarquismo en voga, como o fixeran antes Azor\u00edn ou P\u00edo Baroja.\nA morte dos seus pais en decembro de 1907 acentuou o seu esp\u00edrito inquieto e inconformista. Os seus titores decidiron reclu\u00edlo na casa familiar de Belalc\u00e1zar onde Corpus iniciou a redacci\u00f3n de \"La vida rota\", escrita en 1908 e publicada en 1910. Unha escapada a Bos Aires inspirou \"Primer viaje a Am\u00e9rica\", a segunda parte de \"La vida rota\".\nCoincidindo co atentado dun anarquista a Canalejas, sumado a alg\u00fans contratempos coa polic\u00eda pola s\u00faa actividade xornal\u00edstica, Corpus mudouse a Par\u00eds, onde traballou inicialmente como linotipista. En 1918 casou al\u00ed con Marcelle Trannoy, estudante de medicina. Tiveron dous fillos, Andr\u00e9s e Rafaela.\nCorrespondente en Par\u00eds.\nNa capital francesa desenvolveu unha crecente e importante actividade xornal\u00edstica entre 1914 e 1930. Colaborou nas revistas \"Espa\u00f1a\", \"Nuevo Mundo\", a \"Revista de Occidente\" (1923) ou \"La Gaceta Literaria\" (1927), e en diarios espa\u00f1ois como o republicano \"El Pa\u00eds\", \"El Sol\", \"La Correspondencia de Espa\u00f1a\" ou o \"Diario Universal\". A s\u00faa firma f\u00edxose habitual na prensa latinoamericana, en t\u00edtulos como \"La Voz Nueva de M\u00e9xico\", \"La Pluma de Montevideo\", \"El Intransigente\", \"El Radical\" e, a partir de 1929, en La Naci\u00f3n. Ademais, o Corpus parisiense foi o indispens\u00e1bel \u00abc\u00f3nsul literario, acompa\u00f1ante, anfitri\u00f3n e gu\u00eda de visitantes\u00bb como Baroja, Unamuno, Valle-Incl\u00e1n, Ortega y Gasset, Blasco Ib\u00e1\u00f1ez, Jos\u00e9 Guti\u00e9rrez Solana ou o seu sobri\u00f1o Ram\u00f3n G\u00f3mez de la Serna. En Par\u00eds tam\u00e9n coincidiu con heterox\u00e9neos personaxes do per\u00edodo de entreguerras. Alg\u00fans deles foron Colette, Maiakovski, Ilya Ehrenburg, Kerenskii, Trotski, Diego Rivera, L\u00e9on Bonnat, Salvador de Madariaga, Henri Bergson e quizais os Modigliani, Apollinaire, Cocteau e Picasso).\nEn 1930 trasladouse a Berl\u00edn para dirixir a axencia de \"La Naci\u00f3n\". Froito da xesti\u00f3n, en maio dese ano foi pasaxeiro do Graf Zeppelin. Cubriu coas s\u00faas cr\u00f3nicas o singular voo entre Berl\u00edn, Sevilla, Pernambuco e Baltimore. Coa chegada da Segunda Rep\u00fablica Barga mudouse a Madrid como director da axencia do diario arxentino en Espa\u00f1a.\nGuerra Civil e posguerra.\nCo estalido da guerra civil espa\u00f1ola, malia a s\u00faa condici\u00f3n de membro da alta burgues\u00eda aristocr\u00e1tica espa\u00f1ola, Corpus Barga mant\u00edvose fiel \u00e1 Segunda Rep\u00fablica Espa\u00f1ola. At\u00e9 o seu exilio a principios de 1939 o seu \u00abtraballo ter\u00e1 como \u00fanica finalidade apoiar a Rep\u00fablica\u00bb. Colaborou con publicaci\u00f3ns como \"El Mono Azul\" e \"Hora de Espa\u00f1a\", entre outras actividades. Foi coprotagonista de dous episodios relacionados coa cultura de Espa\u00f1a durante a Guerra: a operaci\u00f3n de salvamento do Museo do Prado e o seu tesouro e o posterior traslado das Meninas a Xenebra. Nese contexto participou no II Congreso Internacional de Escritores paira a Defensa da Cultura, celebrado en xullo de 1937 en Valencia.\nTam\u00e9n acompa\u00f1ou a sa\u00edr de Espa\u00f1a a Antonio Machado e a outros intelectuais republicanos como Tom\u00e1s Navarro Tom\u00e1s, Joaqu\u00edn Xirau, Clementina Arderiu ou Carles Riba. Por\u00e9n, malia os esforzos e tr\u00e1mites de Barga coa Embaixada da Rep\u00fablica en Par\u00eds, Machado e a s\u00faa nai, v\u00edtimas do esforzo e a desesperanza, morreron en Collioure poucos d\u00edas despois.\nEn Francia colaborou co goberno da Segunda Rep\u00fablica no exilio e participou na fundaci\u00f3n da Uni\u00f3n de Intelectuais Espa\u00f1ois en Francia. Con outro membro da organizaci\u00f3n, Jos\u00e9 Mar\u00eda Quiroga Pl\u00e1, e o seu amigo en com\u00fan Max Aub tam\u00e9n colaborou en \"Uni\u00f3n\", o bolet\u00edn da Uni\u00f3n Nacional Espa\u00f1ola (UNE), creada polo Partido Comunista de Espa\u00f1a. Presionado polos efectos da ocupaci\u00f3n alem\u00e1, Barga abandonou Francia en 1948 para trasladarse ao Per\u00fa, en cuxa capital residiu at\u00e9 a s\u00faa morte.\nAm\u00e9rica.\nEn 1948 a crise \u00e1 que se viu sometida a prensa arxentina coa pol\u00edtica de Juan Domingo Per\u00f3n e o ofrecemento peruano para dirixir a Escola de Xornalismo da Universidade de San Marcos lev\u00e1ronno a Am\u00e9rica. Instalouse en Lima el s\u00f3, tras deixar a s\u00faa familia en Cour Cheverny. Pero Lima non era Par\u00eds, nin Am\u00e9rica era Europa, como explicaba o propio escritor:\n \n \nEn Lima foi visitado por outros espa\u00f1ois exiliados como Rafael Alberti e Mar\u00eda Teresa Le\u00f3n, e tam\u00e9n por profesores en instituci\u00f3ns estranxeiras, como Gerardo Diego, D\u00e1maso Alonso ou Jorge Guill\u00e9n. Colaborou en publicaci\u00f3ns creadas por exiliados (\"Espa\u00f1a Peregrina\", \"Realidad\", \"Cabalgata\", \"Romance\" ou o \"Bolet\u00edn de la Uni\u00f3n de Intelectuales Espa\u00f1oles en Francia\") e continuou o seu traballo como xornalista de \"La Naci\u00f3n\" e \"El Nacional\" de Caracas. Ademais, participou en revistas e xornais lime\u00f1os como \"Visi\u00f3n del Per\u00fa\", \"Mar del Sur\", \"Expreso\" ou \"El Comercial\", e mesmo en revistas espa\u00f1olas coas sobreviventes \"Revista de Occidente\", \"\u00cdnsula\" ou Papeles de Son Armadans. \nNa s\u00faa xesti\u00f3n na Universidade de San Marcos dirixiu a \"Gaceta Sanmarquina\" desde a s\u00faa fundaci\u00f3n en maio de 1964. En outubro de 1967 despediuse da instituci\u00f3n peruana coa conferencia \"Mis a\u00f1os de periodista: una autobiograf\u00eda comprendida entre los a\u00f1os m\u00e1s cruciales del sigllo (1914-1945)\".\nEntre dous s\u00e9culos.\nO cronista que entrevistara os m\u00e1is not\u00e1beis personaxes da pol\u00edtica europea da primeira metade do s\u00e9culo XX, viviu durante anos o esquecemento do mundo na s\u00faa \u00ednsula Barataria lime\u00f1a. Incapaz de permanecer inactivo entregouse \u00e1 empresa do memorialista que \u00abti\u00f1a a obriga de contar a s\u00faa vida no incrible escenario da Historia\u00bb.\nNo \u00faltimo tramo da s\u00faa vida Barga escribiu e reescribiu varios tomos novelados das s\u00faas propias memorias, concibidas como un todo titulado \"Una vida espa\u00f1ola a caballo en dos siglos\" \"(1887-1975)\". Os catro primeiros libros apareceron co nome xen\u00e9rico \"Los pasos contados\" e o cuarto deles, \"Los galgos verdugos\" (1973), recibiu o Premio da Cr\u00edtica en 1974. Deixou iniciados dous libros m\u00e1is (\"El siglo nuevo\" e \"Mi diccionario\") que non puido chegar a completar, pois morreu dunha pneumon\u00eda o 8 de agosto de 1975. Foi enterrado no Cemiterio Brit\u00e1nico de Lima. En maio a Asociaci\u00f3n da Prensa de Madrid nome\u00e1rao socio de honra.\nMemorialista.\nA cr\u00edtica e outros estamentos m\u00e1is ou menos acad\u00e9micos interes\u00e1ronse polo singular legado de Barga como memorialista. Est\u00e1 considerado en distintas e diversas fontes como un dos maiores representantes do x\u00e9nero en lingua castel\u00e1.\nO propio Barga exp\u00f3n e define as\u00ed os seus estilos narrativos no conxunto de libros \"Los pasos contados\": \n\u00ab\"Los galgos verdugos\" \u00e9 una narraci\u00f3n coa menor cantidade de narrador. (...) O que nos volumes anteriores era o par\u00e1grafo longo das cristalizaci\u00f3ns irisadas do pasado, \u00e9 neste [4\u00ba] volume o di\u00e1logo das cristalizaci\u00f3ns irisadas do presente. \u00c9 un paso contado dunha maneira diferente a como foron contados os outros pasos...\u00bb.\nNo outono de 1979 recibiu unha homenaxe p\u00f3stuma no Ateneo de Madrid.\nO Madrid de Corpus Barga.\nMadrile\u00f1o de nacemento e disc\u00edpulo avantaxado de Gald\u00f3s, Barga viviu e contemplou a cidade con mirada de cronista durante medio s\u00e9culo, desde a s\u00faa infancia (relatada minuciosamente no primeiro libro de \"Los pasos perdidos\") at\u00e9 o seu exilio con 52 anos de idade. Descrito en moitas das p\u00e1xinas do tres primeiros volumes das s\u00faas memorias noveladas, o escritor, m\u00e1is culto que castizo, aceptaba que Madrid \u00abnon \u00e9 Florencia nin Par\u00eds, pero de Las Vistillas \u00e1 monta\u00f1a do Pr\u00edncipe P\u00edo ten aberto o costado a unha natureza que viu todo o mundo cos ollos de Vel\u00e1zquez\u00bb. Esa visi\u00f3n aprac\u00edbel desapareu durante a Guerra civil espa\u00f1ola, cando Corpus, un m\u00e1is baixo as bombas fascistas, a chamou \u00aba capital m\u00e1is indefensa de Occidente\u00bb e considerouna un modelo do \u00abbaluarte para a defensa da cultura\u00bb.\nBarga, t\u00edo doutro \u00abgato madrile\u00f1o e escritor l\u00fadico\u00bb, Ram\u00f3n G\u00f3mez de la Serna, tivo en com\u00fan co seu sobri\u00f1o o dominio dunha monumental cultura e a honradez de compartir o destino hist\u00f3rico do exilio.\nAdemais, dende 2018 hai unha praza co seu nome en Puente de Vallecas (Madrid).\nObra.\nPara unha bibliograf\u00eda do autor m\u00e1is completa, visitar a p\u00e1xina da Biblioteca Nacional de Espa\u00f1a."}
{"id": "603189", "revid": "5312", "url": "https://gl.wikipedia.org/wiki?curid=603189", "title": "Vicodina", "text": ""}
{"id": "603190", "revid": "5863", "url": "https://gl.wikipedia.org/wiki?curid=603190", "title": "Miquel Baptista Gran Peris", "text": ""}
{"id": "603191", "revid": "5863", "url": "https://gl.wikipedia.org/wiki?curid=603191", "title": "Miquel Baptista Gran", "text": ""}
{"id": "603192", "revid": "5863", "url": "https://gl.wikipedia.org/wiki?curid=603192", "title": "Miquel Gran Peris", "text": ""}
{"id": "603193", "revid": "89787", "url": "https://gl.wikipedia.org/wiki?curid=603193", "title": "Selandiano", "text": "O Selandiano \u00e9, na escala temporal xeol\u00f3xica, a idade e piso intermedio do tres que compo\u00f1en o Paleoceno (primeira \u00e9poca e serie do Pale\u00f3xeno). Est\u00e9ndese no tempo entre os 61.6 e os 59.2 mill\u00f3ns de anos desde o presente. O Selandiano est\u00e1 precedido polo Daniano e \u00e9 seguido polo Thanetiano.\nDefinici\u00f3n estratigr\u00e1fica.\nO Selandiano foi introducido na literatura cient\u00edfica por Alfred Rosenkrantz en 1924. Leva o nome da illa danesa de Selandia (en dan\u00e9s: \"Sj\u00e6lland\").\nA base formal do Selandiano, o GSSP, estableceuse na secci\u00f3n de Zumaia (43\u00b0 18' N, 2\u00b0 16' W), localizada na praia de Itzurun, Pa\u00eds Vasco, cerca do l\u00edmite entre as biozonas NP4 e NP5. Sit\u00faase pouco despois das primeiras aparici\u00f3ns de moitas novas especies de nanoplancto calcario do x\u00e9nero \"Fasciculithus\" (\"F. ulii\", \"F. billii\", \"F. janii\", \"F. involutus\", \"F. tympaniformis\" e \"F. pileatus\") e preto da primeira aparici\u00f3n da especie de nanoplancto calcario \"Neochiastozygus perfectus\". Na localidade tipo orixinal en Dinamarca a base do Selandiano era unha discordancia, o que implica unha descontinuidade do rexistro xeol\u00f3xico que a invalidaba como referencia.\nA parte superior do Selandiano (a base inferior do Thanetiano) col\u00f3case na base da cronozona magn\u00e9tica C26n.\nCorrelaci\u00f3n con escalas rexionais.\nO piso Selandiano sol\u00e1pase coa parte inferior da Idade mam\u00edfero de Am\u00e9rica do Norte Tiffaniano, as\u00ed como co Peligrano, Tiupampano e Itaboraiano inferior da Idade mam\u00edfero de Am\u00e9rica do Sur e con parte do Nongshaniano na Idade mam\u00edfero de Asia. \u00c9 coet\u00e1nea coa parte inferior do piso Wangerripiano da escala rexional de Australia.\nFauna e flora.\nA fauna do Selandiano consist\u00eda en serpes xigantes (\"Titanoboa\"), crocodilos (Crocodilia), Gastornithiformes Strigiformes; mentres que a fauna de mam\u00edferos estaba composta por algunhas formas de mam\u00edferos arcaicos, como multituberculados, mesoniquios, pantodontos e plesiadapiformes, estes \u00faltimos emparentados estreitamente cos primates.\nA flora estaba composta por fieitos, anxiospermas e palmeiras."}
{"id": "603194", "revid": "75439", "url": "https://gl.wikipedia.org/wiki?curid=603194", "title": "Extinci\u00f3n do Devoniano tard\u00edo", "text": "A extinci\u00f3n do Devoniano tard\u00edo ou extinci\u00f3n masiva do Devoniano \u00e9 o nome que se lle d\u00e1 a unha serie de importantes extinci\u00f3ns de especies ocorridas ao final do Devoniano, hai entre 408 e 360 mill\u00f3ns de anos (Ma). Reco\u00f1ec\u00e9ronse polo menos dous eventos de extinci\u00f3n: o evento Kellwasser, no l\u00edmite Frasniano-Famenniano, e o evento Hangenberg, entre o Famenniano e o Misisipiano. Esta crise de extinci\u00f3n masiva tivo maiores efectos nos mares que nos continentes e afectou m\u00e1is as especies de latitudes tropicais que de latitudes medias. Os organismos m\u00e1is afectados por esta crise bi\u00f3tica foron os que habitaban en zonas mari\u00f1as temperadas. Os corais, que dominaran o per\u00edodo, viron minguada a s\u00faa poboaci\u00f3n e os arrecifes coralinos non volveron ser importantes ata o Tri\u00e1sico. Aproximadamente, extingu\u00edronse o das especies, as\u00ed como o dos x\u00e9neros e o das familias.\nA extinci\u00f3n masiva do Devoniano \u00e9 unha das cinco grandes extinci\u00f3ns que se produciron na historia da Terra, xunto coas extinci\u00f3ns masivas do Ordov\u00edcico-Sil\u00farico, a extinci\u00f3n masiva do Permiano-Tri\u00e1sico, a do Tri\u00e1sico-Xur\u00e1sico e a do Cret\u00e1ceo-Paleoxeno. Por\u00e9n, hai autores que consideran que as extinci\u00f3ns do Devoniano (en concreto a extinci\u00f3n no l\u00edmite Frasniano-Famenniano) non foron en realidade extinci\u00f3ns masivas, sen\u00f3n unha perda de biodiversidade causada por unhas taxas de especiaci\u00f3n moi baixas.\nPaleoxeograf\u00eda e paleoclimatolox\u00eda.\nOs estudos paleoxeogr\u00e1ficos indican que durante o Devoniano exist\u00edan dous supercontinentes, Gondwana e Euram\u00e9rica, agrupados nun \u00fanico hemisferio. Estas d\u00faas masas de terra acabar\u00edan colidindo no Permiano formando Panxea. Os dous supercontinentes estaban rodeados por zonas de subduci\u00f3n. As masas de auga situadas entre Gondwana e Eur\u00e1merica estaban formadas polo oc\u00e9ano Reico, o Proto-Tetis e o Paleo-Tetis, e todo o conxunto estaba rodeado polo oc\u00e9ano Panthalassa. As diferenzas de temperatura entre os polos e o ecuador eran menos marcadas que na actualidade. Segundo os c\u00e1lculos das variaci\u00f3ns de temperatura ao longo do Devoniano, no Devoniano inferior o clima era c\u00e1lido con temperaturas que rondaban os 30\u00a0\u00b0C; durante o Devoniano medio prod\u00facese un arrefriamento, cunhas temperaturas de 23-25\u00a0\u00b0C; as temperaturas volveron a subir aos niveis do Devoniano inferior durante o l\u00edmite Frasniano-Famenniano. As temperaturas volven decrecer lixeiramente durante o Famenniano. O gran tama\u00f1o de Gondwana e Eur\u00e1merica provocaba que no seu interior se deran condici\u00f3ns de aridez.\nDurante o final do Famenniano produciuse unha glaciaci\u00f3n (ou varios per\u00edodos glaciares) que se prolongou ata o Carbon\u00edfero inferior e afectou unha superficie duns 16 mill\u00f3ns de km\u00b2, orixinando un descenso do nivel do mar duns 60\u00a0m. A partir de distintos indicadores paleoclim\u00e1ticos diferenci\u00e1ronse varias zonas clim\u00e1ticas na Terra durante o Devoniano superior:\nBiota antes da extinci\u00f3n.\nDurante o Devoniano produciuse unha importante diversificaci\u00f3n dos peixes, unha gran proliferaci\u00f3n dos arrecifes, a aparici\u00f3n das primeiras \u00e1rbores e a invasi\u00f3n dos continentes polos primeiros tetr\u00e1podos. \nPeixes.\nO per\u00edodo Devoniano co\u00f1\u00e9cese como \u00aba idade dos peixes\u00bb, na que se produciu unha gran diversificaci\u00f3n de grupos como os ostracodermos. Os placodermos, que apareceron no rexistro no Sil\u00farico, experimentaron unha diversificaci\u00f3n notable durante o Devoniano, ocupando nichos ecol\u00f3xicos que abrangu\u00edan desde augas continentais ata oc\u00e9ano aberto. Os peixes da clase Acanthodii, posibles precursores dos oste\u00edctios, tam\u00e9n eran moi com\u00fans neste per\u00edodo.\nNa actualidade os peixes de aletas lobuladas (Sarcopterygii) s\u00f3 est\u00e1n representados por sete especies, pero nos per\u00edodos devoniano e carbon\u00edfero eran abundantes e estaban no alto da cadea tr\u00f3fica en moitos ecosistemas mari\u00f1os e de auga doce. En canto aos peixes cartilaxinosos (Chondrichthyes), \u00e9 no Devoniano superior e no Carbon\u00edfero cando apareceron distintas ordes como Eugeneodontiformes, Symmoriida, Petalodontiformes, Iniopterygia, Xenacanthida, Ctenacanthida ou Hybodontiformes.\nOs peixes m\u00e1is abondosos hoxe (Actinopterygii) at\u00f3panse xa no rexistro f\u00f3sil no Sil\u00farico, mais os primeiros restos f\u00f3siles de exemplares articulados aparecen en materiais devonianos e a finais desta era n\u00f3tase unha variedade considerable de formas. Tam\u00e9n habitaban as augas no Devoniano os conodontos, organismos moi \u00fatiles en biocronolox\u00eda, que serviron para establecer as biozonas que permiten realizar subdivisi\u00f3ns do Devoniano.\nInvertebrados.\nDurante o Devoniano medio-superior desenvolv\u00e9ronse amplas zonas de plataformas carbonatadas e arrecifes, que acadaron as maiores extensi\u00f3ns de todo o Fanerozoico. Os arrecifes devonianos estaban constitu\u00eddos entre outros organismos por braqui\u00f3podos, corais (Rugosa e Tabulata), estromatop\u00f3ridos, briozoos e algas vermellas.\nOs foramin\u00edferos experimentaron a s\u00faa primeira radiaci\u00f3n durante o Devoniano medio, coa aparici\u00f3n dos precursores dos fusul\u00ednidos, os endot\u00edridos.\nA partir dos ammonoideos da suborde Anarcestina xurdiron as subordes Goniatitina (Devoniano medio), Clymeniina e Prolecanitina, estes dous \u00faltimas no Devoniano superior. Dentro dos gaster\u00f3podos apareceron no rexistro as superordes Heterobranchia e Caenogastropoda e a orde Neritimorpha. Os bivalvos colonizaron ambientes tanto mari\u00f1os (Mytiloidea e Myalinidae) coma doceacu\u00edcolas.\nEntre os artr\u00f3podos, apareceron os eumalacostr\u00e1ceos e os diplostr\u00e1ceos. As ordes de trilobites presentes neste per\u00edodo son Corynexochida, Lichida, Proetida, Harpetida e Phacopida. En facies continentais atop\u00e1ronse f\u00f3siles de miri\u00e1podos, ar\u00e1cnidos, branqui\u00f3podos, \u00e1caros, col\u00e9mbolos, quil\u00f3podos, artropl\u00e9uridos e outros organismos que poder\u00edan ser insectos. \nA diversidade de equinodermos durante o Devoniano superior \u00e9 maior do que se cr\u00eda a principios da d\u00e9cada do 2000, predominando os organismos pertencentes \u00e1 clase Blastoidea. Tam\u00e9n poboaban os mares dese per\u00edodo os cistoideos, asteroideos, ofiuroideos, crinoideos, equinoideos, holoturoideos, edrioasteroideos e ciclocistoideos.\nPlantas terrestres.\nNo Devoniano inferior produciuse unha importante diversificaci\u00f3n de plantas vasculares, como o testemu\u00f1an os f\u00f3siles achados en distintos xacementos. Unha gran parte da superficie terrestre estaba cuberta por bosques no Devoniano medio. No Devoniano tam\u00e9n aparecen as primeiras plantas con sementes (Spermatophyta). Os grupos de plantas que poboaban a Terra eran Rhyniophyta, Zosterophyllopsida, Lycopodiaceae e Trimerophytopsida. O x\u00e9nero \"Pertica\" (Trimerophytopsida) aparece no Devoniano inferior e os seus exemplares medraban chegando a alturas de ata 3\u00a0m. \"Wattieza\" era unha \u00e1rbore sen follas do mesmo per\u00edodo que chegaba a medir uns 8\u00a0m de altura. No Devoniano superior aparece \"Archaeopteris\" (Progymnospermophyta), unha \u00e1rbore cuxas ra\u00edces acadaban profundidades de ata 1\u00a0m, os troncos pod\u00edan ter 1\u00a0m de di\u00e1metro e alg\u00fans exemplares ergu\u00edanse ata os 10\u00a0m de altura. Este x\u00e9nero de plantas ocupaba gran parte das terras baixas e das zonas costeiras do Frasniano, e as s\u00faas reconstruci\u00f3ns asem\u00e9llanse a algunhas con\u00edferas modernas.\nTetr\u00e1podos.\nA transici\u00f3n entre os peixes e os primeiros tetr\u00e1podos produciuse entre o Givetiano e o Famenniano, hai entre 385 e 365 Ma. O tetr\u00e1podo m\u00e1is antigo que se co\u00f1ece e que a\u00ednda conserva varias caracter\u00edsticas anat\u00f3micas propias dos peixes \u00e9 \"Acanthostega gunnari\", de idade fameniana. O seu h\u00e1bitat era doceacu\u00edcola e deb\u00eda usar as s\u00faas extremidades para propulsarse na agua, xa que estas non poder\u00edan soportar o seu peso. A estrutura da s\u00faa mand\u00edbula poder\u00eda indicar que pod\u00eda alimentarse na superficie da auga ou, mesmo f\u00f3ra da auga. \"Ichthyostega\", que aparece no rexistro no Devoniano superior, consid\u00e9rase como o primeiro vertebrado que colonizou o medio terrestre. As\u00ed o indican as extremidades m\u00e1is robustas que as de \"Acanthostega\", as\u00ed como o padr\u00f3n de inserci\u00f3n dos m\u00fasculos nas extremidades superiores e o tipo de articulaci\u00f3n dos ombreiros.\nExtinci\u00f3n.\nO 83% das especies presentes no Devoniano superior desapareceron do rexistro. Esta extinci\u00f3n pos\u00fae unhas caracter\u00edsticas que a diferencian doutras:\nOs episodios m\u00e1is significativos de extinci\u00f3n co\u00f1\u00e9cense como evento Kellwasser (Frasniano-Famenniano) e evento Hangenberg (Famenniano-Misisipiano), este \u00faltimo de menor intensidade. Outro evento de menor entidade \u00e9 o Taghanic, no l\u00edmite entre o Devoniano medio e superior e no que se viron afectados braqui\u00f3podos, goniat\u00edtidos e corais.\nEvento Kellwasser.\nA primeira menci\u00f3n do evento Kellwasser data do ano 1967. Coincide coas biozonas dos conodontos \"Palmatolepis linguiformis\" e \"Palmatolepis rhenana\", e afecta basicamente a organismos bent\u00f3nicos arrecifais ou de augas pouco profundas e, en menor medida, outros organismos nect\u00f3nicos e planct\u00f3nicos. Desapareceron entre o 13 e o 38% das familias, entre o 29 e o 60% dos x\u00e9neros e o 82% das especies de organismos mari\u00f1os. Calculouse que esta extinci\u00f3n aconteceu hai uns 376-374\u00a0Ma.\nEvento Hangenberg.\nA primeira referencia ao evento Hangenberg prod\u00facese no ano 1968. Durante dito evento, que coincide coa biozona de \"Siphonodella praesulcata\", reduciuse a diversidad dos vertebrados en m\u00e1is dun 50%, tanto en ambientes terrestres coma en mari\u00f1os. Calc\u00falase que ocorreu hai 359 Ma. A extinci\u00f3n maior produciuse a finais do Famenniano, seguida dunha extinci\u00f3n de menor entidade no l\u00edmite Devoniano-Carbon\u00edfero e dunha crise que afectou aos ammonoideos no Misisipiano.\nTaxons afectados.\nBraqui\u00f3podos.\nDespois dunha crise no l\u00edmite Givetiano-Frasniano, na que se extinguiron seis familias de braqui\u00f3podos, este grupo recuperouse ao inicio do Frasniano. Por\u00e9n, este restablecemento foi breve, e ao longo do Frasniano desaparecieron varias familias. Ao final desta idade reduciuse considerablemente a diversidade de braqui\u00f3podos. En contraste, durante o evento Hangenberg este grupo non se viu gravemente afectado.\nEsponxas.\nDurante o l\u00edmite Frasniano-Famenniano proliferaron as esponxas pertencentes \u00e1 clase Hexactinellida. Non se co\u00f1ece ben como afectaron as crises do Devoniano a este grupo, xa que se sabe moi pouco sobre o seu rango estratigr\u00e1fico.\nEstromatop\u00f3ridos.\nO evento Kellwaser afectou profundamente estes organismos e s\u00f3 sobreviviron seis familias. A orde Labechiida recuperouse da crise, e xa no Famenniano o x\u00e9nero \"Stylostroma\" presentaba unha distribuci\u00f3n global. Ao final do Famenniano os estromatop\u00f3ridos deixaron de ser os principais formadores de arrecifes, ao producirse a s\u00faa extinci\u00f3n.\nCefal\u00f3podos.\nEn canto aos cefal\u00f3podos, durante o evento Kellwaser desapareceron as familias de ammonoideos Gephuroceratidae e Beloceratidae, e sobreviviron as especies adaptadas \u00e1 vida en augas profundas. \u00c1 recuperaci\u00f3n que tivo lugar despois da crise seguiulle durante o evento Hangenberg unha das peores extinci\u00f3ns que sufriron estes organismos, coa desaparici\u00f3n de todas as familias ag\u00e1s Prionoceratidae. Os nautiloideos tam\u00e9n sufriron estas crises, sendo tam\u00e9n o evento Hangenberg o m\u00e1is devastador.\nPlancto.\nAlg\u00fans grupos planct\u00f3nicos, como os graptolites ou os quitinozoos, desapareceron. Extingu\u00edronse un 60% dos x\u00e9neros de Prasinophyta e un 81% das especies de acritarcos, se ben non se puido determinar en que evento se produciu a crise ou se aconteceu en ambos os dous.\nOstr\u00e1codos.\nAs extinci\u00f3ns do Devoniano afectaron os organismos da clase Ostracoda de distinto xeito dependendo do modo de vida destes artr\u00f3podos. As\u00ed, durante o l\u00edmite Frasniano-Famenniano v\u00edronse fortemente afectados os ostr\u00e1codos bent\u00f3nicos, especialmente os que posu\u00edan un modo de vida sediment\u00edvoro. Tam\u00e9n viron minguada a s\u00faa diversidade durante o evento Hangenberg, tralo que se produciu unha radiaci\u00f3n destes organismos no Tournaisiano. Os ostr\u00e1codos planct\u00f3nicos non foron afectados pola crise de Hangenberg.\nTrilobites.\nS\u00f3 sobreviviron tres familias de trilobites ao evento Kellwasser: Proetidae, Phacopidae e Aulacopleuridae. Durante o Famenniano este grupo empezou a recuperarse, sobre todo os trilobites adaptados a ambientes de maior profundidade, aparecendo formas cegas. Emporiso, a crise do final do Devoniano eliminou a todos os trilobites menos a orde Proetida, cuxa distribuci\u00f3n se estendeu ata o P\u00e9rmico.\nCorais e algas calcarias.\nDurante o evento Kellwasser extingu\u00edronse o 97% das especies de corais rugosos que habitaban en augas pouco profundas e o 60% das que habitaban en augas m\u00e1is profundas. Despois desta crise os corais rugosos aumentaron a s\u00faa diversidade e non existe un consenso entre os cient\u00edficos sobre os efectos do evento Hangenberg sobre este grupo. En canto aos corais tabulados, no l\u00edmite Frasniano-Famenniano desapareceron arredor do 80% dos x\u00e9neros. Este grupo tampoco parece que fose afectado pola crise do final do Famenniano.\nAs algas calcarias (protistas con capacidade para calcificarse) desapareceron durante o Famenniano, coa excepci\u00f3n de \"Renalcis\".\nForamin\u00edferos.\nOs foramin\u00edferos non sufriron crises serias durante o Devoniano superior; as\u00ed e todo no l\u00edmite Frasniano-Famenniano extingu\u00edronse varios x\u00e9neros, probablemente debido ao declive dos arrecifes onde habitaban. As formas tropicais e multiseptadas foron m\u00e1is afectadas.\nPeixes.\nExtingu\u00edronse moitos grupos de peixes sen mand\u00edbulas, desaparecendo do rexistro desde o Famenniano ata o Carbon\u00edfero superior. Os placodermos extingu\u00edronse totalmente, malia apareceren durante o Frasniano 61 x\u00e9neros de artr\u00f3diros. A crise do Frasniano-Famenniano acabou coaa maior\u00eda dos x\u00e9neros de placodermos, se ben afectou m\u00e1is as formas mari\u00f1as que as de auga doce. Despois dunha recuperaci\u00f3n, esta clase desapareceu de vez ao finalizar o Devoniano.\nOs \u00fanicos cordados que non se viron afectados polas extinci\u00f3ns foron os integrantes da superorde Selachimorpha. Os peixes \u00f3seos, cuxa presenza no Devoniano fora menor, ocuparon no Carbon\u00edfero os nichos ecol\u00f3xicos que deixaron abandonados os placodermos. Os acantodios sobreviviron \u00e1 crise do Devoniano, pero o seu n\u00famero de x\u00e9neros estaba a diminu\u00edr desde o Givetiano.\nEn canto aos conodontos, v\u00edronse gravemente afectados polo evento Kellwasser e algo menos polo evento Hangenberg. Foron quen de sobrevivir ata o Tri\u00e1sico.\nOutros taxons.\nOs cricocon\u00e1ridos (organismos de cuncha c\u00f3nica de dif\u00edcil clasificaci\u00f3n) estaban representados por catro familias e todas elas se extinguiron durante o evento Kellwaser. Non se poden extraer moitas conclusi\u00f3ns sobre como afectou a extinci\u00f3n do Devoniano aos equinodermos. S\u00e1bese que un 32% das familias da clase Crinoidea desapareceu no Devoniano superior, probablemente ao finalizar o Frasniano. A crise que provocou unha extinci\u00f3n m\u00e1is aguda nos briozoos produciuse no l\u00edmite Givetiano-Frasniano, cando desapareceu o 69% das especies. Despois, non volveron a sufrir m\u00e1is crises ao longo do Devoniano superior. As extinci\u00f3ns non tiveron un impacto grave sobre os moluscos bivalvos, dos que s\u00f3 se extinguiron d\u00faas familias; a\u00ednda as\u00ed desapareceron un 31% dos x\u00e9neros.\nParece ser que o n\u00famero de x\u00e9neros de tetr\u00e1podos aumenta no l\u00edmite Frasniano-Famenniano mais dismin\u00fae entre o Devoniano e o Carbon\u00edfero. Durante o evento Hangenberg obs\u00e9rvase unha diminuci\u00f3n na diversidade das plantas terrestres, que, non obstante, coincidiu coa aparici\u00f3n da \u00e1rbore \"Archaeopteris\".\nCausas.\nPropux\u00e9ronse distintas hip\u00f3teses para explicar tanto a extinci\u00f3n do Frasniano-Famenniano coma a do Famenniano-Misisipiano.\nArrefriamento global.\nUnha das principais hip\u00f3teses que serven para explicar a orixe das extinci\u00f3ns do evento Kellwasser \u00e9 que un arrefriamento r\u00e1pido do planeta provocou a crise bi\u00f3tica. Apoian esta interpretaci\u00f3n a proliferaci\u00f3n de organismos adaptados a baixas temperaturas durante as crises, o feito de que os m\u00e1is afectados fosen os seres vivos que habitaban en latitudes baixas, a presenza de sedimentos de orixe glaciar do Devoniano no norte de Brasil e a rapidez na variaci\u00f3n do nivel del mar durante ese per\u00edodo. Por\u00e9n, hai argumentos que rebaten a validez desta hip\u00f3tese: por un lado, os sedimentos glaciares do Brasil deposit\u00e1ronse a finais do Famenniano, logo non explicar\u00edan o evento Kellwasser; an\u00e1lises isot\u00f3picas do ox\u00edxeno confirman que o arrefriamento empezou durante o Famenniano; os organismos caracterizados como habitantes de augas fr\u00edas tam\u00e9n o poden ser de augas profundas, polo que a s\u00faa presenza non indica necesariamente un arrefriamiento no l\u00edmite Frasniano-Famenniano.\nImpacto meteor\u00edtico.\nDocument\u00e1ronse varios cr\u00e1teres de impacto de idade devoniana superior, o que suxire a hip\u00f3tese de que os dous grandes eventos de extinci\u00f3n foron causadas pola ca\u00edda de varios meteoritos. No entanto, as dataci\u00f3ns radiom\u00e9tricas realizadas non mostran unha correlaci\u00f3n directa entre os impactos meteor\u00edticos e as extinci\u00f3ns.\nCondici\u00f3ns de anoxia.\nConstatouse que durante os l\u00edmites Frasniano-Famenniano e Devoniano-Carbon\u00edfero nos oc\u00e9anos d\u00e9ronse condici\u00f3ns de anoxia ou baixos niveis de ox\u00edxeno. Estes eventos an\u00f3xicos ded\u00facense a partir da presenza de gran cantidade de lutitas negras en todo o planeta. As principais obxecci\u00f3ns para considerar a anoxia como causante das extinci\u00f3ns bas\u00e9anse na presenza de lutitas negras que non est\u00e1n ligadas a eventos de extinci\u00f3n e ao curto per\u00edodo de tempo en que tiveron lugar as extinci\u00f3ns, mentres que a perda de ox\u00edxeno nos oc\u00e9anos foi m\u00e1is gradual.\nSalinidade das augas.\nCertas valvas f\u00f3siles atopadas en sedimentos mari\u00f1os do Devoniano superior clasific\u00e1ronse dentro da orde Conchostraca, cuxos integrantes ocupan nichos de auga doce. Para explicar a presenza destes organismos en facies mari\u00f1as prop\u00faxose que os oc\u00e9anos estaban estratificados, e a capa superior estar\u00eda ocupada por auga doce ou salobre. Este fen\u00f3meno poder\u00eda explicar as extinci\u00f3ns do l\u00edmite Devoniano-Carbon\u00edfero.\nQuecemento global.\nProp\u00faxose o quecemento global como outra alternativa para explicar as extinci\u00f3ns do Frasniano-Famenniano. Ademais do efecto directo que ter\u00eda o aumento da temperatura na desaparici\u00f3n de taxons, tam\u00e9n provocar\u00eda condici\u00f3ns de anoxia nas augas oce\u00e1nicas. Por\u00e9n, esta hip\u00f3tese non explica por que os organismos que habitaban en latitudes altas foron menos afectados no l\u00edmite Frasniano-Famenniano.\nVulcanismo.\nOutro modelo que pretende explicar as extinci\u00f3ns masivas presenta un escenario de intenso vulcanismo. O \"rift\" de Pripyat-Dni\u00e9per-Donets, no leste de Europa, estivo activo durante o Devoniano superior, a\u00ednda que o volume de rocha volc\u00e1nica asociada a esta estrutura non parece ser dabondo para explicar as extinci\u00f3ns. Dat\u00e1ronse os materiais dos \"traps\" (formaci\u00f3ns bas\u00e1lticas) de Viluy, en Siberia, e a idade calculada concorda coa extinci\u00f3n do Frasniano-Famenniano. Segundo os c\u00e1lculos, a actividade eruptiva que deu lugar a estes \"traps\" poder\u00eda ter emitido un volume de rocha volc\u00e1nica duns 2\u00a0000\u00a0000 km\u00b3, polo que se te\u00f1en en conta como posible explicaci\u00f3n da extinci\u00f3n.\nSupernova.\nUnha explicaci\u00f3n m\u00e1is recente suxire que a explosi\u00f3n dunha supernova pr\u00f3xima foi a causa do evento Hangenberg, que marca o l\u00edmite entre o Devoniano e o Carbon\u00edfero. Isto poder\u00eda ofrecer unha posible explicaci\u00f3n da dr\u00e1stica ca\u00edda dos niveis de ozono atmosf\u00e9ricos durante o evento Hangenberg, que poder\u00eda ter permitido un dano ultravioleta masivo ao material xen\u00e9tico dos seres vivos, desencadeando unha extinci\u00f3n en masa. Investigaci\u00f3ns recentes ofrecen probas de danos por raios ultravioleta no pole e esporas durante miles de anos durante este evento como se observa no rexistro f\u00f3sil e que, \u00e1 s\u00faa vez, indica unha posible destruci\u00f3n a longo prazo da capa de ozono. Unha explosi\u00f3n de supernova \u00e9 unha explicaci\u00f3n alternativa do aumento da temperatura global, que poder\u00eda explicarse pola ca\u00edda dos niveis de ozono atmosf\u00e9ricos. Como as estrelas de masa moi grande, que son as que orixinan supernovas, adoitan formarse en densas rexi\u00f3ns do espazo formadoras de estrelas e te\u00f1en curtas vidas de s\u00f3, como m\u00e1ximo, decenas de mill\u00f3ns de anos, \u00e9 probable que, se realmente se produciu unha supernova, tam\u00e9n se ter\u00edan producido m\u00faltiples outras nun lapso de poucos mill\u00f3ns de anos. As\u00ed, tam\u00e9n se especulou que as supernovas puideron ser as responsables do evento Kellwasser, as\u00ed como da secuencia completa de crises ambientais que duraron varios mill\u00f3ns de anos contra o final do per\u00edodo devoniano. A detecci\u00f3n de radiois\u00f3topos extraterrestres de longa vida como 146Sm ou 244Pu nun ou varios estratos correspondentes \u00e1 extinci\u00f3n do final do Devoniano confirmar\u00eda a supernova como causa. Por\u00e9n, actualmente non hai probas directas desta hip\u00f3tese.\nCiclo do carbono.\nExisten varios modelos para explicar a orixe das supostas condici\u00f3ns de anoxia e do quecemento global, e o denominador com\u00fan de todos eles \u00e9 s\u00faa relaci\u00f3n co ciclo do carbono.\nEvoluci\u00f3n das plantas.\nA aparici\u00f3n de plantas de maior tama\u00f1o supuxo tam\u00e9n un aumento no tama\u00f1o das ra\u00edces, o que intensificou o proceso de formaci\u00f3n de solos ou pedox\u00e9nese. Tam\u00e9n contribu\u00edu a isto a aparici\u00f3n das sementes, que propiciou que as plantas puidesen ocupar novos h\u00e1bitats. Estes cambios na evoluci\u00f3n dos solos influ\u00edron nos procesos de meteorizaci\u00f3n, alteraron o ciclo hidrol\u00f3xico, as taxas de sedimentaci\u00f3n e produciron un descenso da cantidade de di\u00f3xido de carbono (CO2) presente na atmosfera. Debido \u00e1 intensa meteorizaci\u00f3n qu\u00edmica, aumentou a cantidade de nutrientes que chegaban \u00e1 auga. O proceso de eutrofizaci\u00f3n causou un incremento de organismos acu\u00e1ticos, que explicar\u00eda a orixe das condici\u00f3ns de anoxia nos oc\u00e9anos do Devoniano. Ademais, a perda de CO2 da atmosfera \u00e9 consistente co arrefriamento global. Este modelo \u00e9 v\u00e1lido para explicar as extinci\u00f3ns do Frasniano-Famenniano e do Famenniano-Misisipiano.\nModelos de Buggisch e Becker-House.\nO modelo de Buggisch consiste nun ciclo no que se alternan o arrefriamento e o quecemento global. Prop\u00f3n que unha subida do nivel do mar fai aumentar a produtividade biol\u00f3xica nas zonas costeiras asolagadas, o que leva \u00e1 anoxia e a que o carbono org\u00e1nico se deposite nos sedimentos e acabe enterrado. Ao diminu\u00edren as reservas de carbono, baixa a concentraci\u00f3n de CO2 na atmosfera, provocando un arrefriamento global, que \u00e1 s\u00faa vez causa unha regresi\u00f3n mari\u00f1a ao conxel\u00e1rense grandes cantidades de auga. Ao quedar maior superficie de costa emerxida, volver\u00eda aumentar a cantidade de CO2 atmosf\u00e9rico e o ciclo volver\u00eda empezar. O modelo de Becker-House \u00e9 parecido, mais introduce no ciclo os efectos do volcanismo submarino e o consumo de ox\u00edxeno orixinado por surxencias oce\u00e1nicas.\nCambios no nivel do mar.\nTam\u00e9n se considerou o eustatismo como a causa principal da extinci\u00f3n masiva do Frasniano-Famenniano. As variaci\u00f3ns no nivel do mar poden orixinar extinci\u00f3ns a nivel local e global. Durante o l\u00edmite Frasniano-Famenniano deuse este proceso nunha curta escala de tempo, congruente co evento de extinci\u00f3n nese per\u00edodo. Prop\u00faxose que unha regresi\u00f3n mari\u00f1a intensa eliminou unha gran cantidade de h\u00e1bitats mari\u00f1os de augas pouco profundas causando a crise bi\u00f3tica. Tam\u00e9n se propuxo que transgresi\u00f3ns mari\u00f1as de grande entidade puideron dar lugar \u00e1s condici\u00f3ns de anoxia que ter\u00edan como resultado a mortaldade de gran cantidade de organismos bent\u00f3nicos.\nCrise de biodiversidade.\nAs extinci\u00f3ns masivas do Devoniano son un dos cinco grandes eventos de extinci\u00f3n que ocorreron na historia da Terra, xunto coas extinci\u00f3ns masivas do Ordov\u00edcico-Sil\u00farico, a extinci\u00f3n masiva do Permiano-Tri\u00e1sico, a do Tri\u00e1sico-Xur\u00e1sico e a do Cret\u00e1ceo-Paleoxeno. Por\u00e9n, hai autores que consideran que no Frasniano a taxa de extinci\u00f3n non era nin superior \u00e1 do Devoniano medio, nin superior \u00e1 taxa de extinci\u00f3n de fondo do Fanerozoico. Segundo esta hip\u00f3tese, no Devoniano superior combin\u00e1ronse un descenso da taxa de especiaci\u00f3n cun lixeiro aumento da taxa de extinci\u00f3n, o que fai que sexa m\u00e1is apropiado utilizar o termo \u00abcrise de biodiversidade\u00bb no canto do termo \u00abextinci\u00f3n masiva\u00bb para describir os resultados. \nComo posible causa da crise ap\u00fantase \u00e1s transgresi\u00f3ns mari\u00f1as, que comunicar\u00edan cuncas que ata ent\u00f3n permaneceran illadas, provocando, por un lado, a invasi\u00f3n de especies xeneralistas entre as cuncas, e por outro, a eliminaci\u00f3n dun dos mecanismos principais de xeraci\u00f3n de novas especies, a chamada especiaci\u00f3n vicariante ou formaci\u00f3n de novas especies ao quedar unha poboaci\u00f3n illada por unha barreira."}
{"id": "603195", "revid": "15490", "url": "https://gl.wikipedia.org/wiki?curid=603195", "title": "Illa de Shikoku", "text": ""}
{"id": "603196", "revid": "23204", "url": "https://gl.wikipedia.org/wiki?curid=603196", "title": "Cantos Ciprios", "text": "Os Cantos Ciprios, ou Ciprias (en grego antigo: \u039a\u03cd\u03c0\u03c1\u03b9\u03b1, en lat\u00edn: \"Cypria\" 'chipriota'), \u00e9 unha obra da literatura grega que formou parte do ciclo troiano e que non se conservou. Desco\u00f1\u00e9cese a s\u00faa autor\u00eda, e os antigos atrib\u00faeno a Estasino, Hexesias e mesmo a Homero.\nArgumento.\nOs \"cantos ciprios\" explicaban as causas, os precedentes e os inicios da guerra de Troia, todo o que non est\u00e1 contido na \"Il\u00edada\", e parece que quer\u00eda ser unha introduci\u00f3n. A obra perdeuse, pero grazas ao resumo de Proclo e aos fragmentos existentes podemos facernos unha boa idea do seu contido. Gaia, a terra, cansa da carga da raza dexenerada dos homes, p\u00eddelle a Zeus que reduza o seu n\u00famero. Zeus concede a petici\u00f3n e prepara dous personaxes principais para cumprila, Helena e Aquiles. A beleza de Helena propiciar\u00e1 a causa da contenda entre homes, e a espada de Aquiles ser\u00e1 o elemento de exterminio. A obra explica o nacemento de Helena e o matrimonio de Peleo con Tetis, o Xu\u00edzo de Paris ata o secuestro de Helena, o encontro dos pretendentes, o rescate de Ifixenia por Artemisa e a viaxe dos heroes a Troia. A guerra non estaba causando suficientes mortos, polo que Zeus provocou a discusi\u00f3n entre Aquiles e Agamen\u00f3n.\nPos\u00edbeis autores.\nA fonte principal dos \"Cantos Ciprios\", e tam\u00e9n do Ciclo \u00c9pico, \u00e9 a Chrestomatia de Proclo, que, a\u00ednda que afirma que o poema foi escrito por Estasino, tam\u00e9n di que se lle atrib\u00fae a Hexesias de Salamina e mesmo ao propio Homero. Estasino, o prob\u00e1bel autor da obra, dic\u00edase que era o xenro de Homero, quen, segundo a tradici\u00f3n, compuxera o poema e llo dera a Estasino cando casara coa s\u00faa filla. Ateneo de Naucratis, falando dos \"Cantos chipriotas\", desco\u00f1ece o autor, e di \"quen sexa\", a\u00ednda que noutra pasaxe di que foi escrito por Hexesias ou Estasino, e engade que Dem\u00f3damas de Halicarnaso atribu\u00edu a obra a un nativo de Halicarnaso. Os estudos modernos fan que Estasino sexa o autor da obra sen moitas d\u00fabidas, e consid\u00e9rase contempor\u00e1neo de Arctino de Mileto, arredor do s\u00e9culo -VIII.\nO n\u00famero de libros dos que constaban os Cantos Ciprios \u00e9 dubidoso. S\u00f3 se sabe que Ateneo cita o und\u00e9cimo libro."}
{"id": "603198", "revid": "624", "url": "https://gl.wikipedia.org/wiki?curid=603198", "title": "Cipriada", "text": ""}
{"id": "603201", "revid": "23204", "url": "https://gl.wikipedia.org/wiki?curid=603201", "title": "Maria Carme Junyent i Figueras", "text": ""}
{"id": "603202", "revid": "27155", "url": "https://gl.wikipedia.org/wiki?curid=603202", "title": "Extinci\u00f3n masiva do Cret\u00e1ceo-Paleoxeno", "text": ""}
{"id": "603203", "revid": "15490", "url": "https://gl.wikipedia.org/wiki?curid=603203", "title": "Cantos ciprios", "text": ""}
{"id": "603204", "revid": "27155", "url": "https://gl.wikipedia.org/wiki?curid=603204", "title": "Extinci\u00f3n masiva do Devoniano", "text": ""}
{"id": "603205", "revid": "27155", "url": "https://gl.wikipedia.org/wiki?curid=603205", "title": "Extinci\u00f3n do Devoniano superior", "text": ""}
{"id": "603206", "revid": "624", "url": "https://gl.wikipedia.org/wiki?curid=603206", "title": "Ciprias", "text": ""}
{"id": "603207", "revid": "27155", "url": "https://gl.wikipedia.org/wiki?curid=603207", "title": "Evento de extinci\u00f3n do final do Devoniano", "text": ""}
{"id": "603208", "revid": "23204", "url": "https://gl.wikipedia.org/wiki?curid=603208", "title": "Estasino", "text": "Estasino (en grego antigo: \u03a3\u03c4\u03b1\u03c3\u1fd6\u03bd\u03bf\u03c2, en lat\u00edn: \"Stasinus\") foi un poeta \u00e9pico da antiga Grecia orixinario de Chipre e de natureza semilendaria.\nTraxectoria.\nNa Antig\u00fcidade dic\u00edase que era o autor das \"canci\u00f3ns chipriotas\", un dos poemas que formaba parte do ciclo troiano, que narraba a guerra de Troia e que pod\u00eda datar do s\u00e9culo\u00a0-VIII. Segundo Focio, Ateneo de N\u00e1ucratis consideraba que o autor desta obra Hexesias de Salamina, e tam\u00e9n di que fora atribu\u00edda ao propio Homero, quen a escribir\u00eda con motivo da voda da s\u00faa filla con Estasino. Dem\u00f3damas de Halicarnaso atribu\u00edu a obra a un nativo de Halicarnaso.\nO poema presupu\u00f1a un co\u00f1ecemento da \"Il\u00edada\", e contaba o que acontecera antes do que describe o poema hom\u00e9rico. Conti\u00f1a un relato do Xu\u00edzo de Paris, o secuestro de Helena, o abandono de Filoctetes na illa de Lemnos, a chegada dos aqueos \u00e1s costas de Troia e a primeira batalla fronte \u00e1 cidade. \u00c9 pos\u00edbel que o \"Cat\u00e1logo dos troianos\" que se atopa no segundo libro da \"Il\u00edada\" situado despois do \"Cat\u00e1logo dos barcos\", fose unha copia ou extracto dos Cantos Ciprios, que se sabe que conti\u00f1a unha lista de troianos. O contido da obra co\u00f1\u00e9cese grazas \u00e1 Chrestomatia de Proclo, resumida por Focio na s\u00faa \"Biblioteca\". Plat\u00f3n, no seu di\u00e1logo \"Eutifr\u00f3n\", pon citas das obras de Estasino en boca de S\u00f3crates."}
{"id": "603210", "revid": "624", "url": "https://gl.wikipedia.org/wiki?curid=603210", "title": "Hexesias de Salamina", "text": "Hexesias de Salamina (en lat\u00edn \"Hegesias\", en grego antigo \u1f29\u03b3\u03b7\u03c3\u03af\u03b1\u03c2), chamado \"Hegesinus\" por Focio, foi un poeta grego nado en Salamina ao que se lle atrib\u00fae a autor\u00eda dos \"Cantos Ciprios\" que iniciaban o ciclo troiano no que se chama ciclo \u00e9pico, obra. que por outra banda se atrib\u00fae tam\u00e9n, se cadra con m\u00e1is fundamento, a Estasino ( \"Stasinus\" ), segundo Ateneo de Naucratis."}
{"id": "603212", "revid": "624", "url": "https://gl.wikipedia.org/wiki?curid=603212", "title": "Hexesias", "text": "\u00a0\nHexesias (en grego \u1f29\u03b3\u03b7\u03c3\u03af\u03b1\u03c2) \u00e9 o nome das seguintes persoas da Antig\u00fcidade: "}
{"id": "603213", "revid": "624", "url": "https://gl.wikipedia.org/wiki?curid=603213", "title": "Dem\u00f3damas de Halicarnaso", "text": "Dem\u00f3damas\" ou \"Demodamante (en grego antigo: \u0394\u03b7\u03bc\u03bf\u03b4\u03ac\u03bc\u03b1\u03c2, en lat\u00edn: Demodamas), fillo de Ar\u00edstides, foi un xeneral sel\u00e9ucida e escritor grego nado en Mileto ou, segundo outros, en Halicarnaso.\nTraxectoria.\nServiu como xeneral dos sel\u00e9ucidas na \u00e9poca de Seleuco I Nic\u00e1tor e Ant\u00edoco I S\u00f3ter, e foi s\u00e1trapa de Bactria e Sogdiana. A partir das s\u00faas campa\u00f1as e das s\u00faas experiencias escribiu unha obra autobiogr\u00e1fica na que describiu as provincias que gobernou e conquistou, que foi utilizada por numerosos xe\u00f3grafos posteriores como Plinio o Vello e Estevo de Bizancio. Ateneo de Naucratis di que tam\u00e9n escribiu unha obra sobre a cidade de Halicarnaso."}
{"id": "603215", "revid": "1888", "url": "https://gl.wikipedia.org/wiki?curid=603215", "title": "Juli\u00e1n Carballo G\u00f3mez", "text": "Juli\u00e1n Carballo G\u00f3mez, nado en Pontevedra en maio de 1894 e finado na Coru\u00f1a o 11 de maio de 1938, foi un barbeiro e sindicalista galego.\nTraxectoria.\nInstalado na Coru\u00f1a como barbeiro. Delegado da Confederaci\u00f3n Regional Galaica e da Federaci\u00f3n Local Obrera da CNT. Militante do Sindicato de Barbeiros e socio do Centro de Estudios Sociales Germinal. Foi detido en Ferrol por orden gobernativa en febreiro de 1932 como consecuencia dunha folga. Cando se produciu o golpe de Estado do 18 de xullo de 1936 participou na resistencia armada ao golpe, despois agochouse e contactou con outros militantes dispersos que non foran capturados. Grazas \u00e1 colaboraci\u00f3n dos militantes do Sindicato El Despertar Mar\u00edtimo, logrou fuxir da Coru\u00f1a a principios de xaneiro de 1937, na embarcaci\u00f3n La Libertaria, coa que chegaron ao porto de Xix\u00f3n o 7 de xaneiro de 1937. Loitou co Batall\u00f3n Galicia na fronte do Norte. Logo da ca\u00edda de Asturias, foi detido o 4 de novembro de 1937 a once quil\u00f3metros de Tineo cando retornaba a Coru\u00f1a. Xulgado na Coru\u00f1a en consello de guerra por rebeli\u00f3n militar o 19 de febreiro de 1938, foi condenado a morte. Foi executado na Coru\u00f1a o 11 de maio de 1938."}
{"id": "603216", "revid": "89787", "url": "https://gl.wikipedia.org/wiki?curid=603216", "title": "Romare Bearden", "text": "Fred Romare Harry Bearden, m\u00e1is co\u00f1ecido como Romare Bearden, nado o 2 de setembro de 1911 en Charlotte, Carolina do Norte e finado o 12 de marzo de 1988 en Nova York, foi un artista afroamericano, escritor e compositor. Traballou como caricaturista, como pintor ao \u00f3leo e realizou principalmente \"collages\". Tam\u00e9n foi xogador de b\u00e9isbol e mesmo rexeitou xogar nas Grandes Ligas; de facelo ter\u00eda sido o primeiro afroamericano en xogar na MLB.\nTraxectoria.\nRomare Bearden era fillo de Richard Howard Bearden e da s\u00faa esposa Bessye Johnson. En 1915 a familia trasladouse a Nova York, onde o seu pai traballaba como inspector da cidade. Despois de graduarse no instituto en Pittsburgh, onde viviu durante alg\u00fan tempo coa s\u00faa avoa materna, estudou na Universidade de Nova York ata 1935 e na \"Art Students League de Nova York\" con George Grosz en 1936\u20131937.\nEn 1937 Romare Bearden traballou como traballador social na cidade de Nova York; durante a Segunda guerra mundial serviu no ex\u00e9rcito dos Estados Unidos en Europa (1942-1945). Despois da guerra matriculouse na Sorbona de Par\u00eds en Filosof\u00eda e Historia da arte. Despois dos seus estudos viaxou a Italia, Su\u00edza, Alxeria e Marrocos en 1954 xunto coa s\u00faa esposa Nanette Rohan (finada en 1996). Bearden volveu a Nova York en 1956 e montou al\u00ed un estudo. Co-fundou o grupo de artistas \"Spiral\". Desde 1964 traballou como director de arte para o \"Harlem Cultural Council\".\nMoitas das s\u00faas obras mostraron un gran interese polo jazz e a m\u00fasica folk. A principios da d\u00e9cada de 1970, Romare Bearden recibiu unha bolsa Guggenheim para escribir un libro sobre arte afroamericana. Romare Bearden m\u00e1is tarde ensinou en varios institutos, inclu\u00edndo Williams College en Williamstown e Yale University en New Haven. Romare Bearden padeceu cancro de \u00f3sos durante varios anos e morreu o 12 de marzo de 1988 nun hospital de Nova York.\nHonras.\nHomenaxes e legado.\nEn 1990 naceu a Fundaci\u00f3n Romare Bearden, organizaci\u00f3n sen \u00e1nimo de lucro para \"preservar e perpetuar\" o seu legado, e promove artistas emerxentes.\nBranford Marsalis Quartet, publicou \"Romare Bearden Revealed\" en 2003 para conmemorar a exposici\u00f3n que se inaugurou na National Gallery of Art en Washington DC e posteriormente polos Estados Unidos en 2004 e 2005. Os t\u00edtulos foran usados por Bearden para pinturas e composici\u00f3ns s\u00faas.\nEn Charlotte, unha r\u00faa recibiu o nome de Bearden. Na Main Library de Charlotte-Mecklenburg est\u00e1 o mosaico \"Before Dawn\" de Bearden. Tam\u00e9n en Charlotte est\u00e1 a Romare Bearden Park, baseado no traballo de Norie Sato, preto do lugar onde viviu o artista cando era neno. O parque d\u00e1 entrada ao estadio \"Charlotte Knights Ballpark\".\nEn 2014-2015, a Columbia University acolleu unha exposici\u00f3n itinerante da obra de Bearden e unha serie de conferencias e eventos que celebran o artista no Smithsonian Institution. Os centros da Columbia en Par\u00eds e Istambul acolleron \"Romare Bearden: A Black Odyssey\", collages e acuarelas que Bearden completou en 1977 baseadas na epopea de Homero, \"A Odisea\".\nPara unha folla de selo postal dos Estados Unidos de 2005 que conmemoraba dez fitos importantes do Movemento polos Dereitos Civ\u00eds, seleccionouse a litograf\u00eda de 1984 \"The Lamp\" de Beardon para ilustrar o fallo do Tribunal Supremo de \"Brown v. Board of Education.\"\nEn 2011, o Servizo Postal dos Estados Unidos lanzou un conxunto de selos \"Forevers\" con catro pinturas de Bearden.\nNa serie de Netflix \"Colin in Black &amp; White\" \u00e9 representado polo actor Jalen Coleman."}
{"id": "603217", "revid": "23204", "url": "https://gl.wikipedia.org/wiki?curid=603217", "title": "Colin Kaepernick", "text": "Colin Rand Kaepernick, m\u00e1is co\u00f1ecido como Colin Kaepernick, nado o 3 de novembro de 1987, \u00e9 un xogador profesional de f\u00fatbol americano na posici\u00f3n o cargo de \"quarterback\", axente libre da National Football League (NFL) e activista polos dereitos humanos e contra a segregaci\u00f3n racial.\nTraxectoria.\nKaepernick \u00e9 fillo de Heidi Russo, que ti\u00f1a 19 anos cando o deu a luz. O seu pai biol\u00f3xico, afroamericano, desapareceu antes de nacer. Russo deu o seu fillo en adopci\u00f3n a Rick e Teresa Kaepernick, unha parella \"branca\" que ti\u00f1a dous fillos (Kyle e Devon) e quer\u00eda un neno despois de perder outros dous por unha enfermidade card\u00edaca conx\u00e9nita. Kaepernick converteuse no menor de tres irm\u00e1ns. Viviu en Fond du Lac, Wisconsin, at\u00e9 os catro anos, e foi ao instituto en Turlock, California. \nCarreira.\nNa adolescencia destacou como xogador de b\u00e9isbol, e tivo ofertas para xogar nas grandes ligas, tal como el mesmo relata no na miniserie biogr\u00e1fica \"Colin in Black &amp; White\", emitida en Netflix desde 2021, pero rexeitounas para xogar ao f\u00fatbol americano.\nSan Francisco 49ers.\nO 29 de abril de 2011, os 49ers de San Francisco cambiaron cos Denver Broncos d\u00e9cimo terceiros na segunda rolda (escolla 45) para seleccionar a Kaepernick como a cuarta elecci\u00f3n na segunda rolda (escollida 36) \"no\" 2011. Os Broncos recibiron as selecci\u00f3ns 45, 108 e 141, a cambio da selecci\u00f3n n\u00famero 36.\nSuper Bowl.\nCos 49ers, Kaepernick ga\u00f1ou 2 t\u00edtulos de divisi\u00f3n, 1 campionato da NFC e xogou na Super Bowl XLVII, onde perderon ante os Baltimore Ravens por 34-31, no que tivo un \"touchdown\" de 15 iardas.\nVida persoal.\nKaepernick \u00e9 cristi\u00e1n, bautizado no rito metodista, con confirmaci\u00f3n luterana, e asistiu a unha igrexa bautista durante os seus anos universitarios. Desde xullo de 2015 sa\u00edu coa presentadora Nessa Diab, oficializando a relaci\u00f3n en febreiro de 2016. A parella tivo o seu primeiro fillo en 2022.\nSegue unha dieta vegana desde finais de 2015.\nEn 2016, f\u00edxose famoso por axeonllarse durante a interpretaci\u00f3n do himno estadounidense nun partido oficial da liga, en protesta pola violencia contra a poboaci\u00f3n negra. O feito foi criticado varias veces por Donald Trump. Pouco antes, participou en Know Your Rights Camp, unha campa\u00f1a dirixida \u00e1 mocidade co prop\u00f3sito de aumentar a conciencia sobre a educaci\u00f3n superior, a alfabetizaci\u00f3n financeira e como interactuar coas forzas da orde. A declaraci\u00f3n de dereitos \u00e9 unha adaptaci\u00f3n do Programa de 10 puntos do Black Panther Party. A consecuencia diso, ficou sen equipo para xogar na NFL desde 2017."}
{"id": "603218", "revid": "23562", "url": "https://gl.wikipedia.org/wiki?curid=603218", "title": "Copa do Mundo de Rugby 2023", "text": "A Copa do Mundo de Rugby 2023 foi a 10\u00aa edici\u00f3n da Copa do Mundo de Rugby, torneo internacional de rugby union que se disputa cada catro anos. O campionato tivo lugar entre o 8 de setembro e o 28 de outubro de 2023. \nO pa\u00eds anfitri\u00f3n foi Francia, e os encontros disput\u00e1ronse en nove estadios das cidades de Par\u00eds, Marsella, Li\u00f3n, Lille, Bordeos, Tolosa, Niza, Nantes e Saint-\u00c9tienne. O Stade de France acolleu o encontro inaugural e a final. A selecci\u00f3n de Sur\u00e1frica foi a vencedora, despois de derrotar na final a Nova Zelandia.\nSedes.\nO 15 de novembro de 2017 anunciouse a elecci\u00f3n da candidatura de Francia como pa\u00eds organizador do torneo, superando as candidaturas de Sur\u00e1frica e Irlanda. A lista das sedes escollidas conf\u00f3rmana nove cidades:\nFase final.\nFinalizada a fase de grupos os dous primeiros equipos de cada grupo pasaron aos cuartos de final do torneo, que consistiron en partidos eliminatorios. Os equipos ga\u00f1adores dos partidos de cuartos de final pasaron \u00e1s semifinais, e os equipos que perderan os partidos de cuartos de final quedaron eliminados do Mundial.\nOs partidos de semifinais tam\u00e9n consistiron en partidos eliminatorios. Os ga\u00f1adores dos partidos de semifinais clasific\u00e1ronse para a final da Copa do Mundo, e os perdedores das semifinais disputaron a final polo terceiro e cuarto posto.\nDurante a fase final do torneo, se os equipos rematan empatados \u00e1 finalizaci\u00f3n do partido, o ga\u00f1ador determ\u00ednase mediante os seguintes criterios secuenciais:"}
{"id": "603219", "revid": "1888", "url": "https://gl.wikipedia.org/wiki?curid=603219", "title": "Fortunato Carreras Trigo", "text": "Fortunato Carreras Trigo, nado no Rosal cara a 1902 e finado na Coru\u00f1a o 21 de novembro de 1936, foi un funcionario e pol\u00edtico galego.\nTraxectoria.\nOficial de Tel\u00e9grafos da Central da Coru\u00f1a. Foi nomeado interventor da estaci\u00f3n de radio costeira da Coru\u00f1a en 1933, e foi xefe da Estaci\u00f3n Radiotelegr\u00e1fica costeira en 1936. Militante de Izquierda Republicana. Co golpe de Estado do 18 de xullo de 1936 foi detido. Xulgado na Coru\u00f1a en consello de guerra por rebeli\u00f3n militar, foi condenado a pena de morte. Detido na Prisi\u00f3n Provincial da Coru\u00f1a, tentou fugarse, sendo abatido polos sentinelas o 21 de novembro de 1936. Abr\u00edronlle expediente no Tribunal Especial para la Represi\u00f3n de la Masoner\u00eda y el Comunismo.\nVida persoal.\nCasou na Coru\u00f1a con Josefina Ares Montes en 1927, e foi pai de Juan Jos\u00e9 e Mar\u00eda Dolores Carreras Ares."}
{"id": "603222", "revid": "23204", "url": "https://gl.wikipedia.org/wiki?curid=603222", "title": "Ponte de La Salve", "text": "A ponte de La Salve (\"Salbeko Zubia\" en \u00e9uscaro) \u00e9 unha ponte da cidade bisca\u00ed\u00f1a de Bilbao sobre a r\u00eda hom\u00f3nima. At\u00e9 2016 denominouse ponte Pr\u00edncipes de Espa\u00f1a. \nHistoria.\nRecibe o nome de La Salve porque ao chegaren os barcos ao porto de Bilbao a trav\u00e9s da r\u00eda, dende a zona da ponte div\u00edsase por primeira vez a virxe de Bego\u00f1a. Al\u00ed os mari\u00f1eiros cant\u00e1banlle a Salve.\nFoi ideada a finais dos anos 60 para solucionar o problema do tr\u00e1fico, que empezaba a saturar o norte da cidade. Obra do enxe\u00f1eiro Juan Batanero Garc\u00eda-Geraldo, inaugurouse o 9 de xaneiro de 1972. Foi a primeira ponte de Espa\u00f1a con sistema de tirantes e unha das poucas con taboleiro met\u00e1lico. Ten 23,5 metros de altura libre para o paso dos barcos.\nEst\u00e1 dotado de ascensores desde a s\u00faa base na marxe dereita, na paraxe de La Salve, ao final do Campo Volant\u00edn. Mantidos polo concello, transportan 200.000 pasaxeiros ao ano e son gratu\u00edtos desde maio de 2008.\nXunto \u00e1 ponte, na marxe esquerda da r\u00eda, at\u00f3pase o Museo Guggenheim. O seu arquitecto, Frank Gehry, quixo integrar neste a ponte en certo xeito. Para ese efecto, constru\u00edu no seu lado esquerdo (mirando desde o Campo Volant\u00edn, unha torre con escaleiras de acceso ao museo, o cal se atopa no lado dereito.\nP\u00f3rtico.\nA finais de 2006 confirmouse o proxecto de constru\u00edr un p\u00f3rtico vermello ideado polo artista conceptual franc\u00e9s Daniel Buren. Foi o vencedor do concurso lanzado polo Museo Guggenheim en conmemoraci\u00f3n do 10\u00ba aniversario da pinacoteca. A estrutura, \"Arcos vermellos\" (\"Arku gorriak\"), propuxo integrar a\u00ednda m\u00e1is a ponte co museo adoptando as s\u00faas formas curvil\u00edneas.\nEn agosto de 2017 finalizou a restauraci\u00f3n da obra, con motivo do 20\u00ba aniversario do museo."}
{"id": "603224", "revid": "111586", "url": "https://gl.wikipedia.org/wiki?curid=603224", "title": "Memoria (hom\u00f3nimos)", "text": ""}
{"id": "603225", "revid": "75439", "url": "https://gl.wikipedia.org/wiki?curid=603225", "title": "Antoine Dupont", "text": "Antoine Dupont, nado o 15 de novembro de 1996 en Castelnau-Magnoac, \u00e9 un xogador profesional de rugby que xoga na posici\u00f3n de \"medio de mel\u00e9\" no Stade Toulousain e na selecci\u00f3n de Francia, da que \u00e9 capit\u00e1n. En 2021 foi elixido mellor xogador do mundo. Tam\u00e9n foi elixido mellor xogador do Seis Naci\u00f3ns nas edici\u00f3ns de 2020, 2022 e 2023."}
{"id": "603226", "revid": "98629", "url": "https://gl.wikipedia.org/wiki?curid=603226", "title": "Toma de Vigo", "text": "A Toma de Vigo ou Captura de Vigo e Pontevedra produciuse o 10 de outubro de 1719 durante a Guerra da Cu\u00e1drupla Alianza cando unha expedici\u00f3n brit\u00e1nica fixo unha incursi\u00f3n nas costas galegas. Despois apoder\u00e1ronse de Vigo, Redondela e Pontevedra tras certa resistencia, que ocuparon durante dez d\u00edas destru\u00edndo e saqueando unha gran cantidade de almac\u00e9ns militares antes de retirarse.\nContexto.\nA participaci\u00f3n espa\u00f1ola no levantamento xacobita de 1719 fixo que as tropas espa\u00f1olas desembarcaran en Escocia para axudar a un levantamento, pero foron derrotadas na batalla de Glen Shiel. Unha forza brit\u00e1nica estaba preparada para un ataque de represalia contra Espa\u00f1a. A expedici\u00f3n estivo baixo o mando xeral de Lord Cobham coas forzas navais comandadas polo vicealmirante James Mighells, que inclu\u00edan catro barcos: o buque de 70 can\u00f3ns da li\u00f1a HMS Ipswich e tres fragatas: o HMS Enterprise (42 can\u00f3ns), o HMS Biddeford, 36 can\u00f3ns) e HMS Kinsale (24 can\u00f3ns). Hab\u00eda unha serie de transportes e buques bomba con 6.000 soldados comandados polo xeneral John Wade. A expedici\u00f3n tam\u00e9n ti\u00f1a a intenci\u00f3n de demostrar aos espa\u00f1ois que as forzas aliadas pod\u00edan atacar con facilidade ao longo da s\u00faa vulnerable costa, e foi coordinada cunha ofensiva francesa no leste de Espa\u00f1a, coa esperanza de que isto obrigase aos espa\u00f1ois \u00e1 firmar a paz.\nExpedici\u00f3n.\nVigo.\nO 21 de setembro a expedici\u00f3n brit\u00e1nica partiu de Falmouth, e chegou a Vigo oito d\u00edas despois. A frota entrou inmediatamente no porto e desembarcou tropas nunha praia a unhas tres millas da cidade dirixida polos granadeiros. O 1 de outubro, o ex\u00e9rcito ocupaba unha posici\u00f3n forte baixo as murallas do castelo de San Sebasti\u00e1n fronte \u00e1 fortaleza do Castro situado nunha eminencia que dominaba a cidade e o porto. Pola noite o brigadier Philip Honeywood con 800 soldados lanzou un asalto a San Sebasti\u00e1n e colleu por sorpresa aos defensores; botaron as s\u00faas armas e retir\u00e1ronse \u00e1 cidadela. Dous d\u00edas despois levantouse unha bombarda; pero debido ao escaso rango non se produciron danos, polo que da frota levaron a terra corenta morteiros. Os d\u00edas 3 e 4 foron desembarcados varios can\u00f3ns de asedio engadidos \u00e1 artiller\u00eda de San Sebasti\u00e1n.\nO 10 de outubro un forte bombardeo abriu a cidadela: os espa\u00f1ois v\u00edronse superados en n\u00famero e sen esperanza decidiron renderse. A guarnici\u00f3n completa composta por sete compa\u00f1\u00edas do Rexemento de Espa\u00f1a, e catro do Rexemento de Valencia, comandadas por don Fadrique Gonz\u00e1lez de Soto. Uns 469 oficiais e homes sa\u00edron e outros 300 morreron ou resultaron feridos no asalto e no bombardeo. A perda brit\u00e1nica foi de seis mortos e outros vinte feridos. Atop\u00e1ronse unha gran cantidade de armas e munici\u00f3ns e as provisi\u00f3ns foron roubadas ou destru\u00eddas. Sesenta pezas grandes de can\u00f3n foron pinchadas e inutilizadas na cidade e na cidadela corenta e tres pezas de artiller\u00eda das cales quince eran de lat\u00f3n e dous grandes morteiros tam\u00e9n se lles deu a mesma sorte. Ademais, sete barcos foron incautados no porto, dos cales tres foron acondicionados para corsarios. As tropas tam\u00e9n atoparon cargamentos de vi\u00f1o e moitos saciaron a sede; houbo alg\u00fans contratempos polas borracheiras durante tres d\u00edas. Cobham ordenou que o resto do vi\u00f1o fose colocado na frota para engadir ao bot\u00edn.\nRedondela.\nO 10 de outubro Cobham ordenou ao maior xeneral George Wade que se embarcase con 1.000 soldados e marines a bordo de catro transportes para dirixirse \u00e1 r\u00eda de Pontevedra. Mentres tanto, con Vigo seguro, quedaban 2.000 efectivos para ocupar o lugar mentres Cobham tam\u00e9n ordenou un avance m\u00e1is cara ao interior. Unha pequena forza cruzou a vila de Redondela pero estaba sen defender, co seu antigo castelo en ru\u00ednas; os brit\u00e1nicos queimaron e saquearon tam\u00e9n as s\u00faas provisi\u00f3ns.\nPontevedra.\nO 14 de outubro realizouse un desembarco en Pontevedra e os brit\u00e1nicos superaron calquera resistencia. Puideron avanzar pola cidade polo extremo superior do porto. O forte de San Fernando en Mar\u00edn que defend\u00eda a cidade foi o seguinte obst\u00e1culo e no asalto foi facilmente capturado por unha forza de 100 granadeiros dirixida por John Ligonier. A resistencia derrubouse e Pontevedra estaba en mans brit\u00e1nicas ao final do d\u00eda. 86 can\u00f3ns de varios calibres foron pinchados, e o arsenal foi queimado. O xeneral Wade puido cobrar unha contribuci\u00f3n de 40.000 libras de Santiago de Compostela despois de ameazar con avanzar cara a al\u00ed. A invasi\u00f3n dirixida polo xeneral Homobod arruinou o cuartel de San Fernando de Pontevedra, que daquela era usado como almac\u00e9n de armas antigas, granadas, bombas, p\u00f3lvora e algunha artiller\u00eda.\nD\u00e1ndose conta de que conseguiran o \u00e9xito completo, os comandantes brit\u00e1nicos decidiron que non ti\u00f1a sentido manter a zona e que se produc\u00edan danos suficientes para impedir os intentos espa\u00f1ois contra as illas brit\u00e1nicas.\nConsecuencias.\nO 24 de outubro Cobham volveu embarcar o ex\u00e9rcito e dous d\u00edas despois a frota partiu para Inglaterra. O 11 de novembro, o vicealmirante Mighells entrou en Falmouth coa maior\u00eda dos transportes. O bot\u00edn foi enorme: o n\u00famero total tra\u00eddo a casa foi de 190 can\u00f3ns pesados de ferro e 30 de lat\u00f3n, con 10.000 armas de fogo, 2.000 barr\u00eds de p\u00f3lvora e outras provisi\u00f3ns.\nA expedici\u00f3n fora r\u00e1pida e exitosa: acadara plenamente o seu obxectivo. Por enfermidade, deserci\u00f3n e combate non perdera m\u00e1is de 300 homes. Isto causou certo conmoci\u00f3n \u00e1s autoridades espa\u00f1olas ao decatarse do vulnerables que eran \u00e1s incursi\u00f3ns anfibias, co potencial de abrir unha nova fronte m\u00e1is al\u00f3 da fronteira francesa."}
{"id": "603228", "revid": "98629", "url": "https://gl.wikipedia.org/wiki?curid=603228", "title": "AccuWeather", "text": "AccuWeather \u00e9 unha empresa estadounidense que ofrece servizos comerciais de predici\u00f3n do tempo en todo o mundo. Os provedores de an\u00e1lise web de terceiros Alexa e SimilarWeb clasificaron o sitio como o sitio web n\u00famero 200 m\u00e1is visitado dos Estados Unidos, en novembro de 2015.\nHistoria.\nFoi fundada en 1962 por Joel N. Myers, un estudante da Universidade Estatal de Pensilvania, quen, naquel momento, estaba a traballar nunha licenciatura en meteorolox\u00eda. O seu primeiro cliente foi unha compa\u00f1\u00eda de gas en Pensilvania. Mentres dirix\u00eda a s\u00faa empresa, Myers converteuse en membro da Facultade de Meteorolox\u00eda da s\u00faa universidade. A compa\u00f1\u00eda adoptou o nome de AccuWeather en 1971.\nEstrutura da empresa.\nAccuWeather ten a s\u00faa sede en State College, Pensilvania, pero tam\u00e9n ten oficinas no Severe Weather Center en Wichita, Kansas, pero tam\u00e9n ten oficinas no World Trade Center 7 en Nova York, Pequ\u00edn, Dubl\u00edn, Montreal, Bombai, Oklahoma City, Se\u00fal e Tokio. En 2006, AccuWeather adquiriu WeatherData, Inc. de Wichita, Kansas.\nAccuWeather bas\u00e9ase en diversas fontes para as s\u00faas previsi\u00f3ns, inclu\u00edndo datos do Servizo Meteorol\u00f3xico Nacional dos Estados Unidos, organizaci\u00f3ns internacionais, a Axencia de Protecci\u00f3n Ambiental e forzas armadas, ademais dos seus propios modelos exclusivos. En 2020, a empresa solicitou entre 5 e 10 mill\u00f3ns de d\u00f3lares en axudas por causa da pandemia de COVID-19 para manter a 462 empregados. En 2021, ti\u00f1an case 500 empregados, con m\u00e1is de 100 sendo meteor\u00f3logos operativos.\nControversias.\nEn abril de 2012, AccuWeather limitou de maneira dr\u00e1stica a accesibilidade dos seus datos hist\u00f3ricos p\u00fablicos, pasando de 15 anos a s\u00f3 1 ano. AccuWeather ampliou progresivamente o rango das s\u00faas previsi\u00f3ns de 15 d\u00edas a 90 d\u00edas. Varias avaliaci\u00f3ns conclu\u00edron que estas previsi\u00f3ns hiperestendidas son, con frecuencia, enganosas e inexactas e os seus progn\u00f3sticos mostr\u00e1ronse menos precisos que as baseadas nas medias do Servizo Meteorol\u00f3xico Nacional durante 30 anos. O consenso cient\u00edfico sost\u00e9n que o l\u00edmite fi\u00e1bel para predici\u00f3ns meteorol\u00f3xicas est\u00e1 entre 1 e 2 semanas, dadas as limitaci\u00f3ns dos sistemas de observaci\u00f3n e a natureza ca\u00f3tica da atmosfera.\nA empresa foi criticada tam\u00e9n por limitar avisos de eventos extremos como furac\u00e1ns a usuarios \"premium,\" a\u00ednda que os datos meteorol\u00f3xicos son recollidos polo goberno e est\u00e1n dispo\u00f1\u00edbeis gratuitamente no dominio p\u00fablico.\nEn 2005, o senador Rick Santorum propuxo unha lexislaci\u00f3n que limitar\u00eda o acceso p\u00fablico \u00e1 informaci\u00f3n do Servizo Meteorol\u00f3xico Nacional, beneficiando potencialmente a empresas como AccuWeather. A\u00ednda que non prosperou, Santorum recibira contribuci\u00f3ns do presidente de AccuWeather. En 2017, Donald Trump nomeou ao CEO de AccuWeather, Barry Myers, para dirixir a National Oceanic and Atmospheric Administration (NOAA). Myers, sen formaci\u00f3n cient\u00edfica avanzada, renunciou a AccuWeather en 2019 e, posteriormente, renunciou ao seu nomeamento para a NOAA entre acusaci\u00f3ns dun \"ambiente laboral inapropiado\"."}
{"id": "603230", "revid": "23204", "url": "https://gl.wikipedia.org/wiki?curid=603230", "title": "Wikipedia en talysh", "text": "A Wikipedia en talysh \u00e9 a edici\u00f3n da enciclopedia libre Wikipedia en lingua talysh. Foi creada o 30 de agosto de 2023.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "603232", "revid": "1505", "url": "https://gl.wikipedia.org/wiki?curid=603232", "title": "Gonepteryx cleopatra", "text": "A Gomnepteryx cleopatra \u00e9 unha especie de lepid\u00f3ptero da familia Pieridae, que foi descrita orixinalmente, co nome de \"Papilio\" \"cleopatra\", por Linnaeus, en 1767, en Alxeria.\nDescrici\u00f3n.\n\u00c1s anteriores de cor amarela lim\u00f3n no seu anverso, cunha gran mancha cor laranxa, e un pequeno sa\u00ednte no bordo, cerca do \u00e1pice. Reverso lixeiramente verdoso, coa mancha alaranxada pouco perceptible. A femia ten un ton branco-amarelado, co reverso similar e uniforme. Carece de mancha laranxa.\nReprod\u00facese unha soa vez ao ano (maio-agosto). A posta real\u00edzase sobre os brotes tenros de \"Rhamnus\", efectu\u00e1ndose a fase de cris\u00e1lide na mesma planta.\nDistribuci\u00f3n e h\u00e1bitat.\nBolboreta de ampla presenza na conca mediterr\u00e1nea, \u00e9 moi frecuente en Espa\u00f1a e Portugal. Adoita vivir en zonas de matogueira, e lugares rochosos con vexetaci\u00f3n. As poboaci\u00f3ns adoitan formar poboaci\u00f3ns densas nas monta\u00f1as de tipo calizo, a\u00ednda que a poboaci\u00f3n de determinados macizos de maior envergadura, como Serra Nevada (subespecie \"mauret\u00e1nica\", descrita por R\u00f6ber, en 1907, en Bama, Alxeria), a\u00ednda que abundante e uniforme, non \u00e9 tan densa.\nSubespecies.\nHai as seguintes dez subespecies:\nV\u00e9xase tam\u00e9n.\nBibliograf\u00eda.\nOlivares, Francisco Javier; Barea-Azc\u00f3n, Jos\u00e9 Miguel y otros (2011): \"Las mariposas diurnas de Sierra Nevada\", Consejer\u00eda de Medio Ambiente, Junta de Andaluc\u00eda, Granada, ISBN 978-84-92807-72-7, pp. 188-189."}
{"id": "603233", "revid": "23204", "url": "https://gl.wikipedia.org/wiki?curid=603233", "title": "Taufik Rosman", "text": "Taufik Rosman, nado en Sabah, \u00e9 un editor malaisiano de Wikipedia. En 2023, foi galardoado como Wikimedista do ano polo cofundador de Wikipedia Jimmy Gales, durante o evento anual de Wikimania 2023. Taufik foi homenaxeado na conferencia Wikimania de 2023 en Singapur polas s\u00faas enormes achegas ao Wikicionario en malaio e pola axuda prestada para fomentar unha comunidade positiva de editores de Wikimedia malaisianos."}
{"id": "603234", "revid": "89787", "url": "https://gl.wikipedia.org/wiki?curid=603234", "title": "Colias croceus", "text": "A bolboreta Colias croceus \u00e9 unha especie da familia Pieridae, que foi descrita orixinalmente, co nome de \"Papilo croceus\", por Geoffroy Saint-Hilaire, en 1785, en Par\u00eds (Francia). \u00c9 moi similar \u00e1 especie denominada \"Colias alfacariensis\".\nDescrici\u00f3n.\n\u00c1s anteriores de cor amarela-laranxa no seu anverso, con fimbrias rosadas, con bordo en banda negra, e unha mancha negra destacada no seu interior. Reverso amarelo-alaranxado uniforme, con mancha prateada. As \u00e1s posteriores son amarelo-xofre, con varias manchas pardas, entre as que destaca unha con n\u00facleo dourado. A femia \u00e9 moi similar ao macho, con car\u00e1cter xeral, a\u00ednda que hai un morfotipo no que a cor de fondo das \u00e1s \u00e9 branco-verdosa. \u00c9 unha especie de bolboreta tendente a pousarse sempre coas \u00e1s pechadas.\n\u00c9 polivoltina, reprod\u00facese tres ou at\u00e9 catro veces ao ano (aproximadamente en abril, xullo e outubro), sendo invernantes as larvas da \u00faltima xeraci\u00f3n. A posta real\u00edzase sobre follas de plantas moi diversas, sobre todo \"Trifolium\" e \"Medicago sativa\", entre outras.\nDistribuci\u00f3n e h\u00e1bitat.\n\u00c9 unha especie estendida por toda Europa e \u00c1frica do norte. En Espa\u00f1a e Portugal \u00e9 moi frecuente. Est\u00e9ndese at\u00e9 Asia Menor, o oeste da India e Siberia. \u00c9 migratoria, alg\u00fans anos ten numerosas migraci\u00f3ns en masa en Europa, por exemplo nos anos 1877, 1947, 1983, 1992, 1994, 1996 e 2000.\nAdoita vivir en zonas asolladas e vexetadas, e mesmo en zona de cultivo, chegando at\u00e9 certa altura (2.000 m). S\u00f3 est\u00e1n ausentes de zonas boscosas. \u00c9 moi usual nos macizos monta\u00f1osos de tipo calizo, e menos abundantes, a\u00ednda que frecuentes, en monta\u00f1as m\u00e1is elevadas, como Serra Nevada."}
{"id": "603235", "revid": "23204", "url": "https://gl.wikipedia.org/wiki?curid=603235", "title": "Nizo Yamamoto", "text": "Nizo Yamamoto (en ; \"Yamamoto Niz\u014d\", nado o 27 de xu\u00f1o de 1953 e finado o 19 de agosto de 2023, foi un director de arte xapon\u00e9s. Empezou a s\u00faa carreira con \"Mirai Sh\u014dnen Konan\", mais tam\u00e9n traballou en numerosos filmes, sendo os m\u00e1is notables os filmes de Studio Ghibli \"Tenk\u016b no Shiro Rapyuta\", \"Hotaru no haka\", \"Mononoke Hime\" e \"A viaxe de Chihiro\". Ademais, colaborou no filme de Mamoru Hosoda \"Toki o Kakeru Sh\u014djo\" e no de Makoto Shinkai \"O tempo contigo\". Morreu de cancro de est\u00f3mago o 19 de agosto de 2023, \u00e1 idade de 70 anos."}
{"id": "603236", "revid": "1505", "url": "https://gl.wikipedia.org/wiki?curid=603236", "title": "Colias alfacariensis", "text": "A Colias alfacariensis \u00e9 unha especie de insecto lepid\u00f3ptero da familia Pieridae, que foi descrita orixinalmente, como unha variedade de \"Papilio hyale\", por Ribbe, en 1905, en Alfacar (Espa\u00f1a). O entom\u00f3logo Verity describiuna de forma independente en 1911, baixo o nome de \"Colias australis\", nome co que foi co\u00f1ecida durante bastante tempo.\nDescrici\u00f3n.\n\u00c1s anteriores de cor amarela lim\u00f3n no seu anverso, con fimbrias rosadas, cun punto negro e bandas de igual cor. Reverso lixeiramente alaranxado con puntos prateados, moi visibles, no extremo da cela. As \u00e1s posteriores te\u00f1en un punto alaranxado. A femia ten un ton branco-verdoso, co reverso similar. Esta especie \u00e9 moi similar \u00e1 \"Colias croceus\".\nReprod\u00facese tres veces ao ano (aproximadamente en abril, xullo e outubro), sendo a \u00faltima das xeraci\u00f3ns moito m\u00e1is reducida que as d\u00faas anteriores. A posta real\u00edzase sobre follas de Hippocrepis.\nDistribuci\u00f3n e h\u00e1bitat.\n\u00c9 unha especie estendida por toda a rexi\u00f3n pale\u00e1rtica. En Espa\u00f1a e Portugal \u00e9 moi frecuente, sobre todo no sur. Adoita vivir en zonas de aci\u00f1eiras, e ladeiras asolladas, a certa altura (1.500-1.800 m). As poboaci\u00f3ns non adoitan formar poboaci\u00f3ns densas, pois \u00e9 unha especie de car\u00e1cter solitario. \u00c9 moi usual nos macizos monta\u00f1osos de tipo calizo de Andaluc\u00eda Oriental, sobre todo na serra de Hu\u00e9tor, onde foi descrita por primeira vez, e menos abundantes en monta\u00f1as m\u00e1is elevadas, como Serra Nevada.\nV\u00e9xase tam\u00e9n.\nBibliograf\u00eda.\nOlivares, Francisco Javier; Barea-Azc\u00f3n, Jos\u00e9 Miguel e outros (2011): \"Las mariposas diurnas de Sierra Nevada\", Consejer\u00eda de Medio Ambiente, Junta de Andaluc\u00eda, Granada, ISBN 978-84-92807-72-7, pp. 182-183."}
{"id": "603237", "revid": "1505", "url": "https://gl.wikipedia.org/wiki?curid=603237", "title": "Colias crocea", "text": ""}
{"id": "603238", "revid": "23204", "url": "https://gl.wikipedia.org/wiki?curid=603238", "title": "Cholado", "text": "O cholado ou raspao \u00e9 un bebida de xeo con froita fresca e leite condensado que \u00e9 tradicional de Jamund\u00ed, na rexi\u00f3n de Valle del Cauca, en Colombia. Prep\u00e1rase con xeo esmagado, froita en anacos, leite condensado, xarope de froita e s\u00e9rvese cun biscoite de wafle, \u00e1s veces coroado con nata batida e queixo relado. As froitas m\u00e1is com\u00fans que se empregan na preparaci\u00f3n do cholado incl\u00faen banana, maz\u00e1, kiwi, amorodo, papaia, anan\u00e1s, manga e guan\u00e1bana.\nA orixe desta bebida \u00e9 o concello vallecaucano de Jamund\u00ed, onde se adoita comer nos d\u00edas calorosos e se lle atrib\u00faen propiedades para mellorar a resaca."}
{"id": "603239", "revid": "1505", "url": "https://gl.wikipedia.org/wiki?curid=603239", "title": "Colias alfacarensis", "text": ""}
{"id": "603240", "revid": "88215", "url": "https://gl.wikipedia.org/wiki?curid=603240", "title": "Pablo V\u00e1zquez P\u00e9rez", "text": ""}
{"id": "603241", "revid": "23204", "url": "https://gl.wikipedia.org/wiki?curid=603241", "title": "Centruroides gracilis", "text": "Centruroides gracilis \u00e9 unha especie de escorpi\u00f3n da familia \"Buthidae\". \u00c9 orixinaria de partes do norte de Centroam\u00e9rica, inclu\u00edndo M\u00e9xico, Guatemala, Belize e Honduras. Tam\u00e9n est\u00e1 presente noutras partes como unha especie introducida, inclu\u00edndo Cuba, Panam\u00e1, Colombia, Ecuador, Xamaica e Florida, nos Estados Unidos. Tam\u00e9n est\u00e1 presente en partes de \u00c1frica, inclu\u00edndo o Camer\u00fan e Gab\u00f3n, as\u00ed como nas Illas Canarias.\nEn Florida, \u00e9 unha especie simp\u00e1trica con d\u00faas especies nativas de \"Centruroides\", \"Centruroides hentzi\" e \"Centruroides guianensis\". Esta especie \u00e9 \u00e1s veces mantida como mascota.\nH\u00e1bitat.\nO escorpi\u00f3n vive baixo as pedras e na casca das \u00e1rbores. Cando ten a oportunidade, vive nos muros das casas e baixo pilas de lixo nos xard\u00edns.\nDieta.\nEste escoropi\u00f3n alim\u00e9ntase de insectos como as cascudas. Os escorpi\u00f3ns en catividade poden ser alimentados con t\u00e9rmites ou grilos."}
{"id": "603242", "revid": "23204", "url": "https://gl.wikipedia.org/wiki?curid=603242", "title": "Orquestra Sinf\u00f3nica Nacional de Colombia", "text": "A Orquestra Sinf\u00f3nica Nacional de Colombia (en ) \u00e9 unha orquestra colombiana fundada en 2003 e con sede en Bogot\u00e1.\nHistoria.\nA orquestra foi fundada en 2003 tras a disoluci\u00f3n da Orquestra Sinf\u00f3nica de Colombia en decembro de 2002. A Orquestra Sinf\u00f3nica de Colombia levaba en funcionamento desde 1952 baixo os auspicios do goberno de Colombia e foi disolta como parte dun amplo plan de privatizaci\u00f3n estatal. A Orquestra Sinf\u00f3nica Nacional de Colombia forma parte da \"Asociaci\u00f3n Nacional de M\u00fasica Sinf\u00f3nica\", unha organizaci\u00f3n sen \u00e1nimo de lucro que recibe un amplo apoio do goberno colombiano para manter a orquestra e para prestar apoio econ\u00f3mico \u00e1s outras orquestras sinf\u00f3nicas profesionais do pa\u00eds.\nDende 2003 at\u00e9 2007, a direcci\u00f3n art\u00edstica da orquestra estivo baixo a direcci\u00f3n de tres directores musicais: Luis Biava (director en residencia da Orquestra de Filadelfia at\u00e9 2004), Alejandro Posada (daquela director da Orquestra Sinf\u00f3nica de Castela e Le\u00f3n), e Eduardo Carrizosa (daquela director da Orquestra Filharm\u00f3nica de Bogot\u00e1). En 2007, a orquestra abriu un proceso de busca dun \u00fanico director titular e director art\u00edstico. Esta procura levou ao nomeamento de Baldur Br\u00f6nnimann como director principal e director art\u00edstico, que ocupou o cargo de 2008 a 2012. En 2016, Olivier Grangean converteuse en director principal e director art\u00edstico da orquestra."}
{"id": "603246", "revid": "23562", "url": "https://gl.wikipedia.org/wiki?curid=603246", "title": "Siya Kolisi", "text": "Siyamthanda \"Siya\" Kolisi, nado o 16 de xu\u00f1o de 1991 en Port Elizabeth, \u00e9 un xogador profesional de rugby que xoga na posici\u00f3n de \"terceira li\u00f1a\" no club franc\u00e9s Racing 92 e na selecci\u00f3n de Sur\u00e1frica. En 2018 converteuse no primeiro capit\u00e1n de raza negra na historia dos Springboks. Como capit\u00e1n ergueu a Copa Webb Ellis en d\u00faas ocasi\u00f3ns cando a selecci\u00f3n surafricana ga\u00f1ou as finais da Copa do Mundo de Xap\u00f3n 2019 e Francia 2023 contra Inglaterra e Nova Zelandia. "}
{"id": "603247", "revid": "23204", "url": "https://gl.wikipedia.org/wiki?curid=603247", "title": "Earl Boen", "text": "Earl Oscar Boen, nado en Nova York o 8 de agosto de 1941 e falecido en Hawai o 5 de xaneiro de 2023, foi un actor estadounidense.\nTraxectoria.\nO seu papel m\u00e1is co\u00f1ecido foi o do psic\u00f3logo Peter Silberman en \"Terminator\" (1984). Boen tam\u00e9n representou devandito papel na pel\u00edcula ' (1991), na cal Silberman traballa nun hospital mental no que Sarah Connor (Linda Hamilton) se atopa internada, e na terceira entrega ' (2003).\nOutras pel\u00edculas nas que actuou incl\u00faen \"The Man with Two Brains\" (1983), \"Alien Nation\" (1988), \"The Naked Gun 33 1/3: The Final Insult\" (1994), e \"Nutty Professor II: The Klumps\" (2000), as\u00ed como unha breve aparici\u00f3n en \"18 Again!\" (1988). Tam\u00e9n apareceu na serie televisiva de comedia estadounidense \"Alf\" en 1987 na primeira tempada como o xefe inmediato de William Tanner, na oficina do servizo social.\nBoen retirouse da actuaci\u00f3n en 2003, mais continuou o seu prol\u00edfico traballo como actor de voz na radio, televisi\u00f3n, debuxos animados, ademais de videoxogos at\u00e9 2017.\nFalecemento.\nEarl Boen faleceu o 5 de xaneiro de 2023 en Hawai por mor dun cancro de pulm\u00f3n; o actor estaba recibindo tratamento contra a enfermidade dende novembro do ano anterior."}
{"id": "603248", "revid": "89787", "url": "https://gl.wikipedia.org/wiki?curid=603248", "title": "Thomas Brock", "text": "Thomas Brock, nado en Worcester, Inglaterra, o 1 de marzo de 1847 e finado en Londres o 22 de agosto de 1922, foi un escultor e medallista ingl\u00e9s, reco\u00f1ecido pola creaci\u00f3n de varias esculturas e monumentos p\u00fablicos de gran tama\u00f1o en Gran Breta\u00f1a e noutros pa\u00edses a finais do s\u00e9culo XIX e principios do XX. \nA s\u00faa obra de m\u00e1is sona \u00e9 o monumento \u00e1 ra\u00ed\u00f1a Vitoria fronte ao Palacio de Buckingham, en Londres. Outras das s\u00faas encargas salientables foron o redese\u00f1o do busto de Vitoria para o anverso das moedas brit\u00e1nicas en 1893, e a enorme estatua ecuestre de bronce de Eduardo, o Pr\u00edncipe Negro, en \"City Square\", Leeds.\nTraxectoria.\nPrimeiros anos e formaci\u00f3n.\nBrock naceu o 1 de marzo de 1847 en Worcester, fillo \u00fanico de William Brock, pintor e decorador, e da s\u00faa esposa. Asistiu \u00e1 Escola Gobernamental de Dese\u00f1o de Worcester, logo do cal se formou en modelaxe na Real F\u00e1brica de Porcelana de Worcester. En 1866 converteuse en alumno do escultor John Henry Foley e tam\u00e9n se matriculou nas Escolas da \"Royal Academy\", onde ga\u00f1ou unha medalla de ouro de escultura en 1869. \nCarreira art\u00edstica.\nTivo amizade co pintor e escultor Frederic Leighton, cuxa \u00e9nfase no realismo e o naturalismo na escultura levou a Brock a formar parte do movemento da Nova Escultura e a desenvolver o seu talento para o retrato simp\u00e1tico e realista. Tras a repentina morte de Foley en 1874, Brock finalizou varias das s\u00faas encargas, entre elas o monumento a Daniel O'Connell en Dubl\u00edn, e unha gran estatua ecuestre de bronce de Charles Canning para Calcuta. Foi a finalizaci\u00f3n da estatua do pr\u00edncipe Alberte, iniciada por Foley para o \"Albert Memorial\", o que deu a co\u00f1ecer a Brock e asegurou a s\u00faa posici\u00f3n como escultor establecido.\nBrock foi elixido membro asociado da \"Royal Academy\" en 1883 e converteuse en membro de pleno dereito en 1891. Foi tam\u00e9n membro fundador e primeiro presidente da Sociedade de Escultores Brit\u00e1nicos.\nAo grupo escult\u00f3rico de Brock \"The Moment of Peril\" \u2014actualmente no xard\u00edn de \"Leighton House\"\u2014 seguiuno \"The Genius of Poetry\" (\"O xenio da poes\u00eda\") na f\u00e1brica de cervexa \"Carlsberg\", de Copenhague. En 1898 exp\u00faxose na \"Royal Academy\" un modelo en xeso de \"Eve\", cuxa versi\u00f3n en m\u00e1rmore (1900) se acha na colecci\u00f3n da \"Tate\", e Brock tam\u00e9n fundiu algunhas r\u00e9plicas en bronce m\u00e1is pequenas e outras obras imaxinativas que marcan a s\u00faa evoluci\u00f3n. Entre as s\u00faas obras de retrato figuran bustos, como os de Frederic Leighton e a ra\u00ed\u00f1a Vitoria; estatuas, como as de Richard Owen e Henry Philpott, bispo de Worcester; e monumentos sepulcrais, como o de Frederic Leighton na catedral de San Paulo, de Londres.\nBrock fixo estatuas e medallas de Vitoria para celebrar o seu Xubileu de Ouro \u2014os 50 anos de reinado\u2014 e o de Diamante \u2014os 60 anos\u2014, e tam\u00e9n dese\u00f1ou a representaci\u00f3n da efixie desta monarca co\u00f1ecida como \"cabeza velada\" ou \"cabeza vi\u00fava\", utilizada en todas as moedas brit\u00e1nicas de ouro, de prata e de bronce entre 1893 e 1901.\nEn 1901, Brock recibiu a encarga de realizar unha colosal estatua ecuestre de Eduardo, de Woodstock, para a praza da cidade de Leeds. Ese mesmo ano recibiu tam\u00e9n a que quizais sexa a s\u00faa encarga m\u00e1is importante: o monumento imperial \u00e1 ra\u00ed\u00f1a Vitoria, con m\u00faltiples figuras, que se erixir\u00eda fronte ao Palacio de Buckingham. A inauguraci\u00f3n deste monumento tivo lugar o 16 de maio de 1911 e, segundo a lenda, o rei Xurxo V ficou tan conmovido pola excelencia do monumento que pediu unha espada e nomeou cabaleiro a Brock no acto. En calquera caso, \u00e1 marxe da lenda, o certo \u00e9 que ese mesmo d\u00eda a Oficina do Lord Chamberlain notificou a \"The London Gazette\" que o rei ordenara que Brock fose nomeado cabaleiro comendador da Orde de Ba\u00f1o.\nDe 1914 a 1919 Brock volveu ocupar o cargo de presidente da Sociedade de Escultores Brit\u00e1nicos.\nBrock casou en 1869 e tivo oito fillos. Morreu en Londres o 22 de agosto de 1922 e est\u00e1 soterrado no adro da igrexa de St. Dunstan, en Mayfield, East Sussex."}
{"id": "603249", "revid": "23204", "url": "https://gl.wikipedia.org/wiki?curid=603249", "title": "Estrinximento", "text": "O estrinximento (do lat\u00edn: \"string\u0115re\", apertar, comprimir) ou apertamento, \u00e9 unha condici\u00f3n que consiste na falta de movemento regular dos intestinos, o que produce unha defecaci\u00f3n infrecuente ou con esforzo, xeralmente de feces escasas e duras. A frecuencia defecatoria normal var\u00eda entre persoas, dende un par de veces ao d\u00eda at\u00e9 tres veces \u00e1 semana. Pode considerarse un trastorno segundo altere ou non a calidade de vida. O termo m\u00e9dico desta condici\u00f3n \u00e9 constipaci\u00f3n.\nConcepto.\nUnha persoa estrinxida ten menos evacuaci\u00f3ns do normal. A defecaci\u00f3n \u00e9 dura e seca, e \u00e1s veces \u00e9 doloroso expulsala. A persoa pode sentirse inchada e tensa.\nA\u00ednda que cada organismo ten un n\u00famero regular de evacuaci\u00f3ns, unha persoa saudable pode defecar sen problemas un m\u00ednimo de d\u00faas veces ao d\u00eda. Todo depende dos alimentos que consuma ou canto exercicio faga, ademais doutros factores.\nEtiolox\u00eda.\nO estrinximento non \u00e9 unha doenza, sen\u00f3n un s\u00edntoma con moitas causas. A mi\u00fado prod\u00facese por inxerir alimentos con pouca cantidade de fibra, falta de exercicio f\u00edsico, inxesta de pouco l\u00edquido (sobre todo auga) ou demorar a defecaci\u00f3n. Tam\u00e9n \u00e9 frecuente durante o embarazo. Alg\u00fans medicamentos poden causar estrinximento, como a code\u00edna, certos antidepresivos que poden suprimir a acetilcolina e os opi\u00e1ceos que poden retardar o movemento de alimentos no intestino. O estrinximento como resultado dunha escasa deambulaci\u00f3n ou a inmobilidade debe ser considerado especialmente nos anci\u00e1ns.\nDiversas enfermidades poden provocar estrinximento, tales como:"}
{"id": "603250", "revid": "23204", "url": "https://gl.wikipedia.org/wiki?curid=603250", "title": "Constipaci\u00f3n", "text": ""}
{"id": "603251", "revid": "111586", "url": "https://gl.wikipedia.org/wiki?curid=603251", "title": "Patr\u00f3n moir\u00e9", "text": ""}
{"id": "603253", "revid": "111586", "url": "https://gl.wikipedia.org/wiki?curid=603253", "title": "Efecto moir\u00e9", "text": ""}
{"id": "603255", "revid": "1131", "url": "https://gl.wikipedia.org/wiki?curid=603255", "title": "Patr\u00f3ns moir\u00e9", "text": ""}
{"id": "603257", "revid": "111586", "url": "https://gl.wikipedia.org/wiki?curid=603257", "title": "Moir\u00e9", "text": ""}
{"id": "603260", "revid": "85894", "url": "https://gl.wikipedia.org/wiki?curid=603260", "title": "Ben Gardane", "text": "Ben Gardane (, \"Bin Guirdan\"), \u00e9 unha cidade e comuna de Tunisia, localizada a 560\u00a0km ao sueste de Tunes.\n\u00c9 un porto do Golfo de Gabes, no Mar Mediterr\u00e1neo.\nSegundo o censo de 2014 contaba cunha poboaci\u00f3n de 79 912 habitantes, polo que a s\u00faa densidade de poboaci\u00f3n, nese ano, era de 17 hab./km\u00b2."}
{"id": "603261", "revid": "5863", "url": "https://gl.wikipedia.org/wiki?curid=603261", "title": "Enrique Saludador Organero", "text": ""}
{"id": "603262", "revid": "1131", "url": "https://gl.wikipedia.org/wiki?curid=603262", "title": "Fran Canosa", "text": "Francisco Canosa Mart\u00ednez (Fran Canosa), nado en Vilagarc\u00eda de Arousa o 29 de agosto de 1983, \u00e9 un xe\u00f3logo galego.\nTraxectoria.\nDoutorouse en xeolox\u00eda pola Universidade de Oviedo. Adicouse principalmente ao ensino e divulgaci\u00f3n xeol\u00f3xica, pero ad\u00edcase tam\u00e9n no \u00e1mbito profesional ao turismo xeol\u00f3xico po\u00f1endo en valor, a defensa e protecci\u00f3n do patrimonio xeol\u00f3xico. Foi un dos impulsores do Proxecto do Parque Xeol\u00f3xico do Cabo Ortegal (que abarca os concellos de Cari\u00f1o, Cedeira, Cerdido, Moeche, Ortigueira, San Sadurni\u00f1o e Valdovi\u00f1o), e que recibiu o reco\u00f1ecemento da UNESCO.\nAlgunhas das rutas xeol\u00f3xicas que dirixiu Fran Canosa ao longo da s\u00faa traxectoria profesional foron as seguintes:\nAdemais, imparte charlas educativas sobre xeolox\u00eda con asiduidade."}
{"id": "603264", "revid": "98629", "url": "https://gl.wikipedia.org/wiki?curid=603264", "title": "Medio ton", "text": "Os semit\u00f3ns ou medios tons son unha t\u00e9cnica de reprograf\u00eda que simula imaxes con tons continuos mediante o uso de puntos, variando tanto o tama\u00f1o como o espazamento, xerando as\u00ed un efecto de degradado. Semit\u00f3n e medio ton tam\u00e9n se pode usar para referirse especificamente \u00e1 imaxe producida por este proceso.\nO proceso de medios tons transforma as imaxes de tons continuos, que te\u00f1en unha infinidade de cores e grises, en imaxes que se imprimen con s\u00f3 unha tinta. Isto faise a trav\u00e9s de puntos de diferentes tama\u00f1os ou distancias entre eles. Esta t\u00e9cnica bas\u00e9ase nunha ilusi\u00f3n \u00f3ptica onde estes pequenos puntos parecen tons m\u00e1is suaves ao ollo humano. Por exemplo, as pel\u00edculas fotogr\u00e1ficas en branco e negro, a nivel microsc\u00f3pico, s\u00f3 te\u00f1en d\u00faas cores en lugar dunha gama infinita de tons.\nCoa evoluci\u00f3n fotogr\u00e1fica e coa incorporaci\u00f3n de filtros e capas de pel\u00edcula, p\u00faidose imprimir en cor repetindo o m\u00e9todo dos semit\u00f3ns para cada cor do modelo substractivo, co\u00f1ecido como CMYK. A natureza semiopaca da tinta fai que, ao combinar puntos de semit\u00f3ns de diferentes cores, percibamos unha imaxe a toda cor grazas ao efecto \u00f3ptico.\nHistoria.\nA idea dos medios tons atrib\u00faese a W. H. Fox Talbot. Na d\u00e9cada de 1830, suxeriu o uso de pantallas fotogr\u00e1ficas ou veos conectados a un proceso de gravado en relevo.\nNas d\u00e9cadas seguintes propux\u00e9ronse varios tipos de veos. Un dos m\u00e1is co\u00f1ecidos foi de Stephen H. Horgan no \"Daily Graphic\". A primeira fotograf\u00eda impresa foi unha imaxe de Steinway Hall en Manhattan, publicada o 2 de decembro de 1873. O \"Graphic\" publicou ent\u00f3n a \" \"primeira reproduci\u00f3n dunha fotograf\u00eda cunha gama tonal completa nun xornal\" \" o 4 de marzo de 1880, baixo o t\u00edtulo \"A Scene in Shantytown\".\nFrederic Ives de Filadelfia patentou un m\u00e9todo de semit\u00f3ns en 1881, dividindo a imaxe en puntos de diferentes tama\u00f1os. En 1882, o alem\u00e1n G. Meisenbach patentou un proceso en Inglaterra inspirado nas ideas de Berchtold e Swan, que usaba tramas de li\u00f1as cruzadas, logrando un grande \u00e9xito comercial. Posteriormente, Ives, xunto con Louis e Max Levy, perfeccionou o proceso inventando parcelas de calidade de li\u00f1as cruzadas. O proceso de semit\u00f3n en relevo foi un \u00e9xito inmediato e o seu uso nos xornais tornouse regular a principios da d\u00e9cada de 1890.\nOs m\u00e9todos de semit\u00f3n por litograf\u00eda seguiron un cami\u00f1o independente. Na d\u00e9cada de 1860, A. Hoen &amp; Co. centr\u00e1ronse en m\u00e9todos que permit\u00edan manipular os tons das pedras de impresi\u00f3n traballadas a man. Na d\u00e9cada de 1880, Hoen desenvolveu m\u00e9todos compat\u00edbeis con pedras manuais ou fotolitogr\u00e1ficas.\nProceso tradicional.\nO m\u00e9todo m\u00e1is com\u00fan para crear tramas, a \"modulaci\u00f3n de amplitude\", produce unha cuadr\u00edcula regular de puntos que var\u00edan en tama\u00f1o. O outro m\u00e9todo, a \"modulaci\u00f3n de frecuencia\", \u00fasase nun proceso tam\u00e9n co\u00f1ecido como \"dithering\" ou \"tramado estoc\u00e1stico\". Os dous m\u00e9todos de modulaci\u00f3n son nomeados por analox\u00eda co uso de termos en telecomunicaci\u00f3ns.\nResoluci\u00f3n das tramas de semit\u00f3ns.\nA resoluci\u00f3n dunha pantalla de medios tons m\u00eddese en li\u00f1as por polgada (\"lpi\"). Indica o n\u00famero de li\u00f1as de puntos dentro dunha polgada e pode escribirse como \"150 lpi\" ou co cancelo \"150#\".\nA maior resoluci\u00f3n de p\u00edxeles do ficheiro, m\u00e1is detalles ter\u00e1 a imaxe impresa. Pero, se a resoluci\u00f3n da imaxe aumenta, a resoluci\u00f3n de impresi\u00f3n tam\u00e9n debe facelo para evitar a posterizaci\u00f3n. Por tanto, a resoluci\u00f3n do ficheiro e da impresi\u00f3n deben coincidir.\nM\u00faltiples tramas de cores e semit\u00f3ns.\nAo combinar diferentes texturas, poden producirse efectos visuais que distraen, inclu\u00eddos bordos que se enfatizan, como un patr\u00f3n moir\u00e9. Este problema p\u00f3dese reducir xirando os cadros. \nO \u00e1ngulo da pantalla \u00e9 outro valor usado na impresi\u00f3n, determinado en graos \u00ba seguindo a direcci\u00f3n das agullas do reloxo desde unha li\u00f1a orientada \u00e1 esquerda (9 \u00e9 0 \u00ba). O semit\u00f3n tam\u00e9n se emprega para imprimir imaxes a cor. Variando a densidade do cian, maxenta, amarelo e negro (CMYK), p\u00f3dese reproducir calquera ton.\nAo imprimir a cor usando t\u00e9cnicas similares \u00e1s da escala de grises, as cores deben estar pr\u00f3ximas para que pareza unha \u00fanica cor ao ollo humano. A industria estableceu \u00e1ngulos estandarizados que forman puntos en c\u00edrculos ou outras formas, impercept\u00edbeis ao ollo, pero visibles baixo microscopio ou lupa.\nFormas de puntos.\nA\u00ednda que os puntos redondos son os m\u00e1is com\u00fans, hai outros tipos con caracter\u00edsticas propias. P\u00f3dense usar simultaneamente para evitar o moir\u00e9. Xeralmente, a forma de punto preferida depende do m\u00e9todo ou da placa de impresi\u00f3n.\n\u00b7 Puntos redondos: os m\u00e1is habituais, axeitados para imaxes claras, sobre todo para tons de pel. Est\u00e1n no valor tonal do 70%.\n\u00b7 Puntos el\u00edpticos: apropiados para imaxes con moitos obxectos. Est\u00e1n nun valor tonal do 40% (os puntiagudos) ou do 60% (os de lados longos), polo que existe o risco dun patr\u00f3n.\n\u00b7 Puntos cadrados: os mellores para imaxes detalladas, non recomendados para tons de pel. As esquinas te\u00f1en un valor tonal do 50%. A transici\u00f3n entre os puntos cadrados \u00e1s veces \u00e9 posible para o ollo humano.\nProceso de semit\u00f3n dixital.\nDesde os anos 70, o semit\u00f3n dixital substitu\u00edu ao fotogr\u00e1fico grazas ao desenvolvemento de \"xeradores de puntos electr\u00f3nicos\" ligados a esc\u00e1neres de tambor de empresas como Crosfield Electronics, Hell e Linotype-Paul. Na d\u00e9cada de 1980, novas gravadoras de pel\u00edculas e papel evolucionaron a partir das impresoras l\u00e1ser. A diferenza dos esc\u00e1neres puros ou dos tip\u00f3grafos puros, estas pod\u00edan xerar todos os elementos dunha p\u00e1xina: texto, fotos e gr\u00e1ficos. Un exemplo pioneiro foi o Linotronic 300 e 100 de Linotype en 1984, que introduciu o procesador de imaxes r\u00e1ster (PostScript RIP) en 1985.\nAs primeiras impresoras l\u00e1ser dos anos 70 pod\u00edan xerar semit\u00f3ns, pero estaban limitadas a unha resoluci\u00f3n de 300 ppp, permitindo s\u00f3 arte lineal a 65 lpi. Co tempo, esta resoluci\u00f3n aumentou, chegando a 600 ppp e incorporando t\u00e9cnicas de tramado. No semit\u00f3n fotogr\u00e1fico, hai \u00e1reas locais da imaxe impresa, chamadas celas de semit\u00f3n, que reflicten zonas espec\u00edficas da imaxe orixinal. Estas celas conte\u00f1en puntos de semit\u00f3n, que var\u00edan en tama\u00f1o e son compostos por tinta ou t\u00f3ner. O ollo humano percibe estes puntos como niveis variados de gris, dependendo da proporci\u00f3n de tinta na cela.\nPor outro lado, o semit\u00f3n dixital usa un mapa de bits, onde cada p\u00edxel pode estar activado (con tinta) ou desactivado. Para imitar o semit\u00f3n fotogr\u00e1fico, as celas dixitais conte\u00f1en grupos de p\u00edxeles. Estes non poden crecer 'de forma suave', e a s\u00faa posici\u00f3n pode ser descentrada. Para solucionar iso, os p\u00edxeles dixitais deben ser pequenos, variando entre 600 a 2.540 ppp. O avance dixital tam\u00e9n permitiu algoritmos de tramado avanzados, producindo \u00e1s veces resultados mellores que o semit\u00f3n dixital tradicional. Novas t\u00e9cnicas, como a difusi\u00f3n non lineal, tam\u00e9n est\u00e1n sendo exploradas."}
{"id": "603265", "revid": "111586", "url": "https://gl.wikipedia.org/wiki?curid=603265", "title": "Semit\u00f3ns (gr\u00e1fica)", "text": ""}
{"id": "603266", "revid": "1888", "url": "https://gl.wikipedia.org/wiki?curid=603266", "title": "Saturnino Monteagudo", "text": "Saturnino Monteagudo, nado en Forcarei, foi un pol\u00edtico galego.\nTraxectoria.\nMilitante do PSOE. Candidato socialista \u00e1s elecci\u00f3ns municipais de 1922, foi elixido concelleiro e alcalde de Forcarei o 1 de abril de 1922 \u00e1 fronte dunha colaci\u00f3n de socialistas e agrarios. O 19 de maio publicou un bando no que prohib\u00eda o xogo e a blasfemia, velaba pola liberdade de cultos e obrigaba a cumprir a lei do descanso dominical. Foi o \u00fanico alcalde socialista do Estado espa\u00f1ol na Restauraci\u00f3n. Ao cabo de tres meses pasouse con parte dos seus correlixionarios ao bando de Jos\u00e9 Riestra L\u00f3pez. Cesou como alcalde coa ditadura de Primo de Rivera."}
{"id": "603268", "revid": "23204", "url": "https://gl.wikipedia.org/wiki?curid=603268", "title": "Polyura athamas", "text": "Polyura athamas \u00e9 unha especie de bolboreta que habita na Asia tropical. Pertence \u00e1 subfamilia \"Charaxinae\" dos ninf\u00e1lidos (Nymphalidae). Est\u00e1 presente no Himalaia dende Caxemira at\u00e9 Sikkim, nas monta\u00f1as centrais da India, nos Ghats orientais, nos Ghats occidentais e sur da India, Sri Lanka, Assam, distrito de Cachar, e a trav\u00e9s de Myanmar, Camboxa e nos Montes Tenasserim at\u00e9 Indonesia. En agosto de 2016, un esp\u00e9cime foi atopado e capturado en Palawan, Filipinas.\nDescrici\u00f3n.\nC. &amp; R. Felder describiu \"Charaxes bharata\" en 1867 o cal foi posteriormente considerado como un sin\u00f3nimo da especie. Unha publicaci\u00f3n de filoxen\u00e9tica molecular (Toussaint \"et al\". 2015) suxeriu que son especies distintas."}
{"id": "603269", "revid": "23204", "url": "https://gl.wikipedia.org/wiki?curid=603269", "title": "Toxinas de insectos", "text": "As toxinas de insectos son varias toxinas de prote\u00edna producidas por diferentes especies de insecto. A familia dos red\u00favidos \u00e9 unha das meirandes e m\u00e1is morfoloxicamente diversas familias de insectos que se alimentan de grilos, eirugas e outros insectos. Algunhas especies de red\u00favidos son parasitos chuchadores de sangue dos mam\u00edferos, que mesmo se alimentan de humanos. P\u00f3dense atopar habitualmente en gran parte do mundo e o seu tama\u00f1o var\u00eda desde uns poucos mil\u00edmetros ata 3 ou 4 cent\u00edmetros. A saliva t\u00f3xica dos red\u00favidos depredadores cont\u00e9n unha complexa mestura de p\u00e9ptidos pequenos e grandes para usos diversos, como inmobilizar e predixerir as s\u00faas presas, as\u00ed como a defensa contra competidores e depredadores. As toxinas de insectos red\u00favidos son pequenos p\u00e9ptidos con conectividade disulfuro que te\u00f1en como obxectivo as canles i\u00f3nicass. Son relativamente hom\u00f3logos aos bloqueadores de canles de calcio omega-conotoxinas dos caracois c\u00f3nicos mari\u00f1os e pertencen \u00e1 clase estrutural de ciste\u00edna de catro asas.\nUnha destas pequenas prote\u00ednas, Ptu1, bloquea reversiblemente as canles de calcio de tipo N, pero ao mesmo tempo \u00e9 menos espec\u00edfica para as canles de calcio de tipo L ou P/Q. Ptu1 ten 34 residuos de amino\u00e1cidos e est\u00e1 entrecruzado por 3 pontes disulfuro. Ptu1 cont\u00e9n unha rexi\u00f3n de folla beta formada por 2 febras beta antiparalelas e consiste nun n\u00facleo compacto unido por disulfuro do que saen catro bucles, as\u00ed como os extremos N e C-terminais. Algunhas toxinas dos insectos red\u00favidos est\u00e1n listadas a continuaci\u00f3n:"}
{"id": "603271", "revid": "23204", "url": "https://gl.wikipedia.org/wiki?curid=603271", "title": "Toxina de insecto", "text": ""}
{"id": "603276", "revid": "23204", "url": "https://gl.wikipedia.org/wiki?curid=603276", "title": "Cruz de Gunhild", "text": "A Cruz de Gunhild Cruz (en ), a cal recibe o nome pola s\u00faa primeira dona, Gunhild, unha filla do rei Svend III de Dinamarca, \u00e9 un crucifixo do s\u00e9culo XII labrado no cairo dunha morsa. Cont\u00e9n inscrici\u00f3ns en \u00e1mbolos dous lados en lat\u00edn e en runas. Forma parte da colecci\u00f3n do Museo Nacional de Dinamarca.\nHistory.\nCrese que a cruz foi creada arredor do ano 1150. Na inscrici\u00f3n latina lese \"Liutgerus, que me tallou por orde de Helena, que tam\u00e9n se chama Gunnhildr\". En base \u00e1s investigaci\u00f3ns de Harald Langberg, crese que \"rei Svend\" fai referencia ao rei Svend III, (finado en 1157) e non ao rei Sweyn II como se cr\u00eda anteriormente. Do artista, Luitger, non se co\u00f1ecen m\u00e1is obras. \nA cruz foi mencionada por vez primeira en 1650 e supostamente pertenceu a Sophie Axelsdatter Brahe, a muller de Holger Rosenkrantz (1574-1642). En 1684, foi adquirido polo Gabinete Real de Curiosidades (\"Kunstkammer\"). En 1945, foi transferida ao Museo Nacional de Dinamarca.\nDescrici\u00f3n.\nA cruz foi labrada en dous bloques de cairo de morsa e mide 29 x 22 cm. Orixinalmente estaba pintada de vermello, azul e dourado.\nFalta a figura central de Cristo na parte frontal. Os catro brazos cruzados est\u00e1n decorados con medall\u00f3ns esculpidos de figuras femininas, que simbolizan a \"Vida\" (arriba), a \"Morte\" (abaixo), a \"igrexa vitoriosa\" (esquerda) e a \"sinagoga vencida\" (dereita). A parte traseira da cruz tam\u00e9n est\u00e1 decorada con tallas. No centro hai unha representaci\u00f3n do Xu\u00edzo Final con Cristo en Maxestade. Os catro medall\u00f3ns representan escenas do ceo (arriba) e do inferno (abaixo), as\u00ed como as almas salvadas (esquerda) e condenadas (dereita).\nAs inscrici\u00f3ns latinas est\u00e1n escritas esculpidas en letra mai\u00fascula relativamente ampla cun uso abundante de ligaduras e abreviaturas. O nome \"Gunhild\" tam\u00e9n est\u00e1 escrito en runas no bordo do medall\u00f3n inferior. A inscrici\u00f3n en lat\u00edn di:"}
{"id": "603278", "revid": "23204", "url": "https://gl.wikipedia.org/wiki?curid=603278", "title": "Gunhildkorset", "text": ""}
{"id": "603280", "revid": "23204", "url": "https://gl.wikipedia.org/wiki?curid=603280", "title": "Pionus menstruus", "text": "Pionus menstruus \u00e9 unha especie de papagaio de tama\u00f1o medio, duns 27\u00a0cm en lonxitude. O corpo \u00e9 maioritariamente verde, con cabeza e pescozo azuis, e vermello na parte de abaixo da cola. Habita en zonas tropicais e subtropicais de Am\u00e9rica do Sur e Am\u00e9rica Central, dende Costa Rica, Venezuela e a illa caribe\u00f1a de Trinidad at\u00e9 o sur de Bolivia e o Brasil.\n\"Pionus menstruus\" son populares como mascotas. Comparados con outras especies de papagaios (como os amaz\u00f3nicos) son bastante tranquilos. Est\u00e1 especie \u00e9 afeccionada, mais non tan co\u00f1ecida, pola s\u00faa habilidade para falar."}
{"id": "603282", "revid": "15490", "url": "https://gl.wikipedia.org/wiki?curid=603282", "title": "Orde dos dominicos", "text": ""}
{"id": "603283", "revid": "15490", "url": "https://gl.wikipedia.org/wiki?curid=603283", "title": "Orde dos Dominicanos", "text": ""}
{"id": "603284", "revid": "15490", "url": "https://gl.wikipedia.org/wiki?curid=603284", "title": "Batalla de Cannas", "text": "Batalla de Cannas, pode referirse a:"}
{"id": "603285", "revid": "25871", "url": "https://gl.wikipedia.org/wiki?curid=603285", "title": "Susana Estrada", "text": "Susana Estrada, nada en Xix\u00f3n, Asturias, o 18 de xu\u00f1o de 1949, \u00e9 unha actriz, cantante e vedette espa\u00f1ola, que alcanzou gran popularidade durante os anos da Transici\u00f3n espa\u00f1ola.\nTraxectoria.\nCo\u00f1ecida como unha das figuras con m\u00e1is sona nos medios durante a Transici\u00f3n espa\u00f1ola, foi unha das representantes principais do x\u00e9nero cinematogr\u00e1fico co\u00f1ecido como destape, e adquiriu gran popularidade polos seus espect\u00e1culos e aparici\u00f3ns en medios de comunicaci\u00f3n. Tras d\u00e9cadas de censura e represi\u00f3n sobre a sexualidade e os corpos das mulleres por parte da ditadura franquista, Estrada causou un gran impacto coa s\u00faa reivindicaci\u00f3n da naturalidade do espido e o sexo, as\u00ed como polas s\u00faas opini\u00f3ns sobre cuesti\u00f3ns consideradas pouco tempo atr\u00e1s tab\u00fa en Espa\u00f1a.\nInicios e salto \u00e1 fama: \"Historia do strip-tease\" e consultorio.\nNada en Xix\u00f3n, iniciou a s\u00faa carreira art\u00edstica tras mudarse a Madrid a comezos dos anos 70. Neste momento, realizou aparici\u00f3ns en pel\u00edculas como \"Las tres perfectas casadas\" (1973) ou \"La trastienda\" (1975), unha das primeiras pel\u00edculas do x\u00e9nero do destape. En 1976, Estrada estreou o espect\u00e1culo \"Historia del strip-tease\", no que protagonizou o primeiro espido integral sobre un escenario por parte dunha actriz en Espa\u00f1a, obtendo un grande alcance social e nos medios.Tras iso, realizou m\u00e1is aparici\u00f3ns en pel\u00edculas como \"Lucecita\" (1976), \"El jovencito Dr\u00e1cula\" (1977) ou \"Pepito Piscinas\" (1978).\nDurante esa \u00e9poca p\u00faxose tam\u00e9n \u00e1 fronte de consultorios sexol\u00f3xicos nas revistas \"Play Lady\" e \"Lib\", nos que respond\u00eda consultas relativas a educaci\u00f3n sexual e defend\u00eda o dereito das mulleres a gozar do seu propio pracer. Por eles, foi procesada en catorce ocasi\u00f3ns por esc\u00e1ndalo p\u00fablico, sendo condeada en trece delas e chegando a serlle retirado o pasaporte e o dereito ao voto at\u00e9 a derogaci\u00f3n do delito en 1988.\nPremios de \"Pueblo\" e carreira musical.\nO 14 de febreiro de 1978, protagonizou unha das fotos m\u00e1is reproducidas da Transici\u00f3n na entrega dos premios do diario \"Pueblo\". Estrada, unha das galardoadas, recolleu o seu premio de mans do futuro alcalde de Madrid, Enrique Tierno Galv\u00e1n, estando presente entre outros o Presidente do Goberno Adolfo Su\u00e1rez. Ao inclinarse, o seu peito quedou ao descuberto, e ela, seguindo a s\u00faa reivindicaci\u00f3n da naturalidade do espido e a liberdade corporal, decidiu mantelo as\u00ed ante as c\u00e1maras dos fot\u00f3grafos. A imaxe tomada por Marisa Fl\u00f3rez alcanzou unha gran difusi\u00f3n en medios nacionais e estranxeiros, sendo considerada representativa da apertura do novo r\u00e9xime democr\u00e1tico fronte ao conservadorismo social do franquismo.Estrada realizou tam\u00e9n numerosas entrevistas e aparici\u00f3ns en medios, e publicou relatos en \"Penthouse\" ou \"Can Can\".\u00c9 tam\u00e9n coautora xunto a Carlos das Heras do libro \"H\u00famedo sexo\" (1978).Neste momento realiza tam\u00e9n o seu primeiro papel protagonista no cine, en \"El maravilloso mundo del sexo\" (1978), \u00e1 que seguir\u00eda \"Pasi\u00f3n prohibida\" (1980).\nTras publicar varios sinxelos de estilo disco, en 1981 publicou o seu \u00e1lbum \"Amor y Libertad\". Producido por Josep Llobel e Manuel Gas, as s\u00faas letras trataban de forma expl\u00edcita temas como o desexo sexual feminino, a homosexualidade feminina e masculina, a crise da hero\u00edna ou a liberaci\u00f3n colectiva.No musical, o \u00e1lbum foi considerado de referencia dentro do subg\u00e9nero do \"cosmic disco\".\nNese ano, viuse de novo envolta nunha pol\u00e9mica debido a un coloquio sobre sexo co sacerdote e escritor Jos\u00e9 Lu\u00eds Mart\u00edn Vigil en Televisi\u00f3n Espa\u00f1ola, que provocou graves cr\u00edticas por parte de sectores conservadores e polo que se chegou a pedir o cesamento do ent\u00f3n director de RTVE, Fernando Castedo.\nAnos posteriores.\nEn 2005 participou como concursante no reality show de Antena 3 \"La Granja\". En 2008 regresou ao cine para facer un cameo nunha pel\u00edcula dram\u00e1tica sobre os anos do destape, \"Los a\u00f1os desnudos\". En 2021, estreouse o documental de RTVE \"Susana y el sexo\", dirixido por C\u00e9sar Vallejo, que narra o seu papel como pioneira da defensa dos dereitos sexuais e a sexualidade feminina durante a Transici\u00f3n.\nLegado.\nNa d\u00e9cada dos 2010, a figura de Estrada foi revisada desde perspectivas feministas, destacando o seu papel como pioneira na defensa das liberdades sexuais e a axencia sexual das mulleres nun momento de especial importancia como a Transici\u00f3n cara \u00e1 democracia.\nAlejandro Melero citou a Estrada, e en particular a escena final de \"El maravilloso mundo del sexo\" (1978), como un caso pioneiro de experimentaci\u00f3n coas tecnolox\u00edas de gravaci\u00f3n \u00e1 hora de representar o sexo no cine espa\u00f1ol.Estrada e o seu episodio xunto a Tierno Galv\u00e1n na entrega de premios do diario \"Pueblo\" aparecen na novela de Marta Sanz \"Daniela Astor y la caja negra\" (2013), sobre a liberdade sexual das mulleres na Transici\u00f3n.\nA m\u00fasica de Estrada foi revindicada nos \u00faltimos anos por mor da edici\u00f3n do \u00e1lbum compilatorio \"The Sexadelic Disco-Funk Sound of\u2026 Susana Estrada\" (2017).En 2022, o cantante portorrique\u00f1o Rauw Alejandro utilizou na s\u00faa canci\u00f3n \"M\u00e1s de una vez\" o estribillo da canci\u00f3n de Estrada \"G\u00f3zame xa\", inclu\u00edda no seu \u00e1lbum \"Amor y Libertad\"."}
{"id": "603287", "revid": "5312", "url": "https://gl.wikipedia.org/wiki?curid=603287", "title": "Casa Bailly", "text": "A casa Bailly \u00e9 unha mansi\u00f3n de estilo modernista localizada na vila galega do Graxal (O Temple, Cambre). Foi abandonada en 1981, e at\u00f3pase nun estado completamente ruinoso.\nDescrici\u00f3n.\nA casa Bailly \u00e9 unha vivenda modernista con dous corpos divididos en d\u00faas alturas, de andar case cadrado, con faiado e soto. Orixinalmente a mansi\u00f3n, que posu\u00eda 22 habitaci\u00f3ns, formaba parte dun complexo que se atopaba dentro dun terreo con 30.000 metros cadrados. Contaba tam\u00e9n cunha vivenda para o chofer e o xardineiro.\nOs chans do primeiro andar ti\u00f1an uns luxosos mosaicos, parte dos cales a\u00ednda se conservan, e tam\u00e9n se conservan alg\u00fans azulexos nas paredes. Actualmente a mansi\u00f3n \u00e9 o \u00fanico que a\u00ednda se mant\u00e9n en p\u00e9 do complexo.\nHistoria.\nO complexo da casa Bailly constru\u00eduse entre 1920 e 1924 por encargo do empresario Julio L\u00f3pez Bailly. Orixinalmente, a mansi\u00f3n foi concibida como un hotel de 22 dormitorios, mais finalmente usouse como residencia de veraneo. A casa dese\u00f1\u00e1rona o arquitecto galego Antonio Tenreiro Rodr\u00edguez e o arquitecto valenciano Peregr\u00edn Estell\u00e9s.\nPor mor da s\u00faa ideolox\u00eda republicana e de esquerdas, a familia Bailly viuse obrigada a abandonar Cambre ap\u00f3s o triunfo en Galiza do golpe de Estado de 1936 e a mansi\u00f3n foi incautada pola Falanxe. O soto da casa usouse para reclu\u00edr presos republicanos, as\u00ed como Escola de Mandos do Movemento, e a partir do ano 1951 os seus andares superiores foron usados polo Sindicato Vertical.\nEn 1969 a mansi\u00f3n sufriu un incendio na s\u00faa \u00e1 dereita por mor dun cigarro mal apagado, e en 1981 o complexo foi pechado e abandonado, inici\u00e1ndose as\u00ed a s\u00faa deterioraci\u00f3n.\nA ampliaci\u00f3n da estrada N-VI causou a destruci\u00f3n da vivenda do chofer e o xardineiro, as\u00ed como a varanda e mais o muro que delimitaba o terreo da mansi\u00f3n.\nEn 2012 a casa sufriu outro incendio, de novo por mor dun cigarro, sufrindo danos graves, como a ca\u00edda de parte do tellado. Nese mesmo ano tabic\u00e1ronse as entradas e xanelas do andar baixo para evitar que entrase m\u00e1is xente, unha medida que resultou in\u00fatil, pois a\u00ednda contin\u00faan os actos vand\u00e1licos no interior da mansi\u00f3n.\nEn 2015, Cambre elaborou o Plan Xeral de Ordenaci\u00f3n Municipal que outorgou ao conxunto o nivel de protecci\u00f3n ambiental, o m\u00e1is baixo dos previstos. Fix\u00e9ronse varios plans de restauraci\u00f3n, mais ning\u00fan deles foi levado a cabo. O concello de Cambre estima que son necesarios uns 4 mill\u00f3ns de euros para restaurar a casa Bailly.\nFilmaci\u00f3n de pel\u00edculas.\nEn outubro de 2011, na casa Bailly rodouse parte do filme \"Todo \u00e9 silencio\" dirixido por Jos\u00e9 Luis Cuerda."}
{"id": "603295", "revid": "15490", "url": "https://gl.wikipedia.org/wiki?curid=603295", "title": "Manuel Gantes Barreiro", "text": "Manuel Gantes Barreiro, co\u00f1ecido como Roque, nado na Coru\u00f1a cara a 1907 e finado na mesma cidade o 19 de xu\u00f1o de 1992, foi un sindicalista e militar galego.\nTraxectoria.\nDelegado do Sindicato del Transporte Mar\u00edtimo, membro da secci\u00f3n de Chaboleiros do SIP da CNT. Logo do golpe de Estado do 18 de xullo de 1936 estivo agochado nunha casa da barriada de Santa Luc\u00eda, na que viv\u00eda a s\u00faa cu\u00f1ada Consuelo Couceiro, operaria da f\u00e1brica t\u00e9xtil La Primera Coru\u00f1esa. Participou na fuga da motora La Libertaria en xaneiro de 1937. Foi procesado por rebeli\u00f3n na causa 1091/37. Combateu no ex\u00e9rcito republicano. Traballos forzados para franceses e alem\u00e1ns. Volveu \u00e1 Coru\u00f1a en 1946. Foi xulgado na causa 298/47 e condenado a doce anos e un d\u00eda de prisi\u00f3n. Preso no C\u00e1rcere da Coru\u00f1a, sa\u00edu en liberdade por sobresemento o 16 de agosto de 1947. Finou na Coru\u00f1a o 19 de xu\u00f1o de 1992.\nVida persoal.\nCasou con Dolores Barreiro Pati\u00f1o e foi pai de Dolores, Manuela e Pilar Gantes Barreiro."}
{"id": "603296", "revid": "785", "url": "https://gl.wikipedia.org/wiki?curid=603296", "title": "Lista das bolboretas de Galiza", "text": ""}
{"id": "603297", "revid": "785", "url": "https://gl.wikipedia.org/wiki?curid=603297", "title": "Bolboretas de Galiza", "text": ""}
{"id": "603298", "revid": "785", "url": "https://gl.wikipedia.org/wiki?curid=603298", "title": "Bolboretas de Galicia", "text": ""}
{"id": "603299", "revid": "785", "url": "https://gl.wikipedia.org/wiki?curid=603299", "title": "Lista de bolboretas de Galicia", "text": ""}
{"id": "603300", "revid": "785", "url": "https://gl.wikipedia.org/wiki?curid=603300", "title": "Lista de bolboretas de Galiza", "text": ""}
{"id": "603301", "revid": "4817", "url": "https://gl.wikipedia.org/wiki?curid=603301", "title": "PANSAT", "text": "PANSAT, acr\u00f3nimo de Petite Amateur Navy Satellite, foi un sat\u00e9lite artificial da Forza A\u00e9rea dos Estados Unidos lanzado o 29 de outubro de 1998 mediante o transbordador espacial Discovery desde Cabo Ca\u00f1averal na misi\u00f3n STS-95.\nCaracter\u00edsticas.\nPANSAT foi un pequeno sat\u00e9lite dese\u00f1ado e constru\u00eddo por estudantes e t\u00e9cnicos da Escola Naval de Posgraduados da Forza A\u00e9rea dos Estados Unidos. A s\u00faa finalidade foi proporcionar experiencia na construci\u00f3n de sat\u00e9lites aos estudantes e servir de sat\u00e9lite de comunicaci\u00f3ns na modalidade de \"gardar e enviar\" usando a banda de afeccionados cunha frecuencia central nos 436,5 MHz. A taxa de env\u00edo de datos chegaba aos 9842 bps, cunha capacidade de almacenamento a bordo de 9 MB. O sat\u00e9lite pod\u00eda ser usado tam\u00e9n por estaci\u00f3n terrestres de afeccionados mediante unha interface BBS."}
{"id": "603302", "revid": "1131", "url": "https://gl.wikipedia.org/wiki?curid=603302", "title": "Batalla de Azincourt", "text": ""}
{"id": "603303", "revid": "23204", "url": "https://gl.wikipedia.org/wiki?curid=603303", "title": "Lycaena alciphron", "text": "Lycaena alciphron \u00e9 unha especie de insecto lepid\u00f3ptero, m\u00e1is concretamente bolboreta pertencente \u00e1 familia Lycaenidae . \nA autoridade cient\u00edfica para a especie \u00e9 Rottemburg, e foi descrita no ano 1775."}
{"id": "603304", "revid": "89787", "url": "https://gl.wikipedia.org/wiki?curid=603304", "title": "Humphrey Paget", "text": "Thomas Humphrey Paget, nado en Walford, Hertfordshire, o 13 de agosto de 1893 e finado en Sussex o 30 de abril de 1974, foi un dese\u00f1ador e gravador ingl\u00e9s de medallas e moedas. \nPaget usaba as s\u00faas inciais, HP, a modo de marca de gravador.\nTraxectoria.\nPrimeiros anos e formaci\u00f3n.\nHumphrey Paget naceu en 1893 nunha familia moi relacionada co mundo da arte, fillo de Walter Stanley Paget (1863-1935), ilustrador d\"'A Illa do Tesouro\" e de \"Robinson Cruesoe\". O seu t\u00edo era Sydney Paget, ilustrador das publicaci\u00f3ns orixinais de \"Sherlock Holmes\" na revista \"Strand\". \nCursou os seus estudos art\u00edsticos na \"Central School of Arts and Crafts\" e en \"Royal Academy Schools\" (ca. 1913-1914), ambas de Londres, onde foi merecedor dunha bolsa Landseer. Logo de cumprir o servizo militar na \"Real Reserva Naval Voluntaria\" durante a primeira guerra mundial, regresou \u00e1 \"Central School of Arts and Crafts\" en 1919 como profesor invitado de Modelaxe.\nEn 1923, Paget foi un dos artistas novos convocados para participar nun concurso de dese\u00f1o dunha medalla en reco\u00f1ecemento das enfermeiras de \"Bristol Royal Infirmary\", o que supuxo a s\u00faa toma de contacto co mundo da medalla e o inicio da s\u00faa carreira como medallista.\nCarreira art\u00edstica.\nA Real Casa da Moeda de Londres contactou con Paget por primeira vez en 1936, logo do ascenso ao trono do rei Eduardo VIII (1936-1936). A recomendaci\u00f3n de Paget chegara \u00e1 \"Royal Mint\" a partir dun dese\u00f1o feito por el o ano anterior para o anverso dunha medalla da \"Honourable Company of Master Mariners\" na que Eduardo aparec\u00eda daquela como Pr\u00edncipe de Gales, xa que era o capit\u00e1n da compa\u00f1\u00eda. O subdirector da \"Royal Mint\" pediulle a Paget que preparase unha versi\u00f3n en baixo relevo dese retrato, apta para a s\u00faa cu\u00f1axe como moeda, e finalmente decidiuse encomendarlle a el o dese\u00f1o e o gravado da serie de moedas a nome do novo monarca. Tras certa controversia acerca da direcci\u00f3n en que o rei deb\u00eda ollar no anverso da moeda \u2014a tradici\u00f3n era que cada monarca ollase en direcci\u00f3n oposta ao anterior, mais Eduardo consideraba que os trazos da s\u00faa esquerda eran mellores que os da s\u00faa dereita\u2014, o traballo de Paget foi aprobado en dous dese\u00f1os lixeiramente diferentes: un para as moedas de prata e outro para o resto. No entanto, a s\u00fabita abdicaci\u00f3n de Eduardo VII significou que, \u00e1 parte dunhas poucas pezas cu\u00f1adas en proba, con data de 1937, os dese\u00f1os de Paget nunca chegaron \u00e1 fase de produci\u00f3n. Alg\u00fans esp\u00e9cimes sa\u00edron da ceca para seren probados e, como tales, convert\u00e9ronse nunhas das pezas m\u00e1is raras e desexadas polo coleccionismo, de toda a serie da libra esterlina.\nUnha medida do \u00e9xito do retrato de Eduardo VII \u00e9 o feito de que Paget fose o \u00fanico encargado de dese\u00f1ar a efixie de seu sucesor, Xurxo VI (1936-1952), en 1937. Tr\u00e1tase do \u00fanico artista a quen se lle aprobou un segundo dese\u00f1o de anverso para o seu uso na cu\u00f1axe de moedas da libra esterlina en todo o s\u00e9culo XX. O retrato de Xurxo VI foi descrito desde ent\u00f3n como \"a cabeza de moeda cl\u00e1sica do s\u00e9culo XX\".\nMalia ser co\u00f1ecido sinaladamente como dese\u00f1ador de anversos, Paget realizou tam\u00e9n alg\u00fans traballos para reversos, entre os que destaca un dese\u00f1o do gale\u00f3n isabelino \"Golden Hind\". Orixinalmente, este reverso estaba destinado \u00e1 moeda dunha coroa, mais finalmente foi adoptado para o medio penique en 1937, onde permaneceu ata a s\u00faa retirada en 1969, en preparaci\u00f3n da decimalizaci\u00f3n do sistema monetario de 1971.\nPosteriormente, Paget dese\u00f1ou unha gran variedade de temas para pa\u00edses tanto da \"Commonwealth\" \u2014Australia, Canad\u00e1, Territorios do Caribe Oriental, Nova Zelandia, Nixeria, Rodesia e Nyasalandia, Sur\u00e1frica, etc.\u2014 como de f\u00f3ra dela. Entre os seus derradeiros traballos destacan unha efixie do rei Faisal II de Iraq en 1955 e a medalla dos Xogos da \"Commonwealth\" de 1970, na que aparec\u00eda o duque de Edimburgo. Tam\u00e9n realizou unha efixie da ra\u00ed\u00f1a Isabel II para unha emisi\u00f3n conmemorativa da Illa de Man en 1965, e outros diversos traballos para pa\u00edses como a Rep\u00fablica Dominicana, Bolivia, Uruguai, Samoa e Sisifo, e o Iemen.\nA obra de Paget segue a formar parte da circulaci\u00f3n de libras esterlinas no s\u00e9culo XXI: un novo retrato seu do duque de Edimburgo de 1970 aparece no reverso dunha moeda conmemorativa de cinco libras esterlinas de 2017.\nComo medallista, merecen especial consideraci\u00f3n as s\u00faas medallas para a \"Victoria Numismatic Society\", a \"Society of Chemical Industry\" e a \"Royal Society of Medicine\".\nPaget foi condecorado como cabaleiro da Orde do Imperio Brit\u00e1nico en 1948, e o seu nomeamento foi publicado no suplemento de \"The London Gazette\" do 4 de xu\u00f1o dese mesmo ano.\nVida persoal.\nThomas Humphrey Paget casou en 1942 coa escultora Winifred Turner (1903-1983). A parella estableceu a s\u00faa residencia en Sussex, onde Paget finou o 30 de abril de 1974."}
{"id": "603305", "revid": "65337", "url": "https://gl.wikipedia.org/wiki?curid=603305", "title": "Thomas Humphrey Paget", "text": ""}
{"id": "603306", "revid": "1505", "url": "https://gl.wikipedia.org/wiki?curid=603306", "title": "Lycaena hippothoe", "text": "Lycaena hippothoe \u00e9 unha especie de insectos lepid\u00f3pteros, en concreto de bolboretas da familia Lycaenidae.\nFoi descrita por Linna\u00e9 en 1761.\nDescrici\u00f3n.\nA envergadura alar \u00e9 de 28 a 38 mm, alg\u00fans machos desta especie poden ser absolutamente impresionantes, cunha rica cor alaranxada avermellada con toques p\u00farpura iridiscente.\nDistribuci\u00f3n.\nVoa na Europa do Norte, sur dos Urais e no macizo de Alt\u00e1i, l\u00edmite co r\u00edo Amur, ausente nas illas brit\u00e1nicas, noroeste de Francia, Italia e Grecia. En Espa\u00f1a distrib\u00faese pola s\u00faa zona norte, dende Galicia, Asturias, cordilleira Cant\u00e1brica ata os Pireneos, Serra da Demanda e Moncayo. Voa a uns 1500 metros podendo chegar ata os 2500 metros en ladeiras de monta\u00f1as.\nPer\u00edodo de voo.\nUnivoltina, segundo a zona de Europa pode ser bivoltina, como Europa do Leste. De xullo a mediados de setembro.\nH\u00e1bitat.\nPrados h\u00famidos alpinos, enchoupados, turbeiras.\nBiolox\u00eda.\nAs s\u00faas plantas hospedeiras son \"Rumex acetosa\", \"Rumex hydrolapathum\", \"Rumex confertus\", \"Polygonum bistorta\", en Rusia, hibernando como larva nova."}
{"id": "603307", "revid": "1505", "url": "https://gl.wikipedia.org/wiki?curid=603307", "title": "Lycaena phlaeas", "text": "A Lycaena phlaeas \u00e9 unha bolboreta di\u00farna do x\u00e9nero \"Lycaena\" e da familia Lycaenidae.\nDistribuci\u00f3n e h\u00e1bitat.\nTen unha ampla distribuci\u00f3n nas zonas t\u00e9pedas de Eurasia, \u00c1frica norte\u00f1as e ao leste de Norteam\u00e9rica (onde \u00e9 unha especie introducida). At\u00f3pase en h\u00e1bitats variados, sendo m\u00e1is com\u00fan en lugares de vexetaci\u00f3n baixa, como prados e campos abertos, p\u00e1ramos, e aos bordos dos cami\u00f1os de campo. Tam\u00e9n aparece ocasionalmente en bosques. Na zona do Mediterr\u00e1neo os adultos est\u00e1n de febreiro a outubro.\nLiban as flores de \"Scabiosa columbaria\" unha planta moi com\u00fan nos prados. Os machos son territoriais e afastan a outras bolboretas, a\u00ednda m\u00e1is grandes, do seu territorio.\nBiolox\u00eda.\n\u00c9 unha bolboreta pequena, cunha envergadura de 22 a 27 mm. As \u00e1s son de cor alaranxada e negra. Na cara superior a coloraci\u00f3n \u00e9 moi vistosa pero a inferior \u00e9 de cores m\u00e1is suaves.\nA eiruga desta especie mide 15 mm de lonxitude m\u00e1xima. Normalmente as eirugas son de cor verde, pero alg\u00fans exemplares te\u00f1en unha coloraci\u00f3n marr\u00f3n avermellada. Alim\u00e9ntanse das follas de diferentes especies de plantas do x\u00e9nero \"Rumex\" como, por exemplo, a aceda.\nHai d\u00faas ou tres xeraci\u00f3ns por ano e \u00e1s veces at\u00e9 catro nas zonas t\u00e9pedas. Pasan o inverno como eirugas."}
{"id": "603309", "revid": "88215", "url": "https://gl.wikipedia.org/wiki?curid=603309", "title": "Pablo Mu\u00f1oz", "text": "Pablo Mu\u00f1oz Crespo, nado en San Sebasti\u00e1n de los Reyes o 4 de setembro de 2003, \u00e9 un futbolista espa\u00f1ol que xoga como centrocampista no Deportivo da Coru\u00f1a, da Primeira Divisi\u00f3n RFEF, cedido polo Rayo Vallecano.\nTraxectoria.\nFormouse como futbolista nas canteiras do Alcobendas CF e do Chamart\u00edn Vergara, antes de ingresar en 2018 na do Rayo Vallecano. Na tempada 2021/22, capitaneando o equipo xuvenil, proclamouse m\u00e1ximo goleador do Grupo V da Divisi\u00f3n de Honra, con 19 goles, a pesar de non xogar como dianteiro.\nPara a tempada 2022/23 foi subido ao filial do club, o Rayo B, equipo da Terceira Divisi\u00f3n RFEF, onde disputou 26 partidos e marcou 5 goles. O 18 de outubro de 2022 debutou co primeiro equipo na Primeira Divisi\u00f3n, nun derbi ante o Atl\u00e9tico de Madrid no Estadio Metropolitano no que o adestrador Iraola lle deu entrada nos minutos finais como substituto de \u00c1lvaro Garc\u00eda.\nO 1 de setembro de 2023, anunciouse a s\u00faa cesi\u00f3n ao Deportivo da Coru\u00f1a, da Primeira Divisi\u00f3n RFEF."}
{"id": "603310", "revid": "1131", "url": "https://gl.wikipedia.org/wiki?curid=603310", "title": "INSEAD", "text": ""}
{"id": "603311", "revid": "15490", "url": "https://gl.wikipedia.org/wiki?curid=603311", "title": "Monta\u00f1as do Xura", "text": ""}
{"id": "603313", "revid": "1131", "url": "https://gl.wikipedia.org/wiki?curid=603313", "title": "Lycaena tityrus", "text": "Lycaena tityrus \u00e9 unha bolboreta da familia Lycaenidae.\nCaracter\u00edsticas.\nA parte superior do macho \u00e9 de cor marr\u00f3n con manchas negruzcas. Ao longo do bordo posterior hai unhas poucas manchas de cor laranxa. As \u00e1s dianteiras da femia son m\u00e1is redondeadas e un pouco m\u00e1is laranxas que no macho, e ela ten m\u00e1is manchas de cor laranxa ao longo dos bordos das \u00e1s dianteiras e traseiras, pola contra, son bastante similares na parte superior.\nA parte inferior \u00e9 similar en ambos os sexos, dunha cor amarela agrisada, manchas escuras e manchas de cor laranxa ao longo dos bordos das \u00e1s. \nBiolox\u00eda.\nA larva \u00e9 de cor verde e pode chegar a ter at\u00e9 20 mil\u00edmetros de longo. Hiberna como larva nova.\nAs s\u00faas plantas hospederas son especies de acedeira \"Rumex\" como \"R. acetosa\".\nPer\u00edodo de voo.\n\u00c9 unha especie polivoltina en lugares c\u00e1lidos, de abril a outubro, bivoltina en lugares m\u00e1is frescos, de maio e xu\u00f1o e de xullo a setembro, voa de 50 a 2500 metros de altitude.\nDistribuci\u00f3n.\nHabita o sur e centro de Europa, chega a Italia, Sicilia, Grecia e Turqu\u00eda, o sur de Rusia, at\u00e9 a cordilleira de Alt\u00e1i. Nos pa\u00edses n\u00f3rdicos est\u00e1 a nivel local en Dinamarca. En Espa\u00f1a at\u00f3pase na metade norte eurosiberiana, entre os Pireneos e Galicia ademais do sistema Ib\u00e9rico norte. \u00c9 substitu\u00edda por \"Lycaena bleusei\" en gran parte do centro Peninsular.\nH\u00e1bitat.\nO seu h\u00e1bitat son prados con flores."}
{"id": "603314", "revid": "15490", "url": "https://gl.wikipedia.org/wiki?curid=603314", "title": "Batalla de Bicocca", "text": ""}
{"id": "603315", "revid": "15490", "url": "https://gl.wikipedia.org/wiki?curid=603315", "title": "Alto Medievo", "text": ""}
{"id": "603316", "revid": "15490", "url": "https://gl.wikipedia.org/wiki?curid=603316", "title": "Baixo Medievo", "text": ""}
{"id": "603317", "revid": "89787", "url": "https://gl.wikipedia.org/wiki?curid=603317", "title": "Eduardo Soutullo", "text": "Eduardo Soutullo, nado en Vigo o 16 de maio de 1968, \u00e9 un compositor de m\u00fasica galego.\nFoi Premio Nacional de M\u00fasica 2023, do Ministerio de Cultura, polo \"un\u00e1nime reco\u00f1ecemento internacional da s\u00faa m\u00fasica, especialmente a s\u00faa produci\u00f3n orquestral destacando a estrea en San Petersburgo da s\u00faa cantata contra a guerra \"O lamento dos xirasoles\".\nTraxectoria.\nEmpezou a s\u00faa educaci\u00f3n musical no Conservatorio Superior de M\u00fasica de Vigo. Despois trasladouse a Madrid e a Par\u00eds para para completar os seus estudos en Harmon\u00eda e Composici\u00f3n con Isabelle Duha (Conservatorio d'Issy les Molineaux-XIII de Par\u00eds).\nEstudou composici\u00f3n musical con David del Puerto, Jes\u00fas Rueda, Jos\u00e9 Luis de Del\u00e1s Franco\u00a0(K\u00f6ln Conservatory), Richard Steinitz (Universidade de Huddersfield) e con Crist\u00f3bal Halffter e Tom\u00e1s Marco (Vilafranca do Bierzo).\nTen un mestrado titulado \"A M\u00fasica en Espa\u00f1a e Hispanoam\u00e9rica: m\u00e9todos e t\u00e9cnicas actuais de investigaci\u00f3n\", da na Universidade Complutense de Madrid, e ten un Doutoramento (PhD) na Universidade de Vigo (tese sobre a m\u00fasica contempor\u00e1nea espa\u00f1ola).\nFoi un profesor no Conservatorio de Vigo e no Conservatorio de Ourense e profesor superior no Conservatorio Superior de M\u00fasica de Santiago de Compostela. Foi compositor residencial na Academia espa\u00f1ola en Roma no curso 2019-2020.\nEn febreiro de 2022, despois do comezo da invasi\u00f3n rusa en Ucra\u00edna, empezou a composici\u00f3n de \"Threnus Helianthuses\" (\"O queixume dos xirasois\", unha referencia directa \u00e1 flor nacional de Ucra\u00edna), un traballo sinf\u00f3nico-vocal cuxas letras son anti-versos de guerra do famoso poeta ucra\u00edno Lesya Ukrainka (1871-1913) traducido ao ingl\u00e9s. Presentouse \u00e1 \"XVI Open composers competition named after Andrey Petrov\" held in Saint Petersburg\". Contra todas as probabilidades, o traballo foi seleccionado como finalista e conseguiu o o premio o 15 de setembro de 2022 na Grand Hall of the St. Petersburg Academic Philharmonic.\n\u00c9 tam\u00e9n o autor do novela \"Oloz\u00e1bal, el \u00faltimo zarzuelista, en el Madrid de la movida\" publicada en Amazon e Smashwords.\n\u00c9 tam\u00e9n o autor de varios documentais como \"Film me (on Cuba)\" ga\u00f1ador de premios en festivais internacionais como CinemAmbiente (Tur\u00edn, Italia) e o Festival Internacional de Programas Audiovisuais (FIPA, Biarritz, Francia)\nAs s\u00faas obras orquestrais foron dirixidas por Jacques Mercier, Hannu Lintu, Olli Mustonen, Adrian Leaper, Carlo Rizzi, Marco Angius, Pietro Rizzo, Tommy Andersson, Paul Daniel, Patrick Davin, Josep Caball\u00e9 Domenech, Jose Miguel Perez Sierra, Jose Lu\u00eds Temes, Josep Pons, Aleix Soriano, Victor Pablo P\u00e9rez, Antoni Ros-Marb\u00e1 ou Carlos Miguel Prieto, entre outros. E interpretadas pola Orchestre National de Lorraine (Francia), Orquestra Sinf\u00f3nica da Radio de Suecia, Orquestra Sinf\u00f3nica de San Petersburgo, Orquestra Nacional de Espa\u00f1a, Orquestra da Comunidade de Madrid, Orquestra Sinf\u00f3nica de Barcelona e a Nacional de Catalu\u00f1a, Orquestra Sinf\u00f3nica da Galiza, Orquestra Ciudad de Granada, Orquestra de Estremadura, Orquestra Real Filharmon\u00eda de Galicia. Tam\u00e9n por Plural Ensemble, Cuarteto Breton, Grup Instrumental de Valencia, Orquestra de C\u00e1mara do Auditorio de Zaragoza, Choeur L\u00b4Echelle, Orchestra da Camera dei Matera, Taller Sonoro (Sevilla), Drumming (O Porto)\u2026 \nEntre os solistas int\u00e9rpretes: Ananda Sukarlan, Oleg Malov, Adam Levin, Jos\u00e9 Luis Estell\u00e9s, Gustavo D\u00edaz-Xerez, Miquel Berna etc."}
{"id": "603318", "revid": "23204", "url": "https://gl.wikipedia.org/wiki?curid=603318", "title": "Lycaena virgaureae", "text": "A Lycaena virgaureae \u00e9 unHa especie de lepid\u00f3ptero ditrisio da familia Lycaenidae. Mide entre 18-20 mm. Os dous pares de \u00e1s do macho te\u00f1en unha cor alaranxada co bordo negro; as das femias son de cor m\u00e1is escura. \nDistribuci\u00f3n.\nAt\u00f3panse en Cantabria, os Pireneos, os Alpes, Europa central e oriental, Escandinavia, Rusia e Mongolia, entre os 1000 e 2000 msnm.\nHistoria natural.\nAs bolboretas voan entre os meses de xu\u00f1o e agosto en chairas e monta\u00f1as. A maior parte delas at\u00f3panse en bosques claros, veres e espazos abertos, con flores abundantes. \nOs ovos invernan e eclosionan en abril. As eirugas viven at\u00e9 xu\u00f1o entre as follas das cales se nutren, como as acedas."}
{"id": "603319", "revid": "15490", "url": "https://gl.wikipedia.org/wiki?curid=603319", "title": "Giovanni Battista Cibo", "text": ""}
{"id": "603320", "revid": "15490", "url": "https://gl.wikipedia.org/wiki?curid=603320", "title": "Pietro Barbo", "text": ""}
{"id": "603321", "revid": "15490", "url": "https://gl.wikipedia.org/wiki?curid=603321", "title": "Francesco della Rovere", "text": ""}
{"id": "603322", "revid": "15490", "url": "https://gl.wikipedia.org/wiki?curid=603322", "title": "Pietro Vito Ottoboni", "text": ""}
{"id": "603323", "revid": "15490", "url": "https://gl.wikipedia.org/wiki?curid=603323", "title": "Conrado di Suburra", "text": ""}
{"id": "603324", "revid": "15490", "url": "https://gl.wikipedia.org/wiki?curid=603324", "title": "Giacomo della Chiesa", "text": ""}
{"id": "603325", "revid": "15490", "url": "https://gl.wikipedia.org/wiki?curid=603325", "title": "Marcello Cervini de Spannocchi", "text": ""}
{"id": "603326", "revid": "1131", "url": "https://gl.wikipedia.org/wiki?curid=603326", "title": "UNESP", "text": ""}
{"id": "603329", "revid": "89787", "url": "https://gl.wikipedia.org/wiki?curid=603329", "title": "Callophrys rubi", "text": "Callophrys rubi \u00e9 unha especie de bolboreta da familia Lycaenidae nativa do pale\u00e1rtico: Eurasia e \u00c1frica do Norte.\nPer\u00edodo de voo.\nUnivoltino xeralmente de marzo a xu\u00f1o, algunhas veces pode observarse en xullo.\nH\u00e1bitat.\nO seu h\u00e1bitat \u00e9 moi amplo, desde zonas pantanosas a claros de bosque, brezal, flores, zonas rochosas e prados alpinos, nunha ecolox\u00eda moi variable.\nTaxonom\u00eda.\nReco\u00f1\u00e9cense as seguintes subespecies:"}
{"id": "603330", "revid": "15490", "url": "https://gl.wikipedia.org/wiki?curid=603330", "title": "Roberto II, o Piadoso", "text": ""}
{"id": "603331", "revid": "15490", "url": "https://gl.wikipedia.org/wiki?curid=603331", "title": "Roberto II &quot;o Piadoso&quot;", "text": ""}
{"id": "603332", "revid": "1505", "url": "https://gl.wikipedia.org/wiki?curid=603332", "title": "Callophrys avis", "text": "Callophrys avis (Chapman, 1909) \u00e9 un lepid\u00f3ptero ropal\u00f3cero da familia Lycaenidae.\nDistribuci\u00f3n.\nMoi restrinxida. En \u00c1frica distrib\u00faese por Marrocos e Alxeria: at\u00f3pase en T\u00e1nxer, Alxer, Jenchela e Zerhoun. En Europa, por Francia, Espa\u00f1a e Portugal: C\u00e1ceres, C\u00e1diz, M\u00e1laga, Teruel, metade oriental de Catalu\u00f1a, sur de Portugal e desde os Pireneos Orientais at\u00e9 os Alpes Mar\u00edtimos.\nDescrici\u00f3n.\nImago.\nTama\u00f1o pequeno. Destaca a s\u00faa coloraci\u00f3n verde do reverso (cunha pequena franxa descontinua branca nas \u00e1s posteriores), aspecto que na pen\u00ednsula ib\u00e9rica soamente comparte con \"Callophrys rubi\" e lixeiramente con \"Tomares ballus\", s\u00f3 que esta \u00faltima especie tam\u00e9n presenta tonalidades laranxa e as verdes est\u00e1n localizadas nas \u00e1s posteriores; en cambio \u00e9 moi similar \u00e1 primeira; para diferencialas con certeza tense que observar a pilosidade da fronte (espazo entre os dous ollos), vermello en \"C. avis\", a\u00ednda que hai algunha outra pequena diferenza. Anverso uniforme de cor marr\u00f3n escuro. Dimorfismo sexual case inexistente.\nEiruga.\nPouco co\u00f1ecida; coa forma t\u00edpica de lic\u00e9nido. Nunha das formas co\u00f1ecidas \u00e9 verde con ambas as franxas laterais m\u00e1is claras e d\u00faas m\u00e1is dorsais da mesma tonalidade e punteadas de vermello.\nH\u00e1bitat.\nZonas arbustivas e secas con abundancia de \u00e9rbedo (\"Arbutus unedo\"), a principal planta nutricia da eiruga. Esta tam\u00e9n se pode alimentar de \"Coriaria\", \"Viburnum\" e \"Salvia\".\nPer\u00edodo de voo e hibernaci\u00f3n.\nUnha xeraci\u00f3n ao ano. Os imagos voan entre finais de marzo e mediados de xu\u00f1o dependendo da localidade e da altitude. Hiberna como pupa.\nComportamento.\nSobre arb\u00f3reas, as femias po\u00f1en os ovos en follas novas adxacentes a flores secas ou froitos, evitando plantas novas ou rebrotadas."}
{"id": "603333", "revid": "89787", "url": "https://gl.wikipedia.org/wiki?curid=603333", "title": "Satyrium esculi", "text": "Satyrium esculi \u00e9 unha especie de insecto lepid\u00f3ptero da familia Lycaenidae, subfamilia Theclinae e x\u00e9nero \"Satyrium\".\nDenominaci\u00f3n.\n\"Satyrium esculi\" foi descuberta por Jakob H\u00fcbner en 1804.\nSin\u00f3nimo: \"Thecla esculi\" H\u00fcbner, 1804.\nDescrici\u00f3n.\n\u00c9 unha pequena bolboreta coa parte superior de cor marr\u00f3n, cunha cola nas \u00e1s posteriores, e a femia pos\u00fae unha discreta marca cor cobriza nas \u00e1s anteriores. Na femia de \"Satyrium esculi f\". \"powelli\" e de \"Satyrium esculi f. ilioides\" a \u00e1 anterior \u00e9 cobre bordeada de marr\u00f3n e a \u00e1 posterior pos\u00fae unha li\u00f1a submarxinale de manchas cor laranxa.\nBiolox\u00eda.\nAs eirugas son atendidas polas formigas \"Crematogaster cruentatus\"\nPer\u00edodo de voo e hibernaci\u00f3n.\nVoltinismo - Voa nunha xeraci\u00f3n entre maio e agosto, dependendo da s\u00faa latitude.\nPlantas hospedeiras.\nAs s\u00faas plantas h\u00f3spedes son Quercus (\"Quercus ilex\" e \"Quercus\" coccifera).\nEcolox\u00eda e distribuci\u00f3n.\nEst\u00e1 presente en \u00c1frica do Norte (Tunes, Alxeria e Marrocos), na pen\u00ednsula ib\u00e9rica, no sur de Francia e nas illas Baleares, en Eivisa e Mallorca.\nBiotopo.\n\u00c9 un lepid\u00f3ptero que habita entre maleza con flores e bosques caducifolios ou mixtos. "}
{"id": "603335", "revid": "1505", "url": "https://gl.wikipedia.org/wiki?curid=603335", "title": "Satyrium ilicis", "text": "Satyrium ilicis \u00e9 unha pequena bolboreta marr\u00f3n da familia Lycaenidae que habita nas carballeiras e aci\u00f1eirais do occidente euroasi\u00e1tico. Foi descrita por Eugenius Johann Christoph Esper en 1779 como \"Papilio ilicis\".\nDescrici\u00f3n.\nSon pequenas, de case 3 a 3,5 cm de envergadura, \u00e1s anteriores entre 14 e 16 mm, m\u00e1is grandes as femias que os machos. O anverso das \u00e1s dos machos presenta unha cor marr\u00f3n escura, cunha pequena mancha androconial escura case inapreciable nas \u00e1s anteriores e nas posteriores unha mancha laranxa no v\u00e9rtice anal e un ap\u00e9ndice caudal blancuzco en V2. As anteriores das femias adoitan posu\u00edr unha gran mancha postdiscal laranxa ou ocre. O reverso en ambos os sexos \u00e9 tam\u00e9n de cor marr\u00f3n, a\u00ednda que m\u00e1is claro, cunha li\u00f1a descontinua bicolor \u2014branco e marr\u00f3n\u2014 na zona postdiscal das \u00e1s anteriores. Nas posteriores, ademais desa mesma li\u00f1a na zona postdiscal, pos\u00fae cinco l\u00fanulas alaranxadas submarxinais bordeadas de negro.\nComo o resto de especies da s\u00faa familia as eirugas son algo aplanadas, con finos pelos, cabeza retr\u00e1ctil e aspecto de lesma. Os imagos presentan nas s\u00faas cabezas palpos longos e brancos, ollos grandes e escuros e antenas aneladas en branco. Ambos os sexos pos\u00faen tres pares de patas funcionais para cami\u00f1ar ou agarrarse, con \u00e1s fortes e ben proporcionadas que lles permiten voar rapidamente, pous\u00e1ndose en bebedoiros ou charcas nos calorosos d\u00edas de ver\u00e1n.\nCiclo biol\u00f3xico.\n\u00c9 unha especie univoltina, superando a diapausa en estado de ovo. As larvas eclosionan ao principio da primavera e comezan a alimentarse das follas de aci\u00f1eira ou carballo, desde a nervadura central cara \u00e1 periferia. Tam\u00e9n se poden alimentar de \"Rhamnus catharticus\" ou de cerdeira de acios. \u00c9 mirmec\u00f3fila coa especie \"Camponotus aethiops\". A finais da primavera transf\u00f3rmase en cris\u00e1lide. Os imagos voan ao principio do ver\u00e1n, nos meses de xu\u00f1o e xullo, cando se reproducen e depositan os ovos.\nDistribuci\u00f3n e h\u00e1bitat.\nPoden ser vistas en poboaci\u00f3ns dispersas pero abundantes en aci\u00f1eirais, carballeiras e monte baixo, as\u00ed como en bald\u00edos secos cubertos de maleza e en ladeiras abruptas entre carballeiras, desde baixa altitude at\u00e9 os 1500\u00a0m.\nTen unha distribuci\u00f3n eurasi\u00e1tica occidental. Ocupa toda Europa, desde os pa\u00edses b\u00e1lticos e sur de Suecia at\u00e9 a pen\u00ednsula ib\u00e9rica, Asia Menor e L\u00edbano; faltando das illas, tanto mediterr\u00e1neas como atl\u00e1nticas; na pen\u00ednsula ib\u00e9rica \u00e9 m\u00e1is abundante nos aci\u00f1eirais e carballeiras dos Pireneos e cornixa Cant\u00e1brica, norte do Sistema Ib\u00e9rico, norte e suroeste de Portugal e norte do Sistema Penib\u00e9tico, a\u00ednda que pode ser atopada tam\u00e9n en zonas intermedias.\nSinonimia.\nPero a especie tam\u00e9n pode verse escrita como \"Fixenia ilicis\" ou \"Nordmannia ilicis\"."}
{"id": "603337", "revid": "5863", "url": "https://gl.wikipedia.org/wiki?curid=603337", "title": "Pesca de baixura", "text": "A pesca de baixura \u00e9 a pesca que se efect\u00faa por pequenas embarcaci\u00f3ns nas proximidades da costa. En Galicia, ademais, e a que se realiza no interior das r\u00edas."}
{"id": "603338", "revid": "59564", "url": "https://gl.wikipedia.org/wiki?curid=603338", "title": "Premio Nacional de M\u00fasica de Espa\u00f1a", "text": "Os Premios Nacionais de M\u00fasica de Espa\u00f1a son parte dos , que concede cada ano o Goberno de Espa\u00f1a a trav\u00e9s do Ministerio responsable, normalmente o Ministerio de Cultura.\nHistoria dos Premios Nacionais de M\u00fasica de Espa\u00f1a.\nOs premios nacionais de m\u00fasica en Espa\u00f1a comez\u00e1ronse a conceder durante o per\u00edodo constitucional do reinado de Alfonso XIII (1902-1923), continuaron coa ditadura de Primo de Rivera (1923-1930), a Segunda Rep\u00fablica Espa\u00f1ola (1931-1939), a ditadura de Francisco Franco (1939-1975) e contin\u00faan desde a Transici\u00f3n espa\u00f1ola (1975-1978) e a Espa\u00f1a democr\u00e1tica constitucional que comeza en 1978.\nPara a concesi\u00f3n dos Premios terase en conta a calidade das obras ou actividades recompensadas e a s\u00faa significaci\u00f3n como achega sobresaliente e innovadora \u00e1 vida musical espa\u00f1ola.\nNo ano 2011, a dotaci\u00f3n econ\u00f3mica do premio foi de 30.000 euros para cada modalidade. O premio out\u00f3rgase antes do 15 de decembro de cada ano.\nPremio Nacional das M\u00fasicas Actuais.\nEn 2009, com\u00e9zase a outorgar unha nova modalidade de premios nacionais de m\u00fasica denominado Premio Nacional das M\u00fasicas Actuais a m\u00fasicos relacionados coa m\u00fasica pop, rock e outras tendencias contempor\u00e1neas."}
{"id": "603339", "revid": "98629", "url": "https://gl.wikipedia.org/wiki?curid=603339", "title": "Lei de Independencia de Ghana de 1957", "text": "A Lei de Independencia de Ghana de 1957 \u00e9 unha lei do Parlamento do Reino Unido que concedeu \u00e1 Costa de Ouro o pleno goberno respons\u00e1bel dentro da Commonwealth de Naci\u00f3ns brit\u00e1nica baixo o nome de Ghana. A lei recibiu o consentimento real o 7 de febreiro de 1957 e Ghana independizouse o 6 de marzo de 1957.\nCami\u00f1o \u00e1 independencia.\nA lexislaci\u00f3n de independencia comezou a tomar forma tras o regreso do Partido da Convenci\u00f3n do Pobo ao poder nas elecci\u00f3ns xerais de Costa de Ouro de 1954. O partido ga\u00f1ou 79 de 104 escanos. O goberno de Costa de Ouro expresou a s\u00faa esperanza de lograr a independencia durante a duraci\u00f3n da nova asemblea.\nUnha disputa na Costa de Ouro sobre a forma da Constituci\u00f3n despois da independencia a\u00ednda estaba sen resolver ata 1956. Ese mesmo ano, o goberno do Reino Unido declarou publicamente que sempre que contase co apoio dunha \"maior\u00eda razoable\", o Reino Unido estaba disposto a lexislar para que a Costa de Ouro tivese independencia dentro da Commonwealth brit\u00e1nica. O Secretario de Estado para as Colonias engadiu que \"a pertenza plena \u00e1 Commonwealth \u00e9, por suposto, unha cuesti\u00f3n diferente e \u00e9 un asunto de consulta entre todos os membros existentes da Commonwealth\". Esta distinci\u00f3n reflect\u00eda a opini\u00f3n de que a membres\u00eda plena da Commonwealth requir\u00eda o consentimento de todos os membros da Commonwealth. En \u00faltima instancia, todos os membros da Commonwealth consentiron a adhesi\u00f3n plena de Ghana \u00e1 Commonwealth. O acordo da Commonwealth con isto foi anunciado polo primeiro ministro do Reino Unido o 21 de febreiro de 1956. As patentes reais que constit\u00faen a oficina do Gobernador Xeral de Ghana e as instruci\u00f3ns reais ao Gobernador Xeral foron emitidas o 23 de febreiro de 1956 e entraron en vigor o 6 de marzo de 1956. Un decreto en consello proporcionou a Ghana a s\u00faa primeira constituci\u00f3n.\nD\u00eda da independencia.\nA data da independencia do 6 de marzo foi escollida pola s\u00faa importancia hist\u00f3rica: O 6 de marzo de 1844, un grupo de xefes de Ghana asinaron un tratado co ent\u00f3n gobernador brit\u00e1nico. Ese tratado, que pasou a ser co\u00f1ecido como o v\u00ednculo, pasou a simbolizar a soberan\u00eda do goberno local das autoridades ind\u00edxenas."}
{"id": "603340", "revid": "23204", "url": "https://gl.wikipedia.org/wiki?curid=603340", "title": "Alabama Moon (filme)", "text": "Alabama Moon \u00e9 un filme estadounidense de 2009 dirixido por Tim McCanlies e protagonizado por Jimmy Bennett e John Goodman. Bas\u00e9ase no libro \"Alabama Moon\" de Watt Key. A historia est\u00e1 ambientada nas fragas de Alabama.\nEstreouse en galego o 2 de agosto de 2023 a trav\u00e9s da TVG.\nPremios.\nO filme foi galardoado co selo de aprobaci\u00f3n da Fundaci\u00f3n Dove Foundation en 2010."}
{"id": "603342", "revid": "89787", "url": "https://gl.wikipedia.org/wiki?curid=603342", "title": "Tipos legais", "text": "Tipos legais (en ) \u00e9 un filme estadounidense de 2012 dirixido por Fisher Stevens e protagonizado por Al Pacino, Christopher Walken e Alan Arkin. O filme estreouse en Am\u00e9rica do Norte o 1 de febreiro de 2013. O termo \"Stand up guy\" do t\u00edtulo orixinal en ingl\u00e9s \u00e9 unha expresi\u00f3n estadounidense que quere dicir amigo leal ou confiable.\nEstreouse en galego o 2 de agosto de 2023 a trav\u00e9s da TVG."}
{"id": "603343", "revid": "23204", "url": "https://gl.wikipedia.org/wiki?curid=603343", "title": "Stand Up Guys", "text": ""}
{"id": "603345", "revid": "23204", "url": "https://gl.wikipedia.org/wiki?curid=603345", "title": "Os Estados Unidos contra Billie Holiday", "text": "Os Estados Unidos contra Billie Holiday (en ) \u00e9 un filme estadounidense de 2021 dirixido por Lee Daniels. \u00c9 un drama biogr\u00e1fico sobre a cantante Billie Holiday, e bas\u00e9ase no libro \"Chasing the Scream: The First and Last Days of the War on Drugs\" de Johann Hari. Est\u00e1 protagonizado por Andra Day no papel titular, xunto con Trevante Rhodes, Garrett Hedlund, Leslie Jordan (na s\u00faa derradeira aparici\u00f3n cinematogr\u00e1fica), Miss Lawrence, Adriane Lenox, Natasha Lyonne, Rob Morgan, Da'Vine Joy Randolph, Evan Ross e Tyler James Williams.\nEstreouse en galego o 9 de agosto de 2023 a trav\u00e9s da TVG. A dobraxe foi dirixida por Isabel Vallejo e a traduci\u00f3n do texto \u00e9 obra de Adri\u00e1n Ramos."}
{"id": "603346", "revid": "23204", "url": "https://gl.wikipedia.org/wiki?curid=603346", "title": "The United States vs. Billie Holiday", "text": ""}
{"id": "603347", "revid": "89787", "url": "https://gl.wikipedia.org/wiki?curid=603347", "title": "O duelo (filme de 2016)", "text": "O duelo (en ) \u00e9 un filme estadounidense de 2016 dirixido por Kieran Darcy-Smith e escrito por Matt Cook. Est\u00e1 protagonizado por Liam Hemsworth, Emory Cohen, Woody Harrelson e Alice Braga. Tivo unha estrea limitada nos cinemas dos Estados Unidos o 24 de xu\u00f1o de 2016 a trav\u00e9s de Lionsgate Premiere. Lanzouse en DVD e Blu-Ray o 23 de agosto de 2016.\nEstreouse en galego o 10 de agosto de 2023 a trav\u00e9s da TVG."}
{"id": "603348", "revid": "23204", "url": "https://gl.wikipedia.org/wiki?curid=603348", "title": "The Duel (filme de 2016)", "text": ""}
{"id": "603349", "revid": "23204", "url": "https://gl.wikipedia.org/wiki?curid=603349", "title": "O duelo", "text": "O t\u00edtulo O duelo pode facer referencia a diferentes obras:"}
{"id": "603350", "revid": "23204", "url": "https://gl.wikipedia.org/wiki?curid=603350", "title": "Sur la route", "text": ""}
{"id": "603351", "revid": "124656", "url": "https://gl.wikipedia.org/wiki?curid=603351", "title": "Rosa Otero", "text": ""}
{"id": "603352", "revid": "27155", "url": "https://gl.wikipedia.org/wiki?curid=603352", "title": "Extinci\u00f3n do Dev\u00f3nico tard\u00edo", "text": ""}
{"id": "603353", "revid": "75439", "url": "https://gl.wikipedia.org/wiki?curid=603353", "title": "Frasniano", "text": "O Frasniano ou Frasnense \u00e9 un dos dous pisos faun\u00edsticos do Devoniano tard\u00edo. Durou desde hai mill\u00f3ns de anos a hai mill\u00f3ns de anos. Foi precedido polo piso Givetiano e seguido polo piso Famenniano.\nDurante o Frasniano produc\u00edronse grandes construci\u00f3ns de arrecifes, especialmente no oeste do Canad\u00e1 e Australia. En terra, estaban form\u00e1ndose os primeiros bosques. En Am\u00e9rica do Norte o oroxenia Antler estaba no seu auxe, que foi contempor\u00e1nea da fase Bret\u00f3nica da oroxenia varisca ou herciniana en Europa.\nO Frasniano coincide coa segunda metade da \"interrupci\u00f3n do carb\u00f3n vexetal\" no rexistro f\u00f3sil, un intervalo de tempo con baixos niveis de ox\u00edxeno atmosf\u00e9rico, por debaixo do 13%, o m\u00ednimo necesario para que poida haber lumes forestais.\nEn Am\u00e9rica do Norte fanse as seguintes subdivisi\u00f3ns no Frasniano:\nNome e definici\u00f3n.\nO piso Frasniano prop\u00faxoo en 1879 o xe\u00f3logo franc\u00e9s Jules Gosselet e foi aceptado para o piso inferior do Devoniano superior pola Subcomisi\u00f3n sobre Estratigraf\u00eda do Devoniano en 1981. O seu nome procede do da vila belga de Frasnes-lez-Couvin."}
{"id": "603354", "revid": "27155", "url": "https://gl.wikipedia.org/wiki?curid=603354", "title": "Famenniano", "text": ""}
{"id": "603355", "revid": "27155", "url": "https://gl.wikipedia.org/wiki?curid=603355", "title": "Extinci\u00f3n masiva do Dev\u00f3nico", "text": ""}
{"id": "603356", "revid": "27155", "url": "https://gl.wikipedia.org/wiki?curid=603356", "title": "Oroxenia Varisca", "text": ""}
{"id": "603358", "revid": "27155", "url": "https://gl.wikipedia.org/wiki?curid=603358", "title": "Rift de Pripyat-Dni\u00e9per-Donets", "text": "O rift de Pripyat-Dni\u00e9per-Donets ou rift de Dni\u00e9per-Donets (tam\u00e9n denominado \"paleorrift\" e \"aulac\u00f3xeno\") \u00e9 un rift que discorre de leste a oeste no cart\u00f3n s\u00e1rmata que se desenvolveu e estivo m\u00e1is activo no Paleozoico. O rift est\u00e9ndese desde a depresi\u00f3n do Caspio en Rusia ao norte de Ucra\u00edna pasando pola rexi\u00f3n do Donb\u00e1s. O rift separa o macizo de Voronezh no norte do escudo ucra\u00edno no sur.\nO paleorrift de Dni\u00e9pr-Donets foi un lugar de actividade magm\u00e1tica no Devoniano que empezou ao final do Frasniano e culminou no Famenniano causada por unha pluma do manto. A tect\u00f3nica extensional foi tam\u00e9n moi activa durante o Famenniano.\nSuxeriuse que o paleorrift de Dni\u00e9per-Donets est\u00e1 relacionado coa provincia alcalina de Kola contempor\u00e1nea."}
{"id": "603359", "revid": "27155", "url": "https://gl.wikipedia.org/wiki?curid=603359", "title": "Rift de Dni\u00e9per-Donets", "text": ""}
{"id": "603360", "revid": "4817", "url": "https://gl.wikipedia.org/wiki?curid=603360", "title": "PCSat 1", "text": "PCSat 1, acr\u00f3nimo de Prototype Communications satellite e co\u00f1ecido tam\u00e9n como Navy-OSCAR 44, foi un sat\u00e9lite artificial da Academia Naval dos Estados Unidos lanzado o 30 de setembro de 2001 mediante un foguete Athena 1 desde o Complexo do Espazoporto do Pac\u00edfico - Alasca.\nCaracter\u00edsticas.\nPCSat 1 foi un pequeno sat\u00e9lite dese\u00f1ado e constru\u00eddo por estudantes e t\u00e9cnicos da Academia Naval dos Estados Unidos con fondos da Academia Naval e dunha bolsa de Boeing. A s\u00faa finalidade foi proporcionar experiencia na construci\u00f3n de sat\u00e9lites aos estudantes e servir de sat\u00e9lite de comunicaci\u00f3ns no rango de sat\u00e9lites afeccionados e para dar servizo ao Sistema Autom\u00e1tico de Informe de Posici\u00f3n (APRS)."}
{"id": "603361", "revid": "4817", "url": "https://gl.wikipedia.org/wiki?curid=603361", "title": "Prototype Communications satellite", "text": ""}
{"id": "603362", "revid": "4817", "url": "https://gl.wikipedia.org/wiki?curid=603362", "title": "Navy-OSCAR 44", "text": ""}
{"id": "603363", "revid": "31997", "url": "https://gl.wikipedia.org/wiki?curid=603363", "title": "Tribunal Supremo de Wisconsin", "text": "O Tribunal Supremo de Wisconsin (en ingl\u00e9s, \"Wisconsin Supreme Court\") \u00e9 a m\u00e1is alta instancia xudicial do estado de Wisconsin, nos Estados Unidos. A s\u00faa sede est\u00e1 en Madison, a capital estatal e est\u00e1 integrado por sete maxistrados cuxas sentenzas s\u00f3 poden ser apeladas ante o Tribunal Supremo dos Estados Unidos. \nCompetencias.\nSegundo o artigo s\u00e9timo da Constituci\u00f3n estatal, o Tribunal Supremo \u00e9 o m\u00e1ximo \u00f3rgano xurisdicional de Wisconsin correspond\u00e9ndolle, polo tanto, resolver as apelaci\u00f3ns dos casos dos xulgados. Ademais, administra o sistema xudicial de Wisconsin encarg\u00e1ndose de elaborar o orzamento, planificar as necesidades futuras e xestionar os xurados. \nMembros.\nO Tribunal Supremo est\u00e1 composto por sete maxistrados que te\u00f1en mandatos de dez anos. Estes xu\u00edces son escollidos por sufraxio entre candidatos independentes en elecci\u00f3ns anuais. Os membros do plenario escollen entre eles a un presidente (\"chief justice\") para un exercicio bianual. "}
{"id": "603364", "revid": "1131", "url": "https://gl.wikipedia.org/wiki?curid=603364", "title": "ICADE", "text": ""}
{"id": "603366", "revid": "1131", "url": "https://gl.wikipedia.org/wiki?curid=603366", "title": "CUNY", "text": ""}
{"id": "603368", "revid": "89787", "url": "https://gl.wikipedia.org/wiki?curid=603368", "title": "Satyrium spini", "text": "Satyrium spini \u00e9 unha especie de insecto lepid\u00f3ptero, pequena bolboreta pertencente \u00e1 familia Lycaenidae.\nFoi descrita por Denis &amp; Schifferm\u00fcller en 1775.\nDistribuci\u00f3n.\nPode atoparse en toda a pen\u00ednsula ib\u00e9rica e no centro de Europa, at\u00e9 Asia, exclu\u00eddos cara ao norte os pa\u00edses b\u00e1lticos.\nPer\u00edodo de voo.\nUnivoltino, desde fin de maio a fin de xullo segundo latitude.\nH\u00e1bitat.\nMaleza seca, zonas herbosas arbustivas, prados de monta\u00f1a, claros de bosque.\nPlantas nutricias.\nComo plantas nutricias c\u00edtanse \"Rhamnus lycioides\", \"Rhamnus cathartica\", \"Prunus spinosa\", \"Rhamnus saxatilis\", \"Arctium\", \"Crataegus monogyna\" e \"Frangula alnus\", entre outras."}
{"id": "603369", "revid": "1131", "url": "https://gl.wikipedia.org/wiki?curid=603369", "title": "MSKCC", "text": ""}
{"id": "603371", "revid": "1131", "url": "https://gl.wikipedia.org/wiki?curid=603371", "title": "ENIAC", "text": ""}
{"id": "603372", "revid": "23204", "url": "https://gl.wikipedia.org/wiki?curid=603372", "title": "Tomares ballus", "text": "A Tomares ballus \u00e9 unha bolboreta da familia dos lic\u00e9nidos. Distrib\u00faese por zonas c\u00e1lidas do Mediterr\u00e1neo, inclu\u00edndo Marrocos, Alxeria, Tunes, Libia, Exipto, Portugal, Espa\u00f1a e sur de Francia. Tr\u00e1tase dunha especie sen ningunha protecci\u00f3n, escasa ou com\u00fan nalgunhas \u00e1reas concretas.\nDistribuci\u00f3n.\nNa zona africana, as poboaci\u00f3ns de Marrocos sit\u00faanse no Anti-Atlas, en Alxeria at\u00f3pase en El-Kantara e en Tunes en Hammamet, entre o nivel do mar e os 1700 metros. En Europa as poboaci\u00f3ns son moi dispersas e s\u00f3 se pode atopar ao sur da cordilleira cant\u00e1brica, no centro, sur e leste da pen\u00ednsula ib\u00e9rica (esquivando o clima atl\u00e1ntico) e a costa mediterr\u00e1nea francesa, entre os 300 e os 1300 metros de altitude. Ausente nas Illas Baleares e Andorra. Parece que pode haber fortes oscilaci\u00f3ns no n\u00famero de exemplares dunha poboaci\u00f3n dunha tempada a outra, as causas das cales son desco\u00f1ecidas. \nMorfolog\u00eda.\nImago.\nEnvergadura alar de entre 22 e 30 mm. Hai variaci\u00f3ns na coloraci\u00f3n en funci\u00f3n do sexo. Anverso marr\u00f3n escuro nos machos; en cambio, nas femias predomina o laranxa nas as anteriores, onde o marr\u00f3n queda reducido do extremo alar at\u00e9 a submarxe, e \u00e9 abundante nas posteriores, nas cales esta cor vai do extremo at\u00e9 a zona postdiscal. Reverso, moi similar entre sexos, laranxa e marr\u00f3n (rodeando as \u00e1s, \u00e1s marxes, submarxes e \u00e1pice) con puntos negros nas \u00e1s anteriores e verde con puntos e marxes e submarxes marr\u00f3ns nas posteriores; f\u00edmbries brancas. A diferenza doutras especies da familia non te\u00f1en ningunha tonalidade azul. Ademais, o seu verde \u00e9 moi caracter\u00edstico, a pesar de que en toda a familia tam\u00e9n est\u00e1 presente a \"Callophrys rubi\" e \"Callophrys avis\".\nEiruga.\nAt\u00e9 os 12 mm de lonxitude. Robusta e con pilosidade curta, ten a t\u00edpica forma larvaria da familia. Cando nacen, son rosadas e te\u00f1en un pequeno \"escudo\" negro no primeiro segmento. Polim\u00f3rfica, no \u00faltimo estadio normalmente \u00e9 laranxa ou vermella con pequenas manchas amarelas que se distrib\u00faen en d\u00faas franxas dorsais e d\u00faas laterais. Cando se dispo\u00f1en a pupar, a s\u00faa cor cambia cara a tonalidades amareladas.\nPupa.\nCaracter\u00edzase pola s\u00faa forma achaparrada, e pola coloraci\u00f3n marr\u00f3n avermellada.\nOvo.\nDun di\u00e1metro aproximado de 0,5 mm. Son azul verdosos esf\u00e9ricos, con estr\u00edas visibles con lupa. V\u00f3lvense gris escuro, de coloraci\u00f3n parecida ao grafito, cando se aproxima a eclosi\u00f3n da eiruga.\nH\u00e1bitat.\nPrefire vivir en zonas abertas, prados secos de herba baixa, tam\u00e9n un pouco nitrificadas. As eirugas alim\u00e9ntanse, en xeral, de froitos de \"Medicago\", \"Astragalus\", \"Lotos\", \"Anthyllis\", \"Dorycnium\" e \"Trifolium\". Por rexi\u00f3ns, ao sur de Portugal de \"Dorycnium hirsutum\"; ao sur de Espa\u00f1a de \"Medicago littoralis\", \"Medicago truncatula\", \"Medicago minima\", \"Medicago polymorpha\", \"Astragalus lusitanicus\", \"Trfifolium cherleri\" e \"Ornithopus compresus\"; ao sur de Francia de \"Medicago lupulina\" e ao norte de \u00c1frica de \"Medicago turbinata\", \"Loto hispidus\" e \"Anthyllis tetraphylla\".\nPer\u00edodo de voo.\nS\u00f3 unha xeraci\u00f3n ao ano. En rexi\u00f3ns m\u00e1is c\u00e1lidas os primeiros individuos obs\u00e9rvanse a partir de febreiro (\u00e1s veces de xaneiro) at\u00e9 maio. Hiberna como pupa, crese, no interior dos ni\u00f1os de formigas, posto que criadas en catividade \u00e1 hora de pupar m\u00f3stranse inquietas e acaban morrendo. Agora ben, outros afirman que o fai protexida baixo as pedras. Pode permanecer neste estado m\u00e1is dunha tempada.\nEcolox\u00eda.\nA femia pon os ovos de maneira individual e en diferentes plantas, sobre as s\u00faas flores ou preto destas. A incubaci\u00f3n dura uns 10 d\u00edas. Dependendo da planta nutricia, p\u00f3dese desenvolver m\u00e1is dunha oruga nunha mesma vaina.\nAo longo da s\u00faa fase larvaria muda catro veces, o que equivale a un total de cinco estadios larvarios. Permanece en estadio de pupa durante un m\u00ednimo de nove meses. Cr\u00edase que ti\u00f1an costumes can\u00edbales, a pesar de que actualmente dub\u00eddase deste feito.\nComo a maior\u00eda de lic\u00e9nidos, as eirugas son mirmec\u00f3filias: as\u00f3cianse con formigas como \"Plagiolepis pygmaea\", \"Tapinoma nigerrimum\", \"Crematogaster auberti\" e \"Crematogaster sordidula\", a\u00ednda que se especula que a s\u00faa relaci\u00f3n pode ser facultativa (opcional).\nSon atacadas por parasitoides, himen\u00f3pteros brac\u00f3nidos, do x\u00e9nero Cotesia, especialmente \"Cotesia astrarches\" e \"Cotesia\" \"inducta\". Estes matan a eirgua nun per\u00edodo de entre 4 e 7 d\u00edas (tempo no cal perde case o 50% do seu peso). A pesar de vivir dentro das vainas, exponse ao perigo de ser parasitada cando se desprazan dunha vaina at\u00e9 outra.\nNalg\u00fans ecosistemas entra en forte competencia polo alimento con outras especies de lic\u00e9nidos tales como \"Lampides boeticus\" e \"Leptotes pirithous\", froitos das plantas das cales tam\u00e9n se alimenta \"Tomares ballus\".\nUn tema de certa controversia \u00e9 a pupaci\u00f3n. En catividade as eirugas que se achegan \u00e1 nova fase do ciclo vital dan voltas durante uns 2 d\u00edas, chegando a perder at\u00e9 o 30% do seu peso. \u00c1 parte da hip\u00f3tese da pupaci\u00f3n nos ni\u00f1os de formigas, crese que isto poder\u00eda ser unha t\u00e1ctica de dispersi\u00f3n para evitar problem\u00e1ticas, por exemplo, cos incendios.\nPola ma\u00f1\u00e1, despois de noites fr\u00edas e xeadas, observ\u00e1ronse adultos pousando lateralmente coas \u00e1s pechadas sobre as rochas que se empezan a quentar; orientan as \u00e1s de forma que queden perpendiculares aos raios solares e vanas axustando dependente da situaci\u00f3n do sol. Os machos son territoriais e defenden constantemente o seu territorio buscando femias ata que se paran nos seus lugares habituais, desde onde observan o territorio, mentres que as femias voan m\u00e1is pausadamente buscando alimento."}
{"id": "603373", "revid": "23204", "url": "https://gl.wikipedia.org/wiki?curid=603373", "title": "Laeosopis roboris", "text": "Laeosopis roboris \u00e9 un insecto Lepid\u00f3ptero da familia Lycaenidae, a \u00fanica especie do x\u00e9nero Laeosopis.\nHist\u00f3rico e denominaci\u00f3n.\n\"Laeosopis roboris\" foi descuberta e descrita por Esper en 1793.\nDescrici\u00f3n.\n\u00c9 unha bolboreta pequena que na s\u00faa parte superior \u00e9 de cor gris escura con reflexos violetas e bordo de \u00e1 escurecido, cuxas \u00e1s posteriores est\u00e1n festonadas.\nO dorso \u00e9 de cor ocre con li\u00f1as submarxinais discretas de cor laranxa, bordo rematado con fimbrias brancas.\nBiolox\u00eda.\nHabita na follaxe dos fresnos, pola ma\u00f1\u00e1 cedo descende a alimentarse de plantas umbel\u00edferas, v.g. \"Foeniculum vulgare\".\nPer\u00edodo de voo e hibernaci\u00f3n.\nUnivoltina, voa nunha xeraci\u00f3n, desde finais de maio at\u00e9 finais de xullo segundo a localidade e a altitude, de 100 a 1600 metros.\nPasa o inverno en forma de ovos sobre xemas de fresno.\nPlantas h\u00f3spede.\nAs s\u00faas plantas h\u00f3spedes son fresnos, \"Fraxinus excelsior\", \"Fraxinus angustifolia\".\nEcolox\u00eda e distribuci\u00f3n.\nA s\u00faa \u00e1rea de distribuci\u00f3n lim\u00edtase ao suroeste de Europa, Portugal, Espa\u00f1a, Francia.\nH\u00e1bitat.\n\u00c9 un lepid\u00f3ptero dos bosques, sebes e pequenos bosques de fresnos."}
{"id": "603374", "revid": "1131", "url": "https://gl.wikipedia.org/wiki?curid=603374", "title": "OUAS", "text": ""}
{"id": "603375", "revid": "23204", "url": "https://gl.wikipedia.org/wiki?curid=603375", "title": "Buu Nygren", "text": "Buu Nygren, nado o 25 de decembro de 1986, \u00e9 o 10\u00ba Presidente da Naci\u00f3n Navajo. Nygren-Montoya recibiu 34\u00a0890 votos, derrotando a Jonathan Nez, que recibiu 31\u00a0339 votos nas elecci\u00f3ns de 2022. Xurou o seu cargo o 10 de xaneiro\u00a0de 2023.\nTraxectoria.\nNygren naceu o 25 de decembro de 1986 en Blanding, Utah. A s\u00faa nai \u00e9 navajo, e o seu \u00e9 de ascendencia vietnamita. Nygren pertence ao clan T\u00e1chii\u02bcnii. Por\u00e9n, non ten clan paterno xa que o seu pai non era navajo. Polo tanto, dise que \"naceu dos vietnamitas\" cando se nomean os seus clans. Asistiu ao Instituto Red Mesa. Nygren foi o compa\u00f1eiro na f\u00f3rmula presidencial de Joe Shirley Jr. nas elecci\u00f3ns de 2018 \u00e1 Presidencia da Naci\u00f3n Navajo. Con 35 anos de idade, Nygren converteuse na persoa m\u00e1is nova en ser elixida como Presidente da Naci\u00f3n Navajo.\nNygren traballou na xesti\u00f3n da construci\u00f3n. Casou coa exrepresentante do estado de Arizona Jasmine Blackwater-Nygren."}
