{"id": "487373", "revid": "98629", "url": "https://gl.wikipedia.org/wiki?curid=487373", "title": "Mudbound (filme)", "text": "Mudbound \u00e9 un filme estadounidense de 2017 dirixido por Dee Rees e escrito por Rees e Virgil Williams. Bas\u00e9ase na novela hom\u00f3nima escrita por Hillary Jordan. Est\u00e1 protagonizado por Carey Mulligan, Garrett Hedlund, Jason Clarke, Jason Mitchell, Jonathan Banks e Mary J. Blige. O filme conta a historia de dous veter\u00e1ns da segunda guerra mundial, un branco e outro negro, que regresan \u00e1 unha zona rural de Mississippi tratando de afrontar o racismo e o trastorno por estr\u00e9s postraum\u00e1tico respectivamente. O filme estreouse no Festival de Cinema de Sundance o 21 de xaneiro de 2017, e foi distribu\u00edda por Netflix, cunha estrea limitada nas salas de cinema o 17 de novembro de 2017.\nA cr\u00edtica eloxiou o gui\u00f3n, a direcci\u00f3n e as interpretaci\u00f3ns (especialmente as de Mitchell e Blige) e na 75\u00aa edici\u00f3n dos Globos de Ouro recibiu nomeamentos nas categor\u00edas de mellor actriz secundaria (Blige) e mellor canci\u00f3n orixinal (\"Mighty River\"). Na 90\u00aa edici\u00f3n dos \u00d3scar, o filme conseguiu catro nomeamentos: mellor actriz secundaria e mellor canci\u00f3n orixinal para Blige, mellor gui\u00f3n adaptado e mellor fotograf\u00eda, a \u00faltima das cales converteu a Rachel Morrison na primeira muller nomeada nesta categor\u00eda. Blige converteuse na primeira persoa nomeada por actuar e cantar nun mesmo ano."}
{"id": "487374", "revid": "56817", "url": "https://gl.wikipedia.org/wiki?curid=487374", "title": "Condado de Eu", "text": "O condado de Eu era unha xurisdici\u00f3n feudal do Ducado de Normand\u00eda establecida polo duque Ricardo I de Normand\u00eda, \u00e1 s\u00faa morte, para o seu fillo bastardo Godofedo, conde de Brionne. A zona naceu para protexer o flanco nord\u00e9s do ducado. Permaneceu ata a revoluci\u00f3n e logo mant\u00edvose o t\u00edtulo.\nLista de condes.\nCasa de Brienne.\nConfiscado pola coroa por traiz\u00f3n 1350.\nCasa de Borgo\u00f1a-Nevers.\n\u00c1 coroa 1477-1491.\nCasa de Borb\u00f3n.\n\u00c1 coroa 1830-1842,\nCasa de Orle\u00e1ns.\nDespois port\u00e1rono Gast\u00f3n de Orle\u00e1ns, neto de Lu\u00eds Filipe, desde o seu nacemento en 1842 ata a s\u00faa morte en 1922, e desde 1974 Folque de Orle\u00e1ns, duque de Aumale, neto do conde de Par\u00eds."}
{"id": "487379", "revid": "89787", "url": "https://gl.wikipedia.org/wiki?curid=487379", "title": "Roundhay Garden Scene", "text": "Roundhay Garden Scene \u00e9 unha curtametraxe muda de 1888 gravada polo inventor franc\u00e9s Louis Le Prince. Rodado en Oakwood Grange en Roundhay, Leeds, no norte de Inglaterra, crese que esta escena \u00e9 o filme m\u00e1is antigo que existe dos que sobreviviron at\u00e9 o presente.\nSegundo o fillo de Le Prince, Adolphe, o filme foi rodado en Oakwood Grange, o fogar de Joseph e Sarah Whitley, en Roundhay, Leeds, West Riding of Yorkshire, o 14 de outubro de 1888.\nA escena amosa \u00f3 fillo de Louis, Adolphe Le Prince, a s\u00faa sogra Sarah Whitley (nada como Robinson e 1816 e finada o 24 de outubro de 1888), o seu sogro Joseph Whitley (nado en 1817 e finado o 12 de xaneiro de 1891) e Annie Hartley no xard\u00edn de Oakwood Grange paseando tranquilamente. Sarah \u00e9 vista cami\u00f1ando, ou bailando, cara a atr\u00e1s cando ela pega a volta, e as colas do abrigo de Joseph vense voando mentres el tam\u00e9n d\u00e1 a volta. Joseph e Sarah Whitley eran os pais da muller de Le Prince, Elizabeth. Crese que Annie Hartley era unha amiga de Le Prince e da s\u00faa muller. Sarah Whitley morreu dez d\u00edas despois de que a escena fose rodada."}
{"id": "487383", "revid": "89787", "url": "https://gl.wikipedia.org/wiki?curid=487383", "title": "Cinematograf\u00eda dixital", "text": "A cinematograf\u00eda dixital \u00e9 o proceso de captura (gravaci\u00f3n) dos filmes como imaxes de v\u00eddeo dixitais no canto de cadros de filmes anal\u00f3xicos. A captura dixital pode ocorrer en cintas de v\u00eddeo, discos r\u00edxidos, memoria flash ou outros medios de comunicaci\u00f3n que poden gravar datos dixitais a trav\u00e9s da utilizaci\u00f3n dunha c\u00e1mara de v\u00eddeo dixital. Como a tecnolox\u00eda dixital ten mellorado nos \u00faltimos anos, esta pr\u00e1ctica volveuse dominante. Dende mediados dos anos de 2010, a maior parte dos filmes en todo o mundo son rodados e distribu\u00eddos dixitalmente, malia o feito de que isto levou a unha reduci\u00f3n significativa na resoluci\u00f3n aproximada, e, polo tanto, na calidade da imaxe.\nMoitos provedores lanzaron os seus produtos \u00f3 mercado, inclu\u00edndo os provedores tradicionais de c\u00e1maras de filmes como Arri Alexa e Panavision, as\u00ed como RED, Blackmagic, Silicon Imaging, Vision Research e as empresas que tradicionalmente son focadas en equipamentos de consumo e de transmisi\u00f3n de v\u00eddeo, como Sony, GoPro e Panasonic.\nA desvantaxe m\u00e1is not\u00e1bel dos datos visuais \u00f3 seren gravados e almacenados como datos binarios (isto \u00e9 dixitalmente), \u00e9 a reduci\u00f3n da calidade da imaxe polo feito de que os l\u00edmites de resoluci\u00f3n da maior\u00eda, se non todas as c\u00e1maras de imaxe v\u00eddeo dixital, raramente excedem m\u00e1is do que 16 megapixels (16.000.000 px); mentres que as c\u00e9lulas de filmes con formato medio son quen de atinxir o equivalente a 400 megapixels (400.000.000 px) e al\u00e9n. A principal motivaci\u00f3n por tras da cinematografia dixital \u00e9 a facilidade de uso e almacenamento compacto. Moitos dos que interesados \u200b\u200ben replicar os certos detalles e texturas da realidade prefiren usar os formatos de imaxe anal\u00f3xica para alcanzar os resultados desexados."}
{"id": "487384", "revid": "23204", "url": "https://gl.wikipedia.org/wiki?curid=487384", "title": "Filmes de Bolivia propostos \u00f3 \u00d3scar \u00f3 mellor filme internacional", "text": "Bolivia presentou filmes para o \u00d3scar \u00f3 mellor filme internacional dende o ano 1995. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, catorce filmes bolivianos foron presentados para competir polo \u00d3scar \u00f3 mellor filme internacional mais ning\u00fan deles foi finalmente nomeado. Tres dos filmes foron dirixidos por Juan Carlos Valdivia. As propostas de Bolivia son designadas pola Asociaci\u00f3n de Cineastas Bolivianos (Asocine).\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Bolivia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487385", "revid": "23204", "url": "https://gl.wikipedia.org/wiki?curid=487385", "title": "Filmes do Reino Unido propostos \u00f3 \u00d3scar \u00f3 mellor filme internacional", "text": "O Reino Unido presentou filmes para o \u00d3scar \u00f3 mellor filme internacional de xeito irregular dende o ano 1991. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos. O Reino Unido ten unha das industria cinematogr\u00e1ficas m\u00e1is visibles e os seus filmes, actores, actrices e equipo te\u00f1en un lugar destacado entre os nomeados \u00f3s \u00d3scar dende a d\u00e9cada de 1930. Por\u00e9n, a gran maior\u00eda dos filmes brit\u00e1nicos non son elixibles nesta categor\u00eda por estar producidos en ingl\u00e9s.\nAt\u00e9 o ano 2022, o Reino Unido presentou dezanove filmes para a consideraci\u00f3n da Academia dos \u00d3scar, chegando a ser nomeados dous deles. Moitos dos filmes foron rodados por directores de Gales, e foron parcial ou completamente rodados en lingua galesa.\nOs candidatos brit\u00e1nicos son escollidos pola British Academy of Film and Television Arts (BAFTA).\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Reino Unido para a s\u00faa valoraci\u00f3n pola Academia co respectivo ano e cerimonia de entrega."}
{"id": "487386", "revid": "23204", "url": "https://gl.wikipedia.org/wiki?curid=487386", "title": "Sex, Explained", "text": "Sex, Explained \u00e9 unha serie documental estadounidense producida por Vox. A serie, xunto con \"The Mind, Explained\" e \"Coronavirus, Explained\" \u00e9 un spin-off da serie de televisi\u00f3n \"Explained\". Os episodios da serie exploran temas arredor do eixo central do sexo, buscando explicar matices e tendencias. A serie est\u00e1 narrada por Janelle Mon\u00e1e e estreouse a trav\u00e9s de Netflix o 2 de xaneiro de 2020."}
{"id": "487388", "revid": "23204", "url": "https://gl.wikipedia.org/wiki?curid=487388", "title": "Filmes de Uzbekist\u00e1n propostos \u00f3 \u00d3scar \u00f3 mellor filme internacional", "text": "Uzbekist\u00e1n presentou un filme para o \u00d3scar \u00f3 mellor filme internacional por primeira vez no ano 2019. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Uzbekist\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "487389", "revid": "23204", "url": "https://gl.wikipedia.org/wiki?curid=487389", "title": "Filmes de Taxiquist\u00e1n propostos \u00f3 \u00d3scar \u00f3 mellor filme internacional", "text": "Taxiquist\u00e1n presentou filmes para o \u00d3scar \u00f3 mellor filme internacional por primeira vez no ano 1999. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2020, Taxiquist\u00e1n presentou dous filmes na categor\u00eda mais finalmente ning\u00fan deles foi nomeado.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Taxiquist\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "487390", "revid": "23204", "url": "https://gl.wikipedia.org/wiki?curid=487390", "title": "Filmes de Laos propostos \u00f3 \u00d3scar \u00f3 mellor filme internacional", "text": "Laos presentou un filme para o \u00d3scar \u00f3 mellor filme internacional por primeira vez no ano 2017. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Laos para a s\u00faa valoraci\u00f3n pola Academia co respectivo ano e cerimonia de entrega."}
{"id": "487394", "revid": "103114", "url": "https://gl.wikipedia.org/wiki?curid=487394", "title": "Filmes de Bosnia e Hercegovina propostos \u00f3 \u00d3scar \u00f3 mellor filme internacional", "text": "Bosnia e Hercegovina presentou filmes para o \u00d3scar \u00f3 mellor filme internacional por primeira vez no ano 1994. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Bosnia e Hercegovina presentou vinte e dous filmes para a s\u00faa consideraci\u00f3n por parte da Academia dos \u00d3scar. S\u00f3 un deles, \"Ni\u010dija zemlja\" de Danis Tanovi\u0107 (2001), foi nomeado para o premio e finalmente conseguiu o galard\u00f3n na 74\u00aa edici\u00f3n dos premios. Outros tres filmes de Tanovi\u0107 foron presentados como candidatos de Bosnia e Hercegovina. Moitos actores e directores bosn\u00edacos traballaron en filme presentados por Iugoslavia antes da disoluci\u00f3n do pa\u00eds no ano 1991.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Bosnia e Hercegovina para a s\u00faa valoraci\u00f3n pola Academia co respectivo ano e cerimonia de entrega."}
{"id": "487395", "revid": "23204", "url": "https://gl.wikipedia.org/wiki?curid=487395", "title": "Filmes de N\u00edxer propostos \u00f3 \u00d3scar \u00f3 mellor filme internacional", "text": "N\u00edxer presentou un filme para o \u00d3scar \u00f3 mellor filme internacional por vez primeira no ano 2018. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou N\u00edxer para a s\u00faa valoraci\u00f3n pola Academia co respectivo ano e cerimonia de entrega."}
{"id": "487396", "revid": "23204", "url": "https://gl.wikipedia.org/wiki?curid=487396", "title": "Filmes de Nixeria propostos \u00f3 \u00d3scar \u00f3 mellor filme internacional", "text": "Nixeria presentou un filme para o \u00d3scar \u00f3 mellor filme internacional por primeira vez no ano 2019. Por\u00e9n, o 4 de novembro de 2019, a Academia descualificou a proposta de Nixeria por estar a maior\u00eda do di\u00e1logo en ingl\u00e9s, a\u00ednda que o ano seguinte o comit\u00e9 nixeriano anunciou que a Academia permitir\u00eda escoller filmes que estivesen falados en pidgin.\nO premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Nixeria para a s\u00faa valoraci\u00f3n pola Academia co respectivo ano e cerimonia de entrega."}
{"id": "487397", "revid": "785", "url": "https://gl.wikipedia.org/wiki?curid=487397", "title": "Instituto &quot;Jos\u00e9 Cornide&quot; de Estudos Coru\u00f1eses", "text": ""}
{"id": "487398", "revid": "785", "url": "https://gl.wikipedia.org/wiki?curid=487398", "title": "Instituto de Estudios Coru\u00f1eses Jos\u00e9 Cornide", "text": ""}
{"id": "487399", "revid": "785", "url": "https://gl.wikipedia.org/wiki?curid=487399", "title": "Instituto &quot;Jos\u00e9 Cornide&quot; de Estudios Coru\u00f1eses", "text": ""}
{"id": "487400", "revid": "23204", "url": "https://gl.wikipedia.org/wiki?curid=487400", "title": "Filmes do Iemen propostos \u00f3 \u00d3scar \u00f3 mellor filme internacional", "text": "O Iemen presentou filmes para o \u00d3scar \u00f3 mellor filme internacional por primeira vez no ano 2016. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Iemen para a s\u00faa valoraci\u00f3n pola Academia co respectivo ano e cerimonia de entrega."}
{"id": "487404", "revid": "89787", "url": "https://gl.wikipedia.org/wiki?curid=487404", "title": "Carrusel (novela)", "text": "Carrusel \u00e9 unha novela en lingua galega escrita por Berta D\u00e1vila e publicada por Editorial Galaxia en 2019. Nese mesmo ano ga\u00f1ou o XXXI Premio Garc\u00eda Barros de novela, outorgado polo concello da Estrada. A revista dixital Fervenzas literarias, especializada en literatura galega, nomeouna a mellor novela galega do ano 2019. \nNarraci\u00f3n.\nA novela est\u00e1 escrita en primeira persoa. Destaca polo lirismo da s\u00faa linguaxe, a honestidade e sinxeleza con que trata aspectos como a enfermidade mental, as reflexi\u00f3ns metanarrativas ou o uso de met\u00e1foras matem\u00e1ticas. Destaca tam\u00e9n pola penetraci\u00f3n psicol\u00f3xica coa que a protagonista describe a s\u00faa personalidade e a dos seus familiares, en especial do t\u00edo Carlos, que ten a mesma doenza mental que a protagonista. \nComo xa sucedera en \"O derradeiro libro de Emma Olsen\", a anterior novela da autora, son numerosas as referencias \u00e1 m\u00fasica pop. De feito, unha das primeiras fontes de inspiraci\u00f3n para a novela foi a canci\u00f3n \"The Circle Game\", de Joni Mitchell. \nTraduci\u00f3ns.\nA novela publicouse tam\u00e9n en castel\u00e1n, na editorial Barrett, en versi\u00f3n da propia autora. \nV\u00e9xase tam\u00e9n.\nLigaz\u00f3ns externas.\n "}
{"id": "487405", "revid": "88215", "url": "https://gl.wikipedia.org/wiki?curid=487405", "title": "Carreira de monta\u00f1a (motor)", "text": "A carreira de monta\u00f1a \u00e9 unha disciplina de automobilismo e motociclismo que se disputa sobre percorridos curtos de portos de monta\u00f1a con pendentes elevadas. Cando a chegada est\u00e1 a unha altitude maior que a sa\u00edda f\u00e1lase dunha subida ou ascenso de monta\u00f1a, mentres que cando a meta est\u00e1 por debaixo do inicio dise que a carreira \u00e9 un descenso ou baixada de monta\u00f1a . \nDo mesmo xeito que nos rallys, as carreiras te\u00f1en un formato contra o reloxo. Os pilotos saen separados entre si varios segundos, de xeito que o piloto se enfronta ao reloxo e non precisa adiantar rivais. Os percorridos, de entre 1 e 10 km de lonxitude, perc\u00f3rrense entre unha e catro veces segundo a normativa da carreira. \nA Federaci\u00f3n Internacional do Autom\u00f3bil organiza o Campionato Europeo de Monta\u00f1a e en varios pa\u00edses europeos hai torneos nacionais e rexionais, en particular os alpinos. Algunhas carreiras de monta\u00f1a formaron parte do Campionato Mundial de Resistencia. En Europa, este tipo de carreiras real\u00edzanse en superficies asfaltadas, mentres que nos Estados Unidos tam\u00e9n se usan estradas de grava, como o Pikes Peak. \nA Real Federaci\u00f3n Espa\u00f1ola de Automobilismo organiza o Campionato de Espa\u00f1a de Monta\u00f1a, contando algunhas das s\u00faas citas tam\u00e9n para campionatos internacionais. Pola s\u00faa banda, a Federaci\u00f3n Galega de Automobilismo organiza o Campionato de Galicia de Monta\u00f1a. "}
{"id": "487407", "revid": "88215", "url": "https://gl.wikipedia.org/wiki?curid=487407", "title": "Rally de San Froil\u00e1n", "text": ""}
{"id": "487440", "revid": "5863", "url": "https://gl.wikipedia.org/wiki?curid=487440", "title": "Premio de relato Vigo Hist\u00f3rico", "text": ""}
{"id": "487441", "revid": "5863", "url": "https://gl.wikipedia.org/wiki?curid=487441", "title": "Ed. Elvira", "text": ""}
{"id": "487442", "revid": "127505", "url": "https://gl.wikipedia.org/wiki?curid=487442", "title": "Jos\u00e9 Pose Miguens", "text": "Jos\u00e9 Pose Miguens, nado en Padr\u00f3n e finado en Santiago de Compostela o 12 de setembro de 1936, foi un carpinteiro e sindicalista galego.\nTraxectoria.\nMembro do Sindicato de Oficios Varios de Padr\u00f3n (CNT). Co golpe de Estado do 18 de xullo de 1936 foi detido. Xulgado en Compostela por rebeli\u00f3n o 7 de setembro con Faustino Liste Forj\u00e1n, Jos\u00e9 Tour\u00eds Castro, Seraf\u00edn Mari\u00f1o Santos, Daniel Caama\u00f1o Eiras e Luis Garc\u00eda Abella, acusados de ser os autores do asalto ao tren en Osebe nas datas do golpe de Estado, foi condenado a pena de morte e executado en Compostela con Faustino Liste, Jos\u00e9 Tour\u00eds e Seraf\u00edn Mari\u00f1o o 12 de setembro de 1936."}
{"id": "487444", "revid": "98629", "url": "https://gl.wikipedia.org/wiki?curid=487444", "title": "Wattpad", "text": "Wattpad \u00e9 unha plataforma para lectores e escritores que pode ser empregada por medio dun sitio web, un ordenador ou dende unha aplicaci\u00f3n para m\u00f3biles que se pode atopar en Play Store. Os usuarios desta plataforma poden ler e publicar artigos, relatos, poemas, contos, blogs, fanfictions (ou fanfics), historias de ciencia ficci\u00f3n, romance, suspense etc., xa sexa en li\u00f1a ou a trav\u00e9s da aplicaci\u00f3n de Wattpad (para iOs e Android). O contido incl\u00fae obras tanto de autores desco\u00f1ecidos coma co\u00f1ecidos. Os usuarios poden comentar e votar polas historias ou unirse a grupos asociados co sitio web. \u00d3 redor do 50% da demanda desta rede social procede dos Estados Unidos de Am\u00e9rica, e en menor medida do Reino Unido, o Canad\u00e1, Colombia, Venezuela, a Arxentina, Espa\u00f1a, Australia, Chile, Ecuador, o Per\u00fa, M\u00e9xico, a Rep\u00fablica Dominicana, Bolivia e o Uruguai.\u200b"}
{"id": "487448", "revid": "62248", "url": "https://gl.wikipedia.org/wiki?curid=487448", "title": "Marta Macho Stadler", "text": "Marta Macho Stadler, nada en Bilbao, 9 de setembro de 1962, \u00e9 unha matem\u00e1tica e divulgadora cient\u00edfica espa\u00f1ola. \u00c9 profesora de Xeometr\u00eda e Topolox\u00eda na Universidade do Pa\u00eds Vasco e especialista en Teor\u00eda Xeom\u00e9trica de Foliaci\u00f3ns e Xeometr\u00eda non conmutativa. \u00c9 tam\u00e9n editora do espazo dixital \"Mujeres con Ciencia\" da C\u00e1tedra de Cultura Cient\u00edfica polo que recibiu varios premios, entre eles o Premio Emakunde de Igualdade 2016.\nTraxectoria.\nLicenciouse en Matem\u00e1ticas pola Universidade do Pa\u00eds Vasco en 1985 e foi contratada como profesora colaboradora no Departamento de Matem\u00e1ticas desa mesma universidade. En 1987 comezou a traballar co Dr. Gilbert Hector da Universidade Claude Bernard de Li\u00f3n e al\u00ed se doutorou en 1996 coa tese \"Isomorphisme de Thom pour les feuilletages presque sans holonomie\" (Isomorfismo de Thom para as foliaci\u00f3ns case sen holonom\u00eda). Traballa como profesora agregada de Xeometr\u00eda e Topolox\u00eda da UPV/EHU. Entre os seus temas de investigaci\u00f3n est\u00e1 a teor\u00eda xeom\u00e9trica de foliaci\u00f3ns.\nImparte docencia en Topolox\u00eda e Ampliaci\u00f3n de Topolox\u00eda no Grao de Matem\u00e1ticas (terceiro e cuarto curso) na Facultade de Ciencia e Tecnolox\u00eda da UPV/EHU. Tam\u00e9n imparte un curso de Topolox\u00eda Alxebraica no mestrado universitario en Modelizaci\u00f3n e Investigaci\u00f3n Matem\u00e1tica, Estat\u00edstica e Computaci\u00f3n (MATG6) e a materia optativa \"Las Matem\u00e1ticas en la vida cotidiana: sociedad y cultura\" nas Aulas da Experiencia de Biscaia da UPV/EHU.\nDivulgaci\u00f3n cient\u00edfica.\nAs s\u00faas actividades de divulgaci\u00f3n comezaron en 1999, cando colaborou na organizaci\u00f3n dun ciclo de conferencias titulado \"Un Paseo por la geometr\u00eda,\" actividade que levou a cabo durante dez cursos acad\u00e9micos. Durante a s\u00faa traxectoria como divulgadora cient\u00edfica salienta o traballo para facer vis\u00edbel o papel das mulleres no mundo cient\u00edfico.\nFoi membro da Comisi\u00f3n de Mulleres da Real Sociedade Matem\u00e1tica Espa\u00f1ola (RSME) e participa en diversos espazos sociais para potenciar a conexi\u00f3n entre a ciencia e a sociedade civil.\nUn dos temas que centran o seu labor de divulgaci\u00f3n cient\u00edfica \u00e9 a presenza das matem\u00e1ticas na literatura o que a levou a estudar o contido cient\u00edfico e a estrutura matem\u00e1tica de textos na novela, a historieta, a poes\u00eda e as pezas teatrais. \u00c9 a respons\u00e1bel das secci\u00f3ns de \"Literatura y Matem\u00e1ticas\" e de \"Teatro y Matem\u00e1ticas\" no portal DivulgaMAT da RSME. Participa desde hai anos en diversas actividades en centros culturais ou de ensino, tentando chegar tanto a estudantes como ao p\u00fablico en xeral e colabora en diferentes blogs, como: ZTFNews.org (Facultade de Ciencia e Tecnolox\u00eda, UPV/EHU) e \"Cuaderno de Cultura Cient\u00edfica\" (C\u00e1tedra de Cultura Cient\u00edfica, UPV/EHU). Tam\u00e9n coordina o ciclo \"Ellas hacen ciencia\" que acolle cada ano a biblioteca Bidebarrieta de Bilbao.\nDesde 2010 forma parte da Comisi\u00f3n para a Igualdade da Facultade de Ciencia e Tecnolox\u00eda da Universidade do Pa\u00eds Vasco, e desde 2015 \u00e9 membro do seu Consello de Cooperaci\u00f3n. Doutra banda, desde 2011 \u00e9 membro da Asociaci\u00f3n de Mujeres Investigadoras y Tecn\u00f3logas.\nDesde a s\u00faa creaci\u00f3n o 8 de maio de 2014 \u00e9 editora e impulsora do espazo dixital \"Mujeres con ciencia\" da C\u00e1tedra de Cultura Cient\u00edfica da Universidade do Pa\u00eds Vasco dedicado \u00e1 difusi\u00f3n do papel das mulleres na ciencia e \u00e1 visibilidade dos seus traballos tanto das pioneiras como das cient\u00edficas actuais ademais dos aspectos transversais \u00e1 ciencia e os nesgos de x\u00e9nero na ciencia.\nEn 2015 recibiu o Premio Igualdade da Universidade de Alacant polo seu traballo divulgativo e acci\u00f3ns a favor da visibilizaci\u00f3n das achegas das mulleres cient\u00edficas no progreso social e a medalla da Real Sociedade Matem\u00e1tica Espa\u00f1ola, polo seu labor de divulgaci\u00f3n das matem\u00e1ticas, polo seu compromiso coa igualdade e por tender pontes entre o profesorado de matem\u00e1ticas de diferentes niveis educativos.\nEn novembro de 2016 outorg\u00f3uselle o Premio Emakunde \u00e1 Igualdade en reco\u00f1ecemento \u00e1 s\u00faa traxectoria de divulgaci\u00f3n e promoci\u00f3n do co\u00f1ecemento cient\u00edfico entre as mulleres aplicando a perspectiva de x\u00e9nero ademais de reco\u00f1ecer a s\u00faa participaci\u00f3n en comisi\u00f3ns cient\u00edficas e acad\u00e9micas para promover a igualdade de mulleres e homes na universidade. O premio, cunha dotaci\u00f3n bruta de 14400 euros destinouno na s\u00faa totalidade a mulleres refuxiadas e v\u00edtimas da violencia de x\u00e9nero que est\u00e1n a estudar na UPV/EHU.\n\u00c9 coautora de \"Mujeres en la Ciencia\", unha gu\u00eda did\u00e1ctica sobre o papel das mulleres na historia da ciencia. Forma parte do Comit\u00e9 de Sabias da C\u00e1tedra de Feminismos 4.0 da Universidade de Vigo."}
{"id": "487450", "revid": "89787", "url": "https://gl.wikipedia.org/wiki?curid=487450", "title": "Robert Archibald", "text": "Robert Michael Archibald, nado o 29 de marzo de 1980 en Paisley e finado o 23 de xaneiro de 2020, foi un xogador de baloncesto profesional. Xogaba nas posici\u00f3ns de ala-pivote ou de pivote.\nTraxectoria.\nArchibald foi elixido na 32\u00aa posici\u00f3n do Draft da NBA de 2002 polos Memphis Grizzlies, e asinou un contrato por dous anos. Tras unha tempada en Memphis, na que xogou tan s\u00f3 12 partidos, Archibald foi traspasado xunto a Brevin Knight e Cezary Tryba\u0144ski \u00f3s Phoenix Suns a cambio de Bo Outlaw e Jake Tsakalidis.\nO 26 de decembro de 2003, Archibald foi traspasado \u00f3s Orlando Magic. Unha semana m\u00e1is tarde foi traspasado de novo, desta vez \u00f3s Toronto Raptors a cambio de Mengke Bateer e Remon van de Hare."}
{"id": "487456", "revid": "89787", "url": "https://gl.wikipedia.org/wiki?curid=487456", "title": "Peter Gade", "text": "Peter H\u00f8eg Gade, nado en Aalborg o 14 de decembro de 1976, \u00e9 un xogador profesional de b\u00e1dminton dinamarqu\u00e9s retirado.\nGade deixou a s\u00faa paegada na historia do b\u00e1dminton grazas ao t\u00edtulo individual do All England Open Badminton Championships de 1999 e os seus cinco campionatos europeos na categor\u00eda masculina individual. Foi o n\u00famero un da clasificaci\u00f3n mundial entre 1998 e 2001. Cos seus vinte e dous t\u00edtulos de Grand-Prix, \u00e9 un dos xogadores de m\u00e1is \u00e9xito do deporte. O 22 de xu\u00f1o de 2006 volveu obter por un breve tempo o n\u00famero un mundial, tras ga\u00f1ar o Open de Singapur e acadar os cuartos de final do Open de Malaysia.\nTrala derrota nos cuartos de final do Open de Francia de 2012, retirouse da competici\u00f3n internacional.\nResultados.\nBWF World Championships.\n\"Individual masculino\"\nEuropean Championships.\n\"Individual masculino\"\nWorld Junior Championships.\n\"Dobres masculinos\"\nEuropean Junior Championships.\n\"Individual masculino\"\n\"Dobres masculinos\"\nBWF Superseries.\nA BWF Superseries, lanzada o 14 de decembro de 2006 e posta en marcha en 2007, \u00e9 unha serie de torneos de b\u00e1dminton de elite aprobada pola Badminton World Federation (BWF). A BWF Superseries ten dous niveis: Superseries e Superseries Premier. Unha temporada de Superseries incl\u00fae doce torneos en todo o mundo, introducida en 2011, con xogadores de \u00e9xito convidados \u00e1s finais da Superserie, que ten lugar a final do ano.\n\"Individual masculino\"\nIBF Grand Prix.\nO World Badminton Grand Prix est\u00e1 aprobado pola International Badminton Federation dende 1983.\n\"Individual masculino\"\nIBF International.\n\"Men's singles\"\nVida privada.\nGade vive en Holte en Copenhague. Ten dous fillos coa ex xogadora de balonm\u00e1n Camilla H\u00f8eg."}
{"id": "487457", "revid": "4817", "url": "https://gl.wikipedia.org/wiki?curid=487457", "title": "Bonnie J. Dunbar", "text": "Bonnie Jeanne Dunbar, nada en Sunnyside (Washington) o 3 de marzo de 1949, \u00e9 unha astronauta estadounidense retirada que formou parte das misi\u00f3ns STS-61-A, STS-32, STS-50, STS-71 e STS-89. Pasou un total de 50,35 d\u00edas no espazo.\nTraxectoria.\nDunbar graduouse en ciencias e enxe\u00f1er\u00eda da cer\u00e1mica pola Universidade de Washington en 1971 e 1975 respectivamente. Ten un doutoramento en enxe\u00f1er\u00eda mec\u00e1nica e biom\u00e9dica pola Universidade de Houston en 1983.\nEn 1978 tivo un posto de oficial de carga \u00fatil e controladora de voo no Centro Espacial Lyndon B. Johnson. Traballou no posto de oficial de navegaci\u00f3n e guiado e controladora de voo durante a reentrada controlada da estaci\u00f3n espacial Skylab en 1979. Posteriormente foi nomeada oficial de proxecto e carga \u00fatil para a integraci\u00f3n de varias cargas \u00fatiles dos transbordadores espaciais.\nFoi seleccionado pola NASA como astronauta en agosto de 1981, participando nas misi\u00f3ns STS-61-A, STS-32, STS-50, STS-71 e STS-89 e pasando un total de 50,35 d\u00edas no espazo. Retirouse da NASA en setembro de 2005 para pasar a ser presidente do Museo do Voo en Seattle, Washington."}
{"id": "487458", "revid": "72012", "url": "https://gl.wikipedia.org/wiki?curid=487458", "title": "Bonnie Dunbar", "text": ""}
{"id": "487465", "revid": "47401", "url": "https://gl.wikipedia.org/wiki?curid=487465", "title": "Samuel T. Durrance", "text": "Samuel Thornton Durrance, nado en Tallahassee (Florida) o 17 de setembro de 1943 e finado en Viera (Florida) o 5 de maio de 2023, foi un astronauta estadounidense que formou parte das misi\u00f3ns STS-67 e STS-35. Pasou un total de 25,59 d\u00edas no espazo.\nTraxectoria.\nDurrance graduouse en ciencias e \u00e9 m\u00e1ster en f\u00edsica pola Universidade do Estado de California nos \u00c1nxeles en 1972 e 1974 respectivamente. Ten un doutoramento en astroxeof\u00edsica pola Universidade de Colorado en 1980.\nParticipou nas misi\u00f3ns STS-67 e STS-35, pasando un total de 25,59 d\u00edas no espazo."}
{"id": "487466", "revid": "23204", "url": "https://gl.wikipedia.org/wiki?curid=487466", "title": "James Dutton", "text": "James Patrick \"Mash\" Dutton, Jr., nado en Eugene (Oreg\u00f3n) o 20 de novembro de 1968, \u00e9 un astronauta estadounidense retirado que formou parte da misi\u00f3n STS-131. Pasou un total de 15,12 d\u00edas no espazo.\nTraxectoria.\nDutton graduouse en enxe\u00f1er\u00eda astron\u00e1utica na Academia da Forza A\u00e9rea dos Estados Unidos en 1991 e \u00e9 m\u00e1ster na mesma materia pola Universidade de Washington en 1994.\nFoi seleccionado pola NASA en maio de 2004 e en febreiro de 2006 completou o adestramento de astronauta. Participou na misi\u00f3n STS-131, pasando un total de 15,12 d\u00edas no espazo."}
{"id": "487467", "revid": "98629", "url": "https://gl.wikipedia.org/wiki?curid=487467", "title": "Rodrigo de Villandrando", "text": "Rodrigo de Villandrando, conde de Ribadeo e vizconde da Illa (Entrimo), nado en Valladolid en 1378 e finado na mesma cidade en 1448, foi un militar e arist\u00f3crata castel\u00e1n.\nTraxectoria.\nParticipou na guerra entre Pedro I e Henrique de Trast\u00e1mara a favor do segundo, e despois diso marchou a Francia e participou na Guerra dos Cen Anos a favor de Carlos VII, participando, a\u00ednda as\u00ed, nos saqueos \u00e1 poboaci\u00f3n civil, com\u00fans nesa guerra. Tivo fama de gran guerreiro e home honorable, grazas \u00e1 s\u00faa actitude leal para os seus se\u00f1ores.\nXo\u00e1n II concedeulle o condado de Ribadeo, \u00f3 seu regreso da guerra, como pago polo seu apoio \u00e1 casa dos Trast\u00e1mara. Logo disto, Rodrigo amosou de novo a s\u00faa fidelidade \u00f3 rei \u00f3 liberalo dunha conspiraci\u00f3n que pretend\u00eda facelo prisioneiro en Toledo. Esta acci\u00f3n deulle o privilexio de comer na mesa do rei e recibir o traxe que este po\u00f1\u00eda o d\u00eda da s\u00faa onom\u00e1stica, honra que segue recaendo na casa de Alba.\nParticipou nos avatares do reinado de Xo\u00e1n II, principalmente na ca\u00edda do valido \u00c1lvaro de Luna, grazas \u00e1 s\u00faa influencia sobre o rei.\nCasou con Margarida de Borb\u00f3n, e, en segundo casamento, con Beatriz de Z\u00fa\u00f1iga, coa que tivo o seu primox\u00e9nito Pedro, que foi o seu sucesor no t\u00edtulo \u00f3 seu falecemento en Valladolid en 1448.\nNon hai ning\u00fan documento que indique que Rodrigo se achegase \u00f3 seu condado, pero si hai documentaci\u00f3n do seu apoio a potenciar o porto de Ribadeo como sa\u00edda a Inglaterra e Europa.\nTam\u00e9n \u00e9 autor de varios poemas que se conservan no cancioneiro de Hernando del Pulgar."}
{"id": "487468", "revid": "27155", "url": "https://gl.wikipedia.org/wiki?curid=487468", "title": "Coronavirinae", "text": ""}
{"id": "487470", "revid": "89787", "url": "https://gl.wikipedia.org/wiki?curid=487470", "title": "Coronaviridae", "text": "Coronaviridae \u00e9 unha familia de virus de ARN monocatenario de sentido positivo e con envoltura. O seu xenoma ten unha lonxitude de 26 a 32 kb. As part\u00edculas destes virus son esf\u00e9ricas e est\u00e1n tipicamente decoradas con grandes (~20\u00a0nm) proxecci\u00f3ns que saen da s\u00faa superficie con forma de maza ou p\u00e9talo, que son os \u201cpepl\u00f3meros\u201d ou \u201cesp\u00edculas\u201d, as cales na micrograf\u00edas de microscopio electr\u00f3nico crean unha imaxe que parece unha coroa solar. Moitos membros desta familia denom\u00ednanse comunmente coronavirus.\nVirolox\u00eda.\nOs extremos 5' e 3' do seu xenoma te\u00f1en unha caparuza 5' e unha cola poli(A), respectivamente. A envoltura viral, que o virus toma ao evaxinarse das membranas do ret\u00edculo endoplasm\u00e1tico e aparato de Golgi, invariablemente cont\u00e9n d\u00faas glicoprote\u00ednas espec\u00edficas do virus, chamadas S e M. A glicoprote\u00edna S constit\u00fae as grandes proxecci\u00f3ns superficiais, mentres que a prote\u00edna M \u00e9 unha prote\u00edna transmembrana que atravesa tres veces a membrana.\nTaxonom\u00eda.\nA familia \"Coronaviridae\" est\u00e1 dividida en d\u00faas subfamilias, 5 x\u00e9neros, 23 subx\u00e9neros e unhas 40 especies:"}
{"id": "487484", "revid": "23204", "url": "https://gl.wikipedia.org/wiki?curid=487484", "title": "The Ideal Copy", "text": "The Ideal Copy \u00e9 o cuarto \u00e1lbum de estudio da banda inglesa de rock Wire, publicado en abril de 1987 a trav\u00e9s do selo Mute Records. Tr\u00e1tase do seu primeiro disco tras o hiato do grupo entre 1980 e 1985. \"The Ideal Copy\" chegou ao n\u00famero 87 da lista brit\u00e1nica de \u00e1lbums.\nWire xa usara instrumentos electr\u00f3nicos nos \u00e1lbums \"Chairs Missing\" e \"154\", pero tras o seu hiato a banda abriuse a\u00ednda m\u00e1is ao uso de secuenciadores, sintetizadores e caixas de ritmos. Isto fixo que os cr\u00edticos musicais comparasen \"The Ideal Copy\" con grupos como New Order. O cr\u00edtico Kirk Fillmore, comparou ademais o son do baixo do sinxelo \"Ahead\" co de Peter Hook, a\u00ednda que o baixista Graham Lewis tocara as\u00ed xa en anteriores discos do grupo. De feito, o xornalista Richard Grabel sinalou que \"New Order e calquera outra banda de guitarras e sintetizadores insp\u00edranse ano Wire de finais dos 70\", suxerindo que \"as cousas pecharon o c\u00edrculo\".\nEn maio de 1988 \"The Ideal Copy\" converteuse na primeira gravaci\u00f3n de m\u00fasica popular en ser editada comercialmente en formato DAT."}
{"id": "487485", "revid": "865", "url": "https://gl.wikipedia.org/wiki?curid=487485", "title": "The Drill", "text": "The Drill \u00e9 o oitavo \u00e1lbum de estudio da banda inglesa de rock Wire, publicado en abril de 1991 a trav\u00e9s do selo Mute Records. Allmusic escribe que o disco realmente est\u00e1 formado por remesturas da mesma canci\u00f3n, \"Drill\", e aparece oficialmente listado como un EP en vez de como un \u00e1lbum a pesar da s\u00faa lonxitude de case unha hora."}
{"id": "487486", "revid": "865", "url": "https://gl.wikipedia.org/wiki?curid=487486", "title": "A Bell Is a Cup... Until It Is Struck", "text": "A Bell Is a Cup... Until It Is Struck \u00e9 o quinto \u00e1lbum de estudio da banda inglesa de rock Wire, publicado en maio de 1988 a trav\u00e9s do selo Mute Records."}
{"id": "487487", "revid": "22570", "url": "https://gl.wikipedia.org/wiki?curid=487487", "title": "Sergio Algora", "text": "Sergio Algora Mar\u00edn, nado en Zaragoza o 17 de xaneiro de 1969, e finado na mesma cidade o 9 de xullo de 2008 foi un m\u00fasico, poeta e dramaturgo aragon\u00e9s. Acadou sona por ser durante seis anos o cantante e l\u00edder do grupo indie pop El Ni\u00f1o Gusano, do que tam\u00e9n compuxo a maior\u00eda das letras, e pola s\u00faa carreira posterior como fundador de Muy Poca Gente e compo\u00f1ente de La Costa Brava. Como letrista o seu estilo surrealista foi celebrado pola cr\u00edtica, pero rebatido por el mesmo negando a etiqueta, abrindo un proxecto para a s\u00faa publicaci\u00f3n con RCA Records que editou canci\u00f3ns como \"El chico de la noria hecha con pelos de colores\", \"Creo que te voy a dejar (bueno, no s\u00e9)\" ou \"Pon tu mente al sol\".\nTraxectoria.\nAutor de poes\u00eda e narrativa, dono de bar, de tenda discogr\u00e1fica e lanzador de discos ao prato foi unha personalidade art\u00edstica polivalente. Doente de endocarditis, falece durante o sono aos 39 anos. Como poeta Cham\u00e1n ediciones publ\u00edcalle Celebrad los d\u00edas, a modo p\u00f3stumo, como recopilaci\u00f3n dos seus traballos distribu\u00eddos en vida (Envolver en humo, 1994; Paulus e Irene, 1998; Otro rey, la misma reina, 2003; Cielo ha muerto, 2005; Los versos dictados, 2005) Neles adica a s\u00faa atenci\u00f3n como poeta ao amor f\u00edsico e pasional ou \u00e1s pantasmas da identidade influenciado polo simbolismo franc\u00e9s de Baudelaire ou Verlaine, as\u00ed como polo poeta castel\u00e1n Leopoldo Mar\u00eda Panero.\nNo plano musical Algora foi un pioneiro do indie en castel\u00e1n, nunha \u00e9poca na que o ingl\u00e9s era dominante nas discogr\u00e1ficas o letrista funda a banda Tras el Franc\u00e9s que mantivo a s\u00faa actividade de 1987 a 1991, o seu traballo est\u00e1 re-editado por Madmua Records en 2019 O seu seguinte proxecto acada sona estatal, cun primeiro EP, \"Palencia\" (Grabaciones en el Mar, 1994) El Ni\u00f1o Gusano, banda formada xunto con Mario Quesada, Sergio Vinad\u00e9 e Andr\u00e9s Perruca, inicia unha vida art\u00edstica de seis anos con Algora como letrista onde fichan con RCA, son invitados ao Festival Internacional de Benicassim e ao BAM no 1997 ou a programas de retransmisi\u00f3n estatal como Lo + Plus.\nO autor tam\u00e9n publica como articulista e dramaturgo, na obra de teatro La lengua del bosque, estreada en 2005.\nDiscograf\u00eda.\nCon La Costa Brava.\nCon Cangrejus\nCon Tras el franc\u00e9s"}
{"id": "487488", "revid": "865", "url": "https://gl.wikipedia.org/wiki?curid=487488", "title": "Send", "text": "Send \u00e9 o d\u00e9cimo \u00e1lbum de estudio da banda inglesa de rock Wire, publicado en maio de 2003 a trav\u00e9s do selo Pinkflag. \u00c9 a s\u00faa primeira gravaci\u00f3n como cuarteto dende \"Manscape\" (1990) e o seu primeiro \u00e1lbum dende 1991. O disco est\u00e1 formado por sete canci\u00f3ns editadas anteriormente en 2002 nos EPs \"Read &amp; Burn 01\" e \"Read &amp; Burn 02\", e catro temas novos."}
{"id": "487489", "revid": "98629", "url": "https://gl.wikipedia.org/wiki?curid=487489", "title": "Manscape", "text": "Manscape \u00e9 o s\u00e9timo \u00e1lbum de estudio da banda inglesa de rock Wire, publicado o 15 de maio de 1990 a trav\u00e9s do selo Mute Records. Foi producido por David M. Allen, e gravado e mesturado principalmente nos RAK Studios por Roy Spong.\nEn \"Manscape\" Wire explorou a m\u00fasica electr\u00f3nica con m\u00e1is profundidade que en anteriores traballos. Os baixos e as bater\u00edas foron principalmente secuenciados, e nunha xira polo Reino Unido e Europa a banda xirou sen o bater\u00eda Robert Gotobed. O disco est\u00e1 formado principalmente por material novo, xunto con algunhas canci\u00f3ns vellas reelaboradas para inclu\u00edrlle instrumentaci\u00f3n electr\u00f3nica.\n\"The Morning Bell\" trata sobre o sistema educativo p\u00fablico brit\u00e1nico, mentres que \"Small Black Reptile\" fala sobre o sistema pol\u00edtico. A peza central do \u00e1lbum, \"You Hung Your Lights in the Trees/A Craftsman's Touch\", dura algo m\u00e1is de dez minutos.\nA edici\u00f3n orixinal en vinilo ten unha orde de canci\u00f3ns significativamente distinta e omite os temas \"Life in the Manscape\", \"Stampede\" e \"Children of Groceries\"."}
{"id": "487491", "revid": "865", "url": "https://gl.wikipedia.org/wiki?curid=487491", "title": "The First Letter", "text": "The First Letter \u00e9 o noveno \u00e1lbum de estudio da banda inglesa de rock Wire, publicado en outubro de 1991 a trav\u00e9s do selo Mute Records. \u00c9 o \u00faltimo disco editado polo grupo antes do seu segundo hiato. \u00c9 un dos tres \u00fanicos lanzamentos acreditados a \"Wir\", os outros son o sinxelo \"So And Slow It Grows\", e un EP de dous temas titulado \"Vien\". A banda cambiou o seu nome para \"Wir\" despois da marcha do bater\u00eda Robert Gotobed, que deixou o grupo porque a direcci\u00f3n musical de Wire depend\u00eda cada vez m\u00e1is de caixas de ritmos e \"loops\"."}
{"id": "487494", "revid": "5863", "url": "https://gl.wikipedia.org/wiki?curid=487494", "title": "Cuatro TV", "text": ""}
{"id": "487495", "revid": "1576", "url": "https://gl.wikipedia.org/wiki?curid=487495", "title": "Self-Determination Theory", "text": ""}
{"id": "487497", "revid": "5863", "url": "https://gl.wikipedia.org/wiki?curid=487497", "title": "\u00c1lvaro de la Iglesia y Santos", "text": ""}
{"id": "487499", "revid": "624", "url": "https://gl.wikipedia.org/wiki?curid=487499", "title": "Conde de Eu", "text": ""}
{"id": "487500", "revid": "1131", "url": "https://gl.wikipedia.org/wiki?curid=487500", "title": "As Fontes, Reigada, Monforte de Lemos", "text": "As Fontes \u00e9 un lugar da parroquia de Reigada, no concello de Monforte de Lemos. En 2018 ti\u00f1a 51 habitantes (27 homes e 24 mulleres), sendo o lugar m\u00e1is poboado da parroquia.\nO lugar sit\u00faase a 336 m de altitude, xunto \u00e1 estrada LU-933 e \u00e1 li\u00f1a ferroviaria Le\u00f3n-A Coru\u00f1a, ao norte da estrada N-120."}
{"id": "487501", "revid": "10599", "url": "https://gl.wikipedia.org/wiki?curid=487501", "title": "Li\u00f1a ferroviaria Le\u00f3n-A Coru\u00f1a", "text": ""}
{"id": "487503", "revid": "5863", "url": "https://gl.wikipedia.org/wiki?curid=487503", "title": "Eduardo Villardefrancos", "text": "Eduardo Villardefrancos Rodr\u00edguez, nado na Coru\u00f1a en 1874 e finado na mesma cidade o 1 de novembro de 1939, foi un empresario cinematogr\u00e1fico galego.\nTraxectoria.\nFoi fillo de Eduardo Villardefrancos Pardo de Andrade e alumno do pintor Lu\u00eds \u00c1lvarez. Estudou en Par\u00eds Belas Artes. Traballou de profesor de debuxo e foi tam\u00e9n libreiro, pero en xullo de 1908 abriu na Coru\u00f1a o sal\u00f3n Par\u00eds. No sal\u00f3n Par\u00eds realiz\u00e1banse diferentes espect\u00e1culos, e posteriormente, dende finais de 1911, adicouse exclusivamente \u00e1 proxecci\u00f3n de filmes. Esta sala foi a primeira sala de cine estable de Galicia, e unha das m\u00e1is importantes da Coru\u00f1a durante as primeiras d\u00e9cadas do s\u00e9culo XX.\nTam\u00e9n se adicou \u00e1 produci\u00f3n e a traballar como operador de filmes, gravando varias reportaxes sobre acontecementos sociais da cidade da Coru\u00f1a. Alg\u00fans dos que se proxectaron foron: \"La Semana Santa en La Coru\u00f1a\" (1911), \"Torneo de foot-ball\" (1911), \"Llegada y salida del tren r\u00e1pido de La Tribuna y banquete con los periodistas locales\" (1912), \"Gran concurso h\u00edpico coru\u00f1\u00e9s\" (1912) ou \"La botadura del Alfonso XIII\" (1913)."}
{"id": "487505", "revid": "12452", "url": "https://gl.wikipedia.org/wiki?curid=487505", "title": "Amelungos", "text": ""}
{"id": "487506", "revid": "5863", "url": "https://gl.wikipedia.org/wiki?curid=487506", "title": "\u00c1lvaro de la Iglesia e Santos", "text": ""}
{"id": "487508", "revid": "22795", "url": "https://gl.wikipedia.org/wiki?curid=487508", "title": "Termoclina", "text": "A termoclina \u00e9 unha capa dentro dun corpo de auga ou de aire onde a temperatura cambia rapidamente coa profundidade ou a altura, respectivamente.\nNos oc\u00e9anos.\nDebido a que a auga non \u00e9 perfectamente transparente, a maior\u00eda da luz solar \u00e9 absorbida na capa superficial, que as\u00ed se quenta. \nO vento e a circulaci\u00f3n de ondas moven a auga nesta capa, distribu\u00edndoa dentro della, facendo que a temperatura relativamente se uniformice nas primeiras ducias de metros. \nDebaixo desta capa de mestura, a temperatura baixa moi rapidamente; quizais a m\u00e1is de 20\u00a0\u00b0C nos seguintes 150 m de profundidade. \nEsta \u00e1rea de r\u00e1pida transici\u00f3n \u00e9 a termoclina; debaixo dela, a temperatura contin\u00faa caendo, pero moito m\u00e1is gradualmente. \nNos oc\u00e9anos, o 90 % da auga est\u00e1 debaixo da termoclina. \nEste chamado \"oc\u00e9ano profundo\" est\u00e1 formado por capas de igual densidade, pobremente mesturada, e tan fr\u00eda como de 0 a 3\u00a0\u00b0C "}
{"id": "487510", "revid": "5863", "url": "https://gl.wikipedia.org/wiki?curid=487510", "title": "Pancho Pego", "text": ""}
{"id": "487511", "revid": "98629", "url": "https://gl.wikipedia.org/wiki?curid=487511", "title": "Xulio Villarino", "text": "Xulio Villarino, nado en Foz o 21 de xullo de 1969, \u00e9 un fot\u00f3grafo galego.\nTraxectoria.\nEstudou Maxisterio en Lugo e a s\u00faa formaci\u00f3n fotogr\u00e1fica \u00e9 autodidacta.\nComezou no mundo da fotograf\u00eda \u00f3s 16 anos e iniciou os seus traballos como fot\u00f3grafo profesional en 1993, botou oito anos traballando para \"La Voz de Galicia\", despois dos cales decidiu adicarse \u00f3 fotoxornalismo independente.\nActualmente ad\u00edcase a facer reportaxes de produci\u00f3n propia, que son distribu\u00eddos pola axencia madrile\u00f1a \"Cover\". A maiores, colabora con diferentes medios como \"El Pa\u00eds Semanal\" ou \"El Semanal\". Tam\u00e9n publica os seus traballos en diferentes revistas como \"Le Monde 2\", \"Geo\", \"Courrier International\", \"Dominical\", \"Magazine El Mundo\", \"Spain Magazine\", \"Viajar\" ou \"The Dallas Morning News\". \nTam\u00e9n fixo diferentes exposici\u00f3ns individuais na Coru\u00f1a, Vigo, Madrid, O Bierzo ou Ortigueira, e tam\u00e9n colectivas como \"Terras Esgazadas\", na IX Fotobienal de Fotograf\u00eda de Vigo no ano 2000, ou \"Os Novos Espa\u00f1ois\", no C\u00edrculo de Belas Artes de Madrid en 2003. \nFixo tam\u00e9n series e documentais que foron exhibidos en diferentes festivais como o de Zahara de la Sierra (C\u00e1diz) en 2002, no Internacional de Fotoxornalismo Cidade de Xix\u00f3n, tam\u00e9n no 2002, ou no Festival Visa para a Imaxe de Perpi\u00f1\u00e1n no 2003. \nDeu obradoiros e conferencias de fotograf\u00eda dixital en Ourense e en Viveiro, e dirixiu tam\u00e9n o Festival Noites de Luz, do Seminario de Estudos Terra de Viveiro. \nReco\u00f1ecementos.\nA s\u00faa obra at\u00f3pase espallada en colecci\u00f3ns p\u00fablicas e privadas, e recibiu os seguintes reco\u00f1ecementos:\nNotas.\n "}
{"id": "487514", "revid": "72012", "url": "https://gl.wikipedia.org/wiki?curid=487514", "title": "Herb\u00edvora", "text": ""}
{"id": "487518", "revid": "72012", "url": "https://gl.wikipedia.org/wiki?curid=487518", "title": "Ondatrini", "text": ""}
{"id": "487519", "revid": "72012", "url": "https://gl.wikipedia.org/wiki?curid=487519", "title": "Ondatra", "text": ""}
{"id": "487523", "revid": "5863", "url": "https://gl.wikipedia.org/wiki?curid=487523", "title": "Doma y crastraci\u00f3n de Galicia", "text": ""}
{"id": "487524", "revid": "5863", "url": "https://gl.wikipedia.org/wiki?curid=487524", "title": "Doma e castraci\u00f3n do Reino de Galicia", "text": ""}
{"id": "487525", "revid": "5863", "url": "https://gl.wikipedia.org/wiki?curid=487525", "title": "Doma e castraci\u00f3n do Reino de Galiza", "text": ""}
{"id": "487526", "revid": "98629", "url": "https://gl.wikipedia.org/wiki?curid=487526", "title": "Safe (serie de televisi\u00f3n)", "text": "Safe \u00e9 unha serie televisiva dram\u00e1tica franco-brit\u00e1nica creada polo autor Harlan Coben e escrita polo guionista Danny Brocklehurst. Ambientada en Inglaterra, a serie \u00e9 unha produci\u00f3n de Canal+, sendo estreada na canle C8 en Francia, e a trav\u00e9s de Netflix internacionalmente ag\u00e1s en Francia. A serie comezou a rodarse en Manchester, Liverpool e Cheshire en xullo de 2017. Consta de oito episodios que se estrearon en 190 pa\u00edses o 10 de maio de 2018."}
{"id": "487527", "revid": "1131", "url": "https://gl.wikipedia.org/wiki?curid=487527", "title": "Dosinda Areses", "text": ""}
{"id": "487528", "revid": "23204", "url": "https://gl.wikipedia.org/wiki?curid=487528", "title": "Filmes de Sri Lanka propostos \u00f3 \u00d3scar \u00f3 mellor filme internacional", "text": "Sri Lanka presentou filmes para o \u00d3scar \u00f3 mellor filme internacional por primeira vez no ano 2003. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nMalia que Sri Lanka ten unha industria cinematogr\u00e1fica relativamente prol\u00edfica, s\u00f3 participou na competici\u00f3n d\u00faas veces, mais finalmente as s\u00faas propostas non foron nomeadas para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Sri Lanka para a s\u00faa valoraci\u00f3n pola Academia co respectivo ano e cerimonia de entrega."}
{"id": "487529", "revid": "23204", "url": "https://gl.wikipedia.org/wiki?curid=487529", "title": "Filmes de Moldavia propostos \u00f3 \u00d3scar \u00f3 mellor filme internacional", "text": "Moldavia presentou filmes para o \u00d3scar \u00f3 mellor filme internacional por primeira vez no ano 2013. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Moldavia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487532", "revid": "23204", "url": "https://gl.wikipedia.org/wiki?curid=487532", "title": "Filmes de Kuwait propostos \u00f3 \u00d3scar \u00f3 mellor filme internacional", "text": "Kuwait presentou filmes para o \u00d3scar \u00f3 mellor filme internacional por primeira vez no ano 1972. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nKuwait presentou dous filmes \u00f3s \u00d3scar, o m\u00e1is recente no ano 1978. \u00c1mbolos dous filmes eran dramas dirixidos por Khalid Al-Siddiq, mais finalmente ning\u00fan deles foi finalmente nomeado \u00f3 premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Kuwait para a s\u00faa valoraci\u00f3n pola Academia co respectivo ano e cerimonia de entrega."}
{"id": "487535", "revid": "25871", "url": "https://gl.wikipedia.org/wiki?curid=487535", "title": "Teobaldo I de Blois", "text": "Teobaldo I de Blois o Tramposo (en franc\u00e9s Thibaut le Trincheur), nado ao redor de 910 e finado o 16 de xaneiro de 975/977, foi Conde de Blois, de Chartres, Vizconde de Tours, conde soberano de Ch\u00e2teaudun, se\u00f1or de Vierzon e Sancerre, de Chinon, de Saumur, de Beaugency e de Provins (se\u00f1or\u00eda chamada a mi\u00fado condado de Provins). \nTraxectoria.\nXenealox\u00eda.\nFillo de Teobaldo o Vello ou o Antigo, Vizconde de Tours, e de Riquilda, casou arredor de 943/944 con Luitgarda de Vermandois, filla de Heriberto II de Vermandois e recente vi\u00fava de Guillerme Espada Longa, duque de Normand\u00eda, co que tivo a: \nA s\u00faa muller aportoulle como dote o se\u00f1or\u00edo (chamado condado) de Provins e permitiu aos seus descendentes a sucesi\u00f3n no condado de Champa\u00f1a. \nCando morreu no 952 o seu cu\u00f1ado, o duque da Breta\u00f1a Alan II, que era o marido da s\u00faa irm\u00e1, exerceu a rexencia do ducado durante a minor\u00eda do seu sobri\u00f1o Drog\u00f3n, creando unha zona de influencia no condado de Rennes. \nReinado.\nInicialmente Teobaldo foi un dos vasalos de Hugo o Grande, duque dos francos, un dos homes m\u00e1is poderosos do reino, gobernador da marca de Neustria que desafiou aos \u00faltimos reis carolinxios. Ao redor do 945 Hugo encargoulle que gardase ao rei Lu\u00eds IV de Francia a quen acababa de tomar como prisioneiro. A cambio da liberdade que tivo que devolver ao rei despois dun ano de catividade, Hugo o Grande encomendoulle a cidade de Laon. \nAproveitando a morte en 956 do duque dos francos e da minor\u00eda do seu fillo Hugo Capeto, Teobaldo emancipouse do seu se\u00f1or feudal, e titulouse desde 960 \"conde de Blois e de Tours\" e aumentou os seus dominios ocupando Chartres. e Ch\u00e2teaudun. \nM\u00e1is tarde casou en segundas nupcias a s\u00faa irm\u00e1 co conde de Anjou Folque II o Bo. En 958, durante unha reuni\u00f3n con Folque de Anjou, no pa\u00eds de V\u00e9ron (rexi\u00f3n entre Chinon e Bourgueil), os dous homes describ\u00edronse a si mesmos como \"gobernador e administrador do Reino de Neustria e \"condes pola graza de Deus\". \nNa d\u00e9cada de 960 asociouse co rei Lotario, fillo de Lu\u00eds I de Francia (Lu\u00eds de Ultramar), contra o seu se\u00f1or feudal Hugo Capeto, e non tardou en opo\u00f1erse a Ricardo I de Normand\u00eda. En 961, invadiu o condado de \u00c9vreux. En reacci\u00f3n, os normandos atacaron o Dunois. En 962 lanzou unha poderosa expedici\u00f3n contra Rouen, que fracasou; en represalia, os normandos penetraron en Chartrain e queimaron Chartres. \nDurante a s\u00faa vida asegurou o control das fortalezas de Saint-Aignan, de Vierzon, as\u00ed como quizais a de La Chapelle-d'Angillon, no Berry. Durante a minor\u00eda de Hugo Capeto, reforzou as defensas de Chartres e Ch\u00e2teaudun e en 960 constru\u00edu a fortaleza de Saumur. O seu principado f\u00edxose bastante poderoso no val do Loira, para molestar a Hugo Capeto, que considerou necesario aliarse co conde de Anjou. \nO seu irm\u00e1n Ricardo foi arcebispo de Bourges (Ricardo I de Blois 955-969). \nMorreu un 16 de xaneiro, pero non se sabe se foi en 975, 976, 977 ou mesmo 978."}
{"id": "487537", "revid": "23204", "url": "https://gl.wikipedia.org/wiki?curid=487537", "title": "Filmes de Kenya propostos \u00f3 \u00d3scar \u00f3 mellor filme internacional", "text": "Kenya presentou filmes para o \u00d3scar \u00f3 mellor filme internacional por vez primeira no ano 2012. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Kenya para a s\u00faa valoraci\u00f3n pola Academia co respectivo ano e cerimonia de entrega."}
{"id": "487538", "revid": "23204", "url": "https://gl.wikipedia.org/wiki?curid=487538", "title": "Filmes de Malaisia propostos \u00f3 \u00d3scar \u00f3 mellor filme internacional", "text": "Malaisia presentou filmes para o \u00d3scar \u00f3 mellor filme internacional por primeira vez dende o ano 2004. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2019, un total de cinco filmes foron presentados para \u00d3scar \u00f3 mellor filme internacional, mais finalmente ning\u00fan deles foi nomeado para o premio. \"Puteri Gunung Ledang\" foi o primeiro filme en ser proposto para o ano 2003, e dende ent\u00f3n ning\u00fan outro filme foi proposto at\u00e9 o ano 2012, un filme dirixido por Dain Said e titulado \"Bunohan\".\nNa 88\u00aa edici\u00f3n dos \u00d3scar, \"Lelaki Harapan Dunia\" foi decidido pola Corporaci\u00f3n de Desenvolvemento Nacional de Cinema de Malaisia (FINAS), afiliado co Ministerio de Comunicaci\u00f3n e Multimedia de Malaisia.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Malaisia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487539", "revid": "23204", "url": "https://gl.wikipedia.org/wiki?curid=487539", "title": "Filmes de Tunisia propostos \u00f3 \u00d3scar \u00f3 mellor filme internacional", "text": "Tunisia presentou filmes para o \u00d3scar \u00f3 mellor filme internacional por primeira vez no ano 1995. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Tunisia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487540", "revid": "23204", "url": "https://gl.wikipedia.org/wiki?curid=487540", "title": "Filmes de Ecuador propostos \u00f3 \u00d3scar \u00f3 mellor filme internacional", "text": "Ecuador presentou filmes para o \u00d3scar \u00f3 mellor filme internacional por primeira vez no ano 2000. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Ecuador para a s\u00faa valoraci\u00f3n pola Academia co respectivo ano e cerimonia de entrega."}
{"id": "487541", "revid": "89787", "url": "https://gl.wikipedia.org/wiki?curid=487541", "title": "Filmes de Costa Rica propostos \u00f3 \u00d3scar \u00f3 mellor filme internacional", "text": "Costa Rica presentou filmes para o \u00d3scar \u00f3 mellor filme internacional por primeira vez no ano 2005. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Costa Rica para a s\u00faa valoraci\u00f3n pola Academia co respectivo ano e cerimonia de entrega."}
{"id": "487542", "revid": "23204", "url": "https://gl.wikipedia.org/wiki?curid=487542", "title": "Filmes de Paquist\u00e1n propostos \u00f3 \u00d3scar \u00f3 mellor filme internacional", "text": "Paquist\u00e1n presentou un filme para o \u00d3scar \u00f3 mellor filme internacional por vez primeira no ano 1959, tres anos despois da creaci\u00f3n da categor\u00eda, e presentouse por segunda vez en 1963. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Paquist\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "487544", "revid": "23204", "url": "https://gl.wikipedia.org/wiki?curid=487544", "title": "Filmes de Iraq propostos \u00f3 \u00d3scar \u00f3 mellor filme internacional", "text": "Iraq presentou filmes para o \u00d3scar \u00f3 mellor filme internacional por primeira vez no ano 2005. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos. \nAt\u00e9 o ano 2022, Iraq presentou once filmes \u00f3 \u00d3scar \u00f3 mellor filme internacional, mais finalmente ning\u00fan deles foi nomeado.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Iraq para a s\u00faa valoraci\u00f3n pola Academia co respectivo ano e cerimonia de entrega."}
{"id": "487546", "revid": "23204", "url": "https://gl.wikipedia.org/wiki?curid=487546", "title": "Filmes de Letonia propostos \u00f3 \u00d3scar \u00f3 mellor filme internacional", "text": "Letonia presentou filmes para o \u00d3scar \u00f3 mellor filme internacional por primeira vez no ano 1992. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nDespois de acadar a independencia en setembro de 1991, Letonia presentou o seu primeiro filme para a consideraci\u00f3n da Academia no ano 1992. Foi a comedia lixeira \"Cilv\u0113ka b\u0113rns\", dirixida por J\u0101nis Strei\u010ds.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Letonia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487547", "revid": "23204", "url": "https://gl.wikipedia.org/wiki?curid=487547", "title": "Filmes de Ucra\u00edna propostos \u00f3 \u00d3scar \u00f3 mellor filme internacional", "text": "Ucra\u00edna presentou filmes para o \u00d3scar \u00f3 mellor filme internacional por primeira vez no ano 1997. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, quince filmes foron escollidos para representar a Ucra\u00edna nesta categor\u00eda, mais finalmente ning\u00fan deles foi nomeado. A proposta de 2004, \"Voditel dlya Very\" foi descualificado por ter unha orixe ucra\u00edna insuficiente.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Ucra\u00edna para a s\u00faa valoraci\u00f3n pola Academia co respectivo ano e cerimonia de entrega."}
{"id": "487552", "revid": "23204", "url": "https://gl.wikipedia.org/wiki?curid=487552", "title": "Filmes de Lituania propostos \u00f3 \u00d3scar \u00f3 mellor filme internacional", "text": "Lituania presentou filmes para o \u00d3scar \u00f3 mellor filme internacional por primeira vez no ano 2006. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Lituania para a s\u00faa valoraci\u00f3n pola Academia co respectivo ano e cerimonia de entrega."}
{"id": "487553", "revid": "23204", "url": "https://gl.wikipedia.org/wiki?curid=487553", "title": "Filmes de Singapur propostos \u00f3 \u00d3scar \u00f3 mellor filme internacional", "text": "Singapur presentou filmes para o \u00d3scar \u00f3 mellor filme internacional por primeira vez no ano 2005. Singapur tam\u00e9n presentou un \u00fanico filme como colonia brit\u00e1nica en 1959. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Singapur presentou dezaseis filmes \u00e1 Academia para a s\u00faa consideraci\u00f3n \u00f3 \u00d3scar \u00f3 mellor filme internacional, mais finalmente ning\u00fan deles foi nomeado.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Singapur para a s\u00faa valoraci\u00f3n pola Academia co respectivo ano e cerimonia de entrega."}
{"id": "487556", "revid": "23204", "url": "https://gl.wikipedia.org/wiki?curid=487556", "title": "Filmes de Marrocos propostos \u00f3 \u00d3scar \u00f3 mellor filme internacional", "text": "Marrocos presentou filmes para o \u00d3scar \u00f3 mellor filme internacional de xeito intermitente dende o ano 1977. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o 2022, Marrocos presentou dezasete filmes para o \u00d3scar \u00f3 mellor filme internacional, mais finalmente ning\u00fan deles foi nomeado.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Marrocos para a s\u00faa valoraci\u00f3n pola Academia co respectivo ano e cerimonia de entrega."}
{"id": "487557", "revid": "23204", "url": "https://gl.wikipedia.org/wiki?curid=487557", "title": "Filmes de Bangladesh propostos \u00f3 \u00d3scar \u00f3 mellor filme internacional", "text": "Bangladesh presentou filmes para o \u00d3scar \u00f3 mellor filme internacional por vez primeira no ano 2002. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, dezanove filmes de Bangladesh foron presentados \u00f3 \u00d3scar \u00f3 mellor filme internacional, mais finalmente ning\u00fan deles foi nomeado para o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Bangladesh para a s\u00faa valoraci\u00f3n pola Academia co respectivo ano e cerimonia de entrega."}
{"id": "487558", "revid": "5863", "url": "https://gl.wikipedia.org/wiki?curid=487558", "title": "Manuel G\u00f3mez-\u00adFranqueira \u00c1lvarez", "text": ""}
{"id": "487559", "revid": "5863", "url": "https://gl.wikipedia.org/wiki?curid=487559", "title": "Manuel G\u00f3mez-Franqueira \u00c1lvarez", "text": ""}
{"id": "487560", "revid": "23204", "url": "https://gl.wikipedia.org/wiki?curid=487560", "title": "Filmes de Luxemburgo propostos \u00f3 \u00d3scar \u00f3 mellor filme internacional", "text": "Luxemburgo presentou filmes para o \u00d3scar \u00f3 mellor filme internacional por primeira vez no ano 1997. At\u00e9 o ano 2019, dezaseis filmes de Luxemburgo foron propostos para o \u00d3scar \u00f3 mellor filme internacional, mais finalmente ning\u00fan deles foi nomeado para o premio. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Luxemburgo para a s\u00faa valoraci\u00f3n pola Academia co respectivo ano e cerimonia de entrega."}
{"id": "487561", "revid": "89787", "url": "https://gl.wikipedia.org/wiki?curid=487561", "title": "Filmes de Indonesia propostos \u00f3 \u00d3scar \u00f3 mellor filme internacional", "text": "Indonesia presentou filmes para o \u00d3scar \u00f3 mellor filme internacional por primeira vez dende o ano 1987. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, vinte e catro filmes de Indonesia foron presentados para o \u00d3scar \u00f3 mellor filme internacional, mais finalmente ning\u00fan deles foi nomeado para o premio. O pa\u00eds tentou presentar un filme en 1988, mais a proposta foi descualificada por carecer de subt\u00edtulos en ingl\u00e9s.\nO \u00fanico director indonesio que presentou m\u00e1is dun filme nesta categor\u00eda foi Nia Dinata. \"Ca-bau-kan\" de Dinata foi a proposta de Indonesia na 75\u00aa edici\u00f3n dos \u00d3scar e \"Berbagi Suami\" na 79\u00aa edici\u00f3n dos premios.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Indonesia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487585", "revid": "89787", "url": "https://gl.wikipedia.org/wiki?curid=487585", "title": "Filmes de Eslovenia propostos \u00f3 \u00d3scar \u00f3 mellor filme internacional", "text": "Eslovenia presentou filmes para o \u00d3scar \u00f3 mellor filme internacional por primeira vez no ano 1993. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Eslovenia presentou vinte e seis filmes para o \u00d3scar \u00f3 mellor filme internacional, mais finalmente ning\u00fan deles foi nomeado. A s\u00faa proposta de 2008, \"Petelinji zajtrk\", converteuse no filme esloveno con maior recadaci\u00f3n de t\u00f3dolos tempos. Antes de 1993, Eslovenia era unha rep\u00fablica dentro de Iugoslavia. En 1961, un filme rodado en serbocroata e representando a Iugoslavia (\"Deveti krug\") converteuse no primeiro e \u00fanico filme dirixido por un esloveno en ser nomeado \u00f3 \u00d3scar.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Eslovenia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487590", "revid": "23204", "url": "https://gl.wikipedia.org/wiki?curid=487590", "title": "Filmes de Eslovaquia propostos \u00f3 \u00d3scar \u00f3 mellor filme internacional", "text": "Eslovaquia presentou filmes para o \u00d3scar \u00f3 mellor filme internacional por primeira vez no ano 1993. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAs propostas de Eslovaquia son decididas anualmente pola Academia de Cinema e Televisi\u00f3n Eslovaca (\"Slovensk\u00e1 filmov\u00e1 a telev\u00edzna akad\u00e9mia\"). At\u00e9 o ano 2022, vinte e seis filmes eslovacos foron presentados para a s\u00faa consideraci\u00f3n, mais finalmente ning\u00fan deles foi nomeado para o premio. Seis das propostas foron dirixidas por Martin \u0160ul\u00edk.\nAt\u00e9 o ano 1993, Eslovaquia formaba parte constitu\u00ednte de Checoslovaquia, e checos e eslovacos colaboraban de xeito habitual nas produci\u00f3ns nacionais. \"Obchod na korze,\" que ga\u00f1ou o premio \u00f3 mellor filme en lingua non inglesa en 1966 para Checoslovaquia, era unha produci\u00f3n en lingua eslovaca. Tam\u00e9n foi o primeiro filme presentado por Checoslovaquia en ser nomeado \u00f3 \u00d3scar.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Eslovaquia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487591", "revid": "23204", "url": "https://gl.wikipedia.org/wiki?curid=487591", "title": "Patricia Clarkson", "text": "Patricia Davies Clarkson, nada en Nova Orle\u00e1ns o 29 de decembro de 1959, \u00e9 unha actriz estadounidense. Participou como protagonista e como secundaria en numerosos filmes, dende independentes ata produci\u00f3ns dos grandes estudios. Entre os seus reco\u00f1ecementos est\u00e1n unha candidatura ao \u00d3scar, d\u00faas aos Globos de Ouro, unha aos Tony, dous premios Emmy, dous premios da National Society of Film Critics e un British Independent Film Award.\nTraxectoria.\nClarkson naceu e creceu en Nova Orle\u00e1ns, filla de Jackie Clarkson (de solteira Brechtel), pol\u00edtica e concelleira, e Arthur \"Buzz\" Clarkson, administrador escolar que traballaba na Escola de Medicina da Universidade Estatal de Luisiana. Obtivo un grao en arte dram\u00e1tica da Universidade de Fordham antes de asistir \u00e1 Escola Yale de Arte Dram\u00e1tico, onde se graduou en 1985 cun Master of Fine Arts.\nDebutou no cinema no filme sobre a mafia de Brian De Palma \"Os intocables de Eliot Ness\" (1987), ao que seguiu un papel secundario en \"Harry o sucio na lista negra\" (1988), con Clint Eastwood. Tras aparecer en numerosos papeis pequenos a principios e mediados da d\u00e9cada de 1990, recibiu a atenci\u00f3n da cr\u00edtica pola s\u00faa interpretaci\u00f3n dunha actriz drogadicta no filme independente \"High Art\" (1998). Clarkson continuou a aparecer en numerosos papeis secundarios en filmes como \"A milla verde\" (1999), \"The Pledge\" (2001) e \"Dogville\" (2003).\nRecibiu o aplauso xeral da cr\u00edtica polas s\u00faas interpretaci\u00f3ns nos filmes \"The Station Agent\", polo que recibiu unha candidatura ao premio do Sindicato de Actores, e \"Pieces of April\", polo que foi candidata ao Globo de Ouro e ao \u00d3scar \u00e1 mellor actriz secundaria. Clarkson tam\u00e9n apareceu como actriz recorrente na serie de HBO \"Six Feet Under\" entre 2002 e 2006, e ga\u00f1ou dous premios Emmy pola s\u00faa interpretaci\u00f3n. Outros filmes nos que interveu na d\u00e9cada de 2000 foron \"Good Night, and Good Luck\" (2005), \"Lars and the Real Girl\" (2007) e \"Elegy\" (2008).\nEn 2010, Clarkson tivo un papel secundario no suspense de Martin Scorsese \"Shutter Island\", seguido de papeis en comedias como \"Easy A\" (2010) e \"Friends with Benefits\". Posteriormente interpretou a malvada Ava Paige en \"The Maze Runner\" (2014) e as s\u00faas d\u00faas secuelas. Volveu ao teatro en 2014 para interpretar o papel de Madge Kendal na produci\u00f3n de Broadway de \"The Elephant Man\", pola que foi candidata ao Tony \u00e1 mellor actriz. En 2017 ga\u00f1ou un premio do Cinema Independente Brit\u00e1nico como mellor actriz secundaria polo drama de Sally Potter \"The Party\", e interpreteou unha personaxe na serie de Netflix \"House of Cards\". Coprotagonizou con Amy Adams a miniserie de HBO \"Sharp Objects\" en 2018, pola que ga\u00f1ou o Globo de Ouro.\nVida persoal.\nComo resposta \u00e1 marea negra de Deepwater Horizon, Clarkson publicou un artigo para a revista do Natural Resources Defense Council \"OnEarth\". Tam\u00e9n publicou un anuncio falando sobre a s\u00faa experiencia crecendo en Nova Orle\u00e1ns. Ambos os documentos foron publicados o 26 de xullo de 2010.\nClarkson reside en Nova York. En 2007, adquiriu un \"loft\" en Greenwich Village por 1,5 mill\u00f3ns de d\u00f3lares. Vendeuno por 2,5 mill\u00f3ns en novembro de 2018.\nClarkson nunca casou e non ten fillos. Nunha entrevista de 2016, declarou, \"Nunca quixen casar, nunca quixen nenos... nac\u00edn sen ese xene\". Tres das catro irm\u00e1s de Clarkson te\u00f1en fillos e ela \u00e9 moi achegada aos seus sobri\u00f1os e \u00e1s s\u00faas sobri\u00f1as. Un dos seus sobri\u00f1os, Mac Alsfeld, \u00e9 actor, guionista e director."}
{"id": "487592", "revid": "785", "url": "https://gl.wikipedia.org/wiki?curid=487592", "title": "A Restreba", "text": ""}
{"id": "487593", "revid": "22795", "url": "https://gl.wikipedia.org/wiki?curid=487593", "title": "Abrasi\u00f3n (hom\u00f3nimos)", "text": "Abrasi\u00f3n pode referirse a:"}
{"id": "487605", "revid": "47401", "url": "https://gl.wikipedia.org/wiki?curid=487605", "title": "Santiago de la Iglesia", "text": ""}
{"id": "487608", "revid": "23204", "url": "https://gl.wikipedia.org/wiki?curid=487608", "title": "Abrasi\u00f3n dental", "text": "En odontolox\u00eda denom\u00ednase abrasi\u00f3n dental (en lat\u00edn cient\u00edfico \"abrasio dentium\") ao desgaste mec\u00e1nico producido pola interacci\u00f3n con outros obxectos que non sexan o contacto dente-dente.\nDentes m\u00e1is afectados e causas.\nCon maior frecuencia afecta aos premolares e caninos, xeralmente ao longo das marxes cervicais (\"cervix dentis\"), superficie da uni\u00f3n da coroa do diente e a ra\u00edz, nos sucos xinxivais. En base en enquisas cl\u00ednicas, os estudos demostraron que a abrasi\u00f3n \u00e9 o factor etiol\u00f3xico m\u00e1is com\u00fan, a\u00ednda que non o \u00fanico, para o desenvolvemento de lesi\u00f3nes cervicais non cariosas (NCCL, nas s\u00faas siglas en ingl\u00e9s) e \u00e9 causado con maior frecuencia por unha t\u00e9cnica incorrecta do cepillado dental.\nA abrasi\u00f3n con frecuencia pres\u00e9ntase na uni\u00f3n cemento-esmalte, e pode ser causada por moitos factores contribu\u00edntes, todos coa capacidade de afectar a superficie do diente en diversos graos.\nA aparencia pode variar segundo a causa da abrasi\u00f3n, por\u00e9n, presenta con maior frecuencia en forma de \"V\" causada por unha presi\u00f3n lateral excesiva mentres o doente cepilla os dentes. A superficie \u00e9 brillante en lugar de cariada, e \u00e1s veces a fenda \u00e9 o suficientemente profunda como para ver a c\u00e1mara pulpar dentro do dente.\nA presenza da perda cervical non cariosa debido \u00e1 abrasi\u00f3n pode conducir a consecuencias e s\u00edntomas taies como aumento da sensibilidade dentaria \u00e1 calor e ao fr\u00edo, aumento de placa que dar\u00e1 como resultado caries e enfermidade periodontal, dificultade de aparellos dentais como a dentadura postiza ao enganchar o dente, e tam\u00e9n pode ser esteticamente desagrad\u00e1bel para algunhas persoas."}
{"id": "487609", "revid": "5863", "url": "https://gl.wikipedia.org/wiki?curid=487609", "title": "Antonio Couzo", "text": ""}
{"id": "487610", "revid": "5863", "url": "https://gl.wikipedia.org/wiki?curid=487610", "title": "Luisa Cuesta", "text": ""}
{"id": "487611", "revid": "5863", "url": "https://gl.wikipedia.org/wiki?curid=487611", "title": "Patricio Delgado", "text": ""}
{"id": "487613", "revid": "5863", "url": "https://gl.wikipedia.org/wiki?curid=487613", "title": "F\u00e9lix Domingo Estrada", "text": ""}
{"id": "487614", "revid": "5863", "url": "https://gl.wikipedia.org/wiki?curid=487614", "title": "Joaqu\u00edn Ezquerra", "text": ""}
{"id": "487619", "revid": "1888", "url": "https://gl.wikipedia.org/wiki?curid=487619", "title": "Atr\u00e1s", "text": "Atr\u00e1s foi un semanario que se editou en Lal\u00edn en 1930.\nHistoria e caracter\u00edsticas.\nSubtitulado \"Semanario editado por el Centro Republicano de Lal\u00edn\", apareceu o 13 de setembro de 1930. De tendencia republicana, estaba dirixido por Manuel Ferreiro Panadeiro. No seu editorial proclamaba:\nEntre os seus colaboradores figuraron Jos\u00e9 Echeverr\u00eda Novoa e Xes\u00fas Golmar. S\u00f3 chegou a ver a luz o primeiro n\u00famero."}
{"id": "487620", "revid": "1576", "url": "https://gl.wikipedia.org/wiki?curid=487620", "title": "T. solium", "text": ""}
{"id": "487622", "revid": "1576", "url": "https://gl.wikipedia.org/wiki?curid=487622", "title": "T. saginata", "text": ""}
{"id": "487623", "revid": "22795", "url": "https://gl.wikipedia.org/wiki?curid=487623", "title": "Ostreidos (hom\u00f3nimos)", "text": "O nome ostreidos pode referirse a:"}
{"id": "487624", "revid": "22795", "url": "https://gl.wikipedia.org/wiki?curid=487624", "title": "Ostreidos (orde)", "text": "A dos ostreidos (\"Ostreida\") \u00e9 unha orde de moluscos mari\u00f1os da clase dos bivalvos e subclase dos pteriomorfios.\nEsta orde comprende as chamadas ostras verdadeiras.\nTaxonom\u00eda.\nDescrici\u00f3n.\nA orde foi descrita en 1822 polo naturalista franc\u00e9s Andr\u00e9 \u00c9tienne Justin Pascal Joseph Fran\u00e7ois d'Audebert de F\u00e9russac.\nSin\u00f3nimo.\nAdemais de polo nome actualmente v\u00e1lido, a orde co\u00f1eceuse tam\u00e9n polo sin\u00f3nimo:\nNota taxon\u00f3mica.\nEn 2010, Bieler, Carter &amp; Coan publicaron unha proposta para un novo sistema de clasificaci\u00f3n dos bivalvos no que se revisaba a clasificaci\u00f3n destes, e inclu\u00eda a orde \"Ostreida\".\nSuperfamilias.\nA orde comprende as tres superfamilias seguintes:\nCaracter\u00edsticas.\nXeralmente son bivalvos s\u00e9siles propios de augas temperadas ou subtropicais. O seu manto segrega unha madreperla moi apreciada pola industria artesanal, e moitas das s\u00faa especies son capaces de produciren perlas.\nVarias especies ap\u00e1\u00f1anse ou cult\u00edvanse para comercializar a s\u00faa carne ou a s\u00faa n\u00e1cara, e algunhas son obxecto dun importante comercio internacional."}
{"id": "487626", "revid": "72012", "url": "https://gl.wikipedia.org/wiki?curid=487626", "title": "Ostreida", "text": ""}
{"id": "487632", "revid": "23204", "url": "https://gl.wikipedia.org/wiki?curid=487632", "title": "Filmes de Alxeria propostos \u00f3 \u00d3scar \u00f3 mellor filme internacional", "text": "Alxeria presentou filmes para o \u00d3scar \u00f3 mellor filme internacional dende o ano 1969. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, catro filmes alxerianos foron nomeados \u00f3 \u00d3scar \u00f3 mellor filme internacional, e outro m\u00e1is, \"Z\" de Costa-Gavras, ga\u00f1ou o premio. Os outros dous directores cuxos filmes foron finalmente nomeados \u00f3 premio son Ettore Scola e Rachid Bouchareb. \"Le Bal\" de Scola foi aceptado como nomeado na 56\u00aa edici\u00f3n dos premios. Bouchareb ten dous filmes aceptados como nomeados: \"Poussi\u00e8res de vie\" na 68\u00aa edici\u00f3n e \"Indig\u00e8nes\" na 79\u00aa edici\u00f3n.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que Alxeria presentou para a s\u00faa valoraci\u00f3n pola Academia co respectivo ano e cerimonia de entrega."}
{"id": "487635", "revid": "89787", "url": "https://gl.wikipedia.org/wiki?curid=487635", "title": "Filmes da Arxentina propostos \u00f3 \u00d3scar \u00f3 mellor filme internacional", "text": "A Arxentina presentou filmes para o \u00d3scar \u00f3 mellor filme internacional dende o ano 1961. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAnteriormente, en 1948, a Arxentina participou co filme \"Dios se lo pague\" de Luis C\u00e9sar Amadori para o \u00d3scar de Honra \u00f3 mellor filme en lingua estranxeira estreado nos Estados Unidos, convert\u00e9ndose no primeiro filme arxentino en ser presentado \u00f3s premios. Perdeu contra \"Monsieur Vincent\". Estes premios non eran competitivos, xa que non hab\u00eda nomeados sen\u00f3n que o ga\u00f1ador era votado pola Xunta de Gobernadores da Academia.\nAt\u00e9 o ano 2022, oito filmes arxentinos foron nomeados \u00f3 \u00d3scar \u00f3 mellor filme internacional. Dous deles, \"La historia oficial\" de Luis Puenzo e \"El secreto de sus ojos\" de Juan Jos\u00e9 Campanella, ga\u00f1aron o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou a Arxentina para a s\u00faa valoraci\u00f3n pola Academia co respectivo ano e cerimonia de entrega."}
{"id": "487637", "revid": "23204", "url": "https://gl.wikipedia.org/wiki?curid=487637", "title": "Filmes de Australia propostos \u00f3 \u00d3scar \u00f3 mellor filme internacional", "text": "Australia presentou filmes para o \u00d3scar \u00f3 mellor filme internacional dende o ano 1996. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, quince filmes australianos foron presentados para o \u00d3scar \u00f3 mellor filme internacional, e un deles, \"Tanna\", foi nomeado para o premio. As propostas australianas son escollidas por un comit\u00e9 de profesionais da industria cinematogr\u00e1fica australiana e Screen Australia.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Australia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487639", "revid": "5863", "url": "https://gl.wikipedia.org/wiki?curid=487639", "title": "Premio Mar\u00eda Josefa Wonenburguer", "text": ""}
{"id": "487640", "revid": "23204", "url": "https://gl.wikipedia.org/wiki?curid=487640", "title": "Filmes de Austria propostos \u00f3 \u00d3scar \u00f3 mellor filme internacional", "text": "Austria presentou filmes para o \u00d3scar \u00f3 mellor filme internacional dende o ano 1961. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nCatro filmes austr\u00edacos foron nomeados \u00f3 \u00d3scar \u00f3 mellor filme internacional: \"38 \u2013 Auch das war Wien\" de Wolfgang Gl\u00fcck na the 59\u00aa edici\u00f3n dos premios, \"Die F\u00e4lscher\" de Stefan Ruzowitzky na 80\u00aa edici\u00f3n, \"Revanche\" de Gotz Spielmann na 81\u00aa edici\u00f3n e \"Amour\" de Michael Haneke na 85\u00aa edici\u00f3n. \"Die F\u00e4lscher\" de Ruzowitzky e \"Amour\" de Haneke ga\u00f1aron o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Austria para a s\u00faa valoraci\u00f3n pola Academia co respectivo ano e cerimonia de entrega."}
{"id": "487641", "revid": "72012", "url": "https://gl.wikipedia.org/wiki?curid=487641", "title": "Hatem Ben Arfa", "text": "Hatem Ben Arfa, nado en Clamart o 7 de marzo de 1987, \u00e9 un futbolista franc\u00e9s. Xoga de extremo.\nTraxectoria.\nO 28 de xaneiro de 2020 anunciouse a s\u00faa fichaxe ata final de tempada polo Real Valladolid."}
{"id": "487642", "revid": "23204", "url": "https://gl.wikipedia.org/wiki?curid=487642", "title": "Filmes de B\u00e9lxica propostos \u00f3 \u00d3scar \u00f3 mellor filme internacional", "text": "B\u00e9lxica presentou filmes para o \u00d3scar \u00f3 mellor filme internacional dende o ano 1967. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, oito filmes belgas foron nomeados para o \u00d3scar \u00f3 mellor filme internacional, mais finalmente ning\u00fan deles conseguiu o galard\u00f3n. Destes filmes, dous foron dirixidos por G\u00e9rard Corbiau: \"Le Ma\u00eetre de musique\" e \"Farinelli\". Os outros cinco filmes belgas nomeados foron dirixidos por Jacques Boigelot, Stijn Coninx, Dominique Deruddere, Micha\u00ebl R. Roskam e Felix Van Groeningen.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou B\u00e9lxica para a s\u00faa valoraci\u00f3n pola Academia co respectivo ano e cerimonia de entrega."}
{"id": "487646", "revid": "23204", "url": "https://gl.wikipedia.org/wiki?curid=487646", "title": "Filmes do Brasil propostos \u00f3 \u00d3scar \u00f3 mellor filme internacional", "text": "O Brasil presentou filmes para o \u00d3scar \u00f3 mellor filme internacional dende o ano 1960. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, 52 filmes brasileiros foron presentados \u00f3 premio. Catro destes filmes resultaron nomeados \u00f3 \u00d3scar \u00f3 mellor filme internacional, mais finalmente ning\u00fan deles ga\u00f1ou o premio. \"Orfeo negro\", un filme en lingua portuguesa rodado no Brasil polo director franc\u00e9s Marcel Camus, ga\u00f1ou o premio na 32\u00aa edici\u00f3n, mais foi presentado polo goberno franc\u00e9s.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Brasil para a s\u00faa valoraci\u00f3n pola Academia co respectivo ano e cerimonia de entrega."}
{"id": "487647", "revid": "23204", "url": "https://gl.wikipedia.org/wiki?curid=487647", "title": "Filmes de Bulgaria propostos \u00f3 \u00d3scar \u00f3 mellor filme internacional", "text": "Bulgaria presentou filmes para o \u00d3scar \u00f3 mellor filme internacional dende o ano 1970. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Bulgaria presentou trinta filmes para a s\u00faa consideraci\u00f3n \u00f3 \u00d3scar \u00f3 mellor filme internacional. Por\u00e9n, ning\u00fan filme b\u00falgaro foi nomeado finalmente \u00f3 premio, a\u00ednda que a proposta de 2009 \"Svetat e golyam i spasenie debne otvsyakade\" apareceu na lista curta de xaneiro. T\u00f3dolos filmes foron rodados principalmente en lingua b\u00falgara, ag\u00e1s a proposta de 2019, \"\u00c1ga\", que est\u00e1 en iacut.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Bulgaria para a s\u00faa valoraci\u00f3n pola Academia co respectivo ano e cerimonia de entrega."}
{"id": "487649", "revid": "98629", "url": "https://gl.wikipedia.org/wiki?curid=487649", "title": "Tempada 2018 do Campionato de Galicia de Rally", "text": "A tempada 2018 foi a 40\u00aa edici\u00f3n do Campionato de Galicia de Rally. Comezou o 23 de febreiro no Rally da Coru\u00f1a e rematou o 18 de novembro no Rally Comarca da Ulloa. O calendario contou con nove probas das cales o Rally R\u00edas Baixas entrou como novidade, o Rally Botafumeiro regresou ao certame despois de catro anos de ausencia e o Rally do Cocido quedou f\u00f3ra ao entrar no calendario do Campionato de Espa\u00f1a de Rally.\nV\u00edctor Senra proclamouse campi\u00f3n galego por segundo ano consecutivo. Alberto Meira e Iago Caama\u00f1o foron os principais rivais."}
{"id": "487650", "revid": "89787", "url": "https://gl.wikipedia.org/wiki?curid=487650", "title": "Filmes do Canad\u00e1 propostos \u00f3 \u00d3scar \u00f3 mellor filme internacional", "text": "O Canad\u00e1 presentou filmes para o \u00d3scar \u00f3 mellor filme internacional dende o ano 1971. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, sete filmes canadenses foron nomeados \u00f3 \u00d3scar \u00f3 mellor filme internacional, e un deles foi o ga\u00f1ador do premio. Destes filmes, tres foron dirixidos por Denys Arcand: \"J\u00e9sus de Montr\u00e9al\", nomeado na 62\u00aa edici\u00f3n dos premios; \"Le D\u00e9clin de l'empire am\u00e9ricain\", nomeado na 59\u00aa edici\u00f3n; e a s\u00faa secuela \"Les Invasions barbares\", que foi o ga\u00f1ador da 76\u00aa edici\u00f3n. \"Days of Darkness\" de Arcand entrou na lista mais finalmente non foi nomeado. Os outros catro directores canadenses cuxos filmes foron nomeados son Deepa Mehta por \"Water\" na 79\u00aa edici\u00f3n, Denis Villeneuve por \"Incendies\" na 83\u00aa edici\u00f3n, Philippe Falardeau por \"Profesor Lazhar\" na 84\u00aa edici\u00f3n, e Kim Nguyen por \"Rebelle\" na 85\u00aa edici\u00f3n dos premios.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Canad\u00e1 para a s\u00faa valoraci\u00f3n pola Academia co respectivo ano e cerimonia de entrega. Ag\u00e1s d\u00faas excepci\u00f3ns (\"Atanarjuat\" de 2001 en inuktitut e \"Water\" de 2005 en hindi), t\u00f3dalas propostas foron filmes quebequeses. T\u00f3dolos filmes quebequeses est\u00e1n en lingua francesa, ag\u00e1s \"Une balle dans la t\u00eate\" que est\u00e1 falada completamente nunha lingua inventada. Outras das propostas te\u00f1en partes substanciais do seu di\u00e1logo noutras linguas como o inuktitut (\"Ce qu'il faut pour vivre\"), lingala (\"Rebelle\"), yiddish (\"F\u00e9lix et Meira\"), e mohawk e algonquino (\"Hochelaga, Terre des \u00e2mes\")."}
{"id": "487653", "revid": "1576", "url": "https://gl.wikipedia.org/wiki?curid=487653", "title": "Pectininos (subfamilia)", "text": "A dos pectininos (\"Pectinina\") \u00e9 unha suborde de moluscos bivalvos mari\u00f1os da orde dos pect\u00ednidos.\nTaxonom\u00eda.\nA surde comprende d\u00faas superfamilias, que integran as familias que se indican: "}
{"id": "487654", "revid": "98629", "url": "https://gl.wikipedia.org/wiki?curid=487654", "title": "Filmes de Casaquist\u00e1n propostos \u00f3 \u00d3scar \u00f3 mellor filme internacional", "text": "Casaquist\u00e1n presentou filmes para o \u00d3scar \u00f3 mellor filme internacional dende o ano 1991, logo de independizarse da Uni\u00f3n Sovi\u00e9tica. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nEn 2008, Casaquist\u00e1n recibiu o seu primeiro nomeamento \u00f3 \u00d3scar polo filme \u00e9pico e biogr\u00e1fico \"Mongol\", sobre a vida de Xenxis Kan.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Casaquist\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "487657", "revid": "98629", "url": "https://gl.wikipedia.org/wiki?curid=487657", "title": "Xoana de Flandres", "text": "Xoana de Flandres, nada en 1295 e finada en 1374, era unha princesa francesa filla de Lu\u00eds I de Flandres, conde de Nevers, e de Xoana de Rethel, condesa de Rethel. \nTraxectoria.\nGuerra de Sucesi\u00f3n da Breta\u00f1a.\n\u00c1 morte de Xo\u00e1n III da Breta\u00f1a, Xo\u00e1n de Monfort disputoulle o ducado \u00e1 s\u00faa sobri\u00f1a Xoana de Penthi\u00e8vre, o que levou a unha guerra de vinte anos chamada Guerra dos dous Xo\u00e1ns ou Guerra de Sucesi\u00f3n da Breta\u00f1a. Cando Xo\u00e1n de Montfort foi feito prisioneiro, Xoana tomou a direcci\u00f3n dos seus ex\u00e9rcitos e continuou a loita, permitindo ao seu fillo Xo\u00e1n (V ou VI) (segundo as distintas fontes) conquistar o Ducado da Breta\u00f1a. \nXoana de Flandres tam\u00e9n \u00e9 famosa por unha acci\u00f3n espectacular: mentres as tropas de Carlos de Blois cercaban Hennebont, onde estaba Xoana, conseguiu galvanizar as tropas e os civ\u00eds tan ben que todos os ataques foron rexeitados. Unha noite, \u00e1 fronte dun destacamento de soldados, sa\u00edu da cidade e prendeu lume \u00e1s tendas das tropas do adversario. M\u00e1is tarde, grazas a isto, conseguiu chegar a Auray, desde onde puido levar 600 cabaleiros, o que permitiu a liberaci\u00f3n da cidade. Despois diso, Xoana de Flandres pasou a chamarse X\"oana a Chama\".\nMatrimonio e descendencia.\nCasou con Xo\u00e1n II de Montfort (1294-1345), conde de Montfort, e tivo a: "}
{"id": "487660", "revid": "23204", "url": "https://gl.wikipedia.org/wiki?curid=487660", "title": "Filmes de Islandia propostos \u00f3 \u00d3scar \u00f3 mellor filme internacional", "text": "Islandia presentou filmes para o \u00d3scar \u00f3 mellor filme internacional dende o ano 1981. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Islandia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487661", "revid": "72012", "url": "https://gl.wikipedia.org/wiki?curid=487661", "title": "Pectinina", "text": ""}
{"id": "487662", "revid": "22795", "url": "https://gl.wikipedia.org/wiki?curid=487662", "title": "Pectinoideos", "text": "A dos pectinoideos (\"Pectinoidea\") \u00e9 unha superfamilia de moluscos bivalvos mari\u00f1os da orde dos ostreidos e a suborde dos pectininos.\nA superfamilia incl\u00fae as vieiras e as chamadas na bibliograf\u00eda internacional \"ostras espi\u00f1entas\".\nTaxonom\u00eda.\nDescrici\u00f3n.\nA superfamilia foi descrita en 1815 polo naturalista estadounidense de orixe franco-xermana-italiana Constantine Samuel Rafinesque-Schmaltz, na s\u00faa obra \"Analyse de la Nature ou tableau de l'univers et des corps organis\u00e9s\", editada en Palermo.\nSin\u00f3nimo.\nAdemais de polo nome actualmente v\u00e1lido, a superfamilia co\u00f1eceuse tam\u00e9n polo sin\u00f3nimo:\nFamilias.\nNa actualidade (2020) reco\u00f1\u00e9cense na superfamilia as tres familias seguintes:\nCaracter\u00edsticas.\nTodos os membros desta superfamilia te\u00f1en un \"resilium\", a parte interna do ligamento da charneira da cuncha dos bivalvos, que se asemella en consistencia e a mi\u00fado se describe como unha cartilaxe, e que non est\u00e1 mineralizado (de feito \u00e9 quitinoso)."}
{"id": "487663", "revid": "47401", "url": "https://gl.wikipedia.org/wiki?curid=487663", "title": "Filmes propostos \u00f3 mellor filme internacional na 31\u00aa edici\u00f3n dos \u00d3scar", "text": "Os seguintes 10 filmes, todos eles de pa\u00edses diferentes, foron propostos na 31\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Francia, Italia, Espa\u00f1a, Alema\u00f1a Occidental e Iugoslavia. Francia ga\u00f1ou o seu primeiro premio co filme \"Meu t\u00edo\" (\"Mon oncle\"), unha comedia con pouco di\u00e1logo.\nExipto e Iugoslavia presentaron filmes a competici\u00f3n por primeira vez."}
{"id": "487665", "revid": "109216", "url": "https://gl.wikipedia.org/wiki?curid=487665", "title": "Tempada 2017 do Campionato de Galicia de Rally", "text": "A tempada 2017 foi a 39\u00aa edici\u00f3n do Campionato de Galicia de Rally. Estivo composta por sete probas, dando comezo o 10 de febreiro no Rally da Coru\u00f1a e finalizando o 29 de outubro no Rally de San Froil\u00e1n. O Rally Comarca da Ulloa tam\u00e9n estaba programado para o mes de decembro pero finalmente foi cancelado.\nO vencedor final do campionato foi o piloto dumbri\u00e9s V\u00edctor Senra, que consegu\u00eda cun Ford Fiesta R5 o seu primeiro t\u00edtulo, seguido por Alberto Meira, campi\u00f3n do ano anterior."}
{"id": "487668", "revid": "5863", "url": "https://gl.wikipedia.org/wiki?curid=487668", "title": "Xes\u00fas de Juana", "text": ""}
{"id": "487669", "revid": "15490", "url": "https://gl.wikipedia.org/wiki?curid=487669", "title": "Ariamnes II de Capadocia", "text": "Ariamnes II (en grego A\u03c1\u03b9\u03ac\u03bc\u03bd\u03b7\u03c2), finado no 230 a. C., foi un gobernador e rei \u200b\u200bde Capadocia dende o 280 a. C. at\u00e9 aproximadamente o 230 a. C.; sucedeu ao seu pai Ariarates II.\nTraxectoria.\nO sel\u00e9ucida Ant\u00edoco I Soter (\"o Salvador\") continuou o traballo do seu pai e foi reco\u00f1ecido ent\u00f3dolos seus dominios, e no 280 a. C. enviou un ex\u00e9rcito a Capadocia que non o reco\u00f1eceu, polo que ocupou o pa\u00eds. Ariarates II fuxiu cara a Armenia onde foi acollido polo rei Adrat. Finalmente, Ant\u00edoco, aceptar\u00e1 que o fillo de Ariarates, Ariamnes, poida recuperar o t\u00edtulo de s\u00e1trapa. \nNon foi at\u00e9 o 256 a. C. que conseguiu de Ant\u00edoco II Theos, de Siria a independencia para o seu reino e o dereito a levar o t\u00edtulo de Rei. Para iso, estableceu unha alianza con Ant\u00edoco na que casou a seu fillo, Ariarates III, con Estratonice III, filla de Ant\u00edoco. Daquela, gobernou co seu fillo Ariarates III asociado ao trono, at\u00e9 o 230 a. C. cando morreu. \nFavoreceu a helenizaci\u00f3n e crese que \u00e9 foi o fundador do estado de Capadocia. Probablemente, foi o primeiro en obter a independencia de Capadocia do imperio sel\u00e9ucida. "}
{"id": "487672", "revid": "89787", "url": "https://gl.wikipedia.org/wiki?curid=487672", "title": "Dan Rather", "text": "Daniel Irvin Rather Jr., nado en Wharton (Texas) o 31 de outubro de 1931, \u00e9 un xornalista estadounidense, co\u00f1ecido por ser o presentador das novas \"CBS Evening News\" e por ser o editor e presentador do \"magazine\" \"Dan Rather Reports\" en AXS TV. \nTraxectoria.\nRather foi o presentador de \"CBS Evening News\" durante 24 anos, dende o 9 de marzo de 1981 ata o 9 de marzo de 2005. Tam\u00e9n contribu\u00edu ao programa \"60 Minutes\", de CBS. Viuse envolto en controversias sobre unha reportaxe de noticias en disputa sobre o servizo do presidente George W. Bush durante a guerra de Vietnam na Garda Nacional e posteriormente abandonou \"CBS Evening News\" en 2005. Deixou a emisora por completo en 2006, despois de 43 anos de carreira.\nXunto con Peter Jennings en ABC News e Tom Brokaw en NBC News, Rather foi un dos \"Big Three\" (\"tres grandes\") presentadores de informativos dos anos oitenta, noventa e principios do s\u00e9culo XXI. Os tres foron presentadores dos programas de noticias nocturnos m\u00e1is importantes das s\u00faas emisoras durante m\u00e1is de vinte anos, e comezaron e retir\u00e1ronse con menos dun ano de diferenza.\nVida persoal.\nRather casou con Jean Goebel en 1957. Tiveron un fillo e unha filla, e viven entre Nova York e Austin, Texas. A s\u00faa filla Robin \u00e9 activista polo medio natural e pola comunidade en Austin. O seu fillo Dan \u00e9 axudante do fiscal do distrito na oficina do fiscal en Manhattan, Nova York.\nA Sam Houston State University renomeou o seu edificio de comunicaci\u00f3n de masas en honra de Rather en 1994. O edificio alberga \"The Houstonian\" e KSHU, estaci\u00f3ns de radio e televisi\u00f3n que levan os estudantes. En maio de 2007, Rather recibiu un doutoramento de honra polo Siena College en Loudonville, Nova York, polas s\u00faas contribuci\u00f3ns ao xornalismo.\nPremios.\nRather recibiu numerosos premios Emmy, varios premios Peabody e varios graos de honra de universidades.\nAdemais deste premios, Rather foi inclu\u00eddo no Sal\u00f3n da Fama da Televisi\u00f3n en 2004.\n\"Kenneth, what is the frequency?\".\nO 4 de outubro de 1986, mentres cami\u00f1aba por Park Avenue cara ao seu piso en Manhattan, Rather foi atacado e golpeado dende atr\u00e1s por un home que quer\u00eda saber \"Kenneth, what is the frequency?\" (\"Kenneth, cal \u00e9 a frecuencia?\") mentres un segundo asaltante o coll\u00eda e bat\u00eda nel. Mentres o asaltante pateaba nel continuaba a repetir a pregunta. Describindo o incidente, Rather dixo \"fun atacado. Quen entende estas cousas? Eu non e tampouco agora. Non fixen moito diso nin o fago agora. Oxal\u00e1 soubese quen o fixo e por que, mais non te\u00f1o idea ningunha\". Ata que o delito se resolveu anos despois, a descrici\u00f3n de Rather do estra\u00f1o suceso provocou algunhas d\u00fabidas sobre a veracidade da historia, a\u00ednda que o porteiro que rescatou a Rather confirmou a s\u00faa versi\u00f3n.\nO asalto permaneceu sen soluci\u00f3n alg\u00fan tempo, e foi referido m\u00faltiples veces na cultura popular. A frase \"What's the frequency, Kenneth?\" converteuse nunha referencia popular, como nunha escena da novela gr\u00e1fica \"Like a Velvet Glove Cast in Iron\" de Daniel Clowes. En 1994, o grupo R.E.M. estreou a canci\u00f3n \"What's the Frequency, Kenneth?\" no seu disco \"Monster\". Rather cantou posteriormente con R.E.M. durante unha proba de son antes dunha actuaci\u00f3n no Madison Square Garden, que se emitiu a noite seguinte en \"Late Show with David Letterman\".\nEn 1997, un cr\u00edtico de televisi\u00f3n do \"New York Daily News\" resolveu o misterio, publicando unha fotograf\u00eda do suposte asaltante, William Tager, que recibiu unha sentenza de entre 12\u00bd e 25 anos de c\u00e1rcere por matar o encargado da tremoia de NBC Campbell Montgomery na sa\u00edda do estudio de \"The Today Show\" en 1994. Rather confirmou a historia: \"Non te\u00f1o d\u00fabida ningunha de que esa \u00e9 a persoa\". O fiscal do distrito de Nova York Robert M. Morgenthau dixo que \"a identidade de William Tager como o home que atacou a Mr. Rather foi establecida no curso dunha investigaci\u00f3n da mi\u00f1a oficina\". Tager afirmou que pensaba que as redes de televisi\u00f3n estaban a emitir sinais no seu cerebro. Cando asasinou o traballador, Tager estaba a tratar de entrar no estudio da NBC cunha arma para descubrir a frecuencia que as redes estaban a empregar para atacalo e as\u00ed poder bloquealas. Tager recibiu a liberdade condicional en outubro de 2010."}
{"id": "487673", "revid": "89787", "url": "https://gl.wikipedia.org/wiki?curid=487673", "title": "Tempada 2019 do Campionato de Galicia de Rally", "text": "A tempada 2019 foi a 41\u00aa edici\u00f3n do Campionato de Galicia de Rally. Comezou o 1 de marzo no Rally da Coru\u00f1a e rematou o 16 de novembro no Rally Mari\u00f1a Lucense. O vencedor foi V\u00edctor Senra, que ga\u00f1ou o seu terceiro t\u00edtulo consecutivo. Os seus principais rivais foron Alberto Meira (2\u00ba) e Iago Caama\u00f1o (3\u00ba).\nCambios e novidades.\nVeh\u00edculos admitidos.\nOs veh\u00edculos admitidos divid\u00edronse en cinco agrupaci\u00f3ns:\nPuntuaci\u00f3n.\nSistema de puntuaci\u00f3n para a clasificaci\u00f3n xeral:\nSistema de puntuaci\u00f3n para cada agrupaci\u00f3n:\nPara definir o total de puntos obtidos por un participante nunha proba deb\u00edanse sumar os puntos obtidos na clasificaci\u00f3n xeral e na agrupaci\u00f3n e logo multiplicalos polo coeficiente da proba.\nRallys.\n23\u00ba Rally da Coru\u00f1a.\nA tempada comezou por terceiro ano consecutivo co Rally da Coru\u00f1a. Constou de oito tramos que discorreron polos concellos de Coir\u00f3s, Aranga, Arteixo, Culleredo, A Laracha e Cerceda, estando situado o parque pechado no Parrote. O primeiro tramo tivo que ser neutralizado pola evacuaci\u00f3n dun espectador cun amago de infarto, igual que o s\u00e9timo tramo, este por unha sa\u00edda de pista de Jorge Cagiao, na que a s\u00faa copiloto, Amelia Blanco, tivo que ser atendida polas asistencias. Tam\u00e9n tiveron que atender a Lorena Maro\u00f1o, copiloto de Manuel Gonz\u00e1lez, tras un accidente.\nO defensor do t\u00edtulo, V\u00edctor Senra, comezou liderando os primeiros tramos co seu novo Citro\u00ebn C3 R5, pero unha picada de roda no cuarto tramo, en Aranga, decantou a vitoria a favor de Iv\u00e1n Ares, que deste xeito ga\u00f1ou por segundo ano consecutivo a proba coru\u00f1esa, que finalmente ser\u00eda o \u00fanico rally do campionato galego que disputar\u00eda ese ano. Completou o podio do Parrote Iago Caama\u00f1o, que ga\u00f1ou o seu duelo particular con Alberto Meira, despois de que este perdera moito tempo ao realizar un trompo e non puidera remontar. Por detr\u00e1s chegaron o portugu\u00e9s Ricardo Costa, Antonio Fern\u00e1ndez e os veteranos Tino Iglesias e Manolo Senra.\n35\u00ba Rally de Noia.\nA segunda cita da tempada foi o Rally de Noia, para o que se inscribiron m\u00e1is de 150 pilotos. Celebrouse a primeira fin de semana de abril e constou de nove tramos que discorreron polos concellos de Noia, Lousame, Outes, Mazaricos e Porto do Son. \nComezou liderando Iago Caama\u00f1o tras o tramo do venres, por diante de Alberto Meira e Ricardo Costa. Por\u00e9n as duras condici\u00f3ns meteorol\u00f3xicas do s\u00e1bado provocaron un gran n\u00famero de abandonos. Iago Caama\u00f1o tivo que abandonar dous quil\u00f3metros despois da sa\u00edda por un problema coa bomba da auga, sorte semellante \u00e1 que correu Alberto Meira ao pararlle o coche na metade dun tramo. Ao remate dos tramos da ma\u00f1\u00e1 V\u00edctor Senra xa ocupaba a primeira posici\u00f3n, por diante de Ricardo Costa e Tino Iglesias. Con todo, na segunda pasada por Mazaricos, Senra sa\u00eduse da pista e perdeu 50 segundos, perdendo a primeira posici\u00f3n a favor de Ricardo Costa. Mais recuperou o liderado nos tramos da tarde, marcando o mellor tempo en todos eles e logrando a s\u00faa segunda vitoria no Rally de Noia, dous anos despois da primeira. Ademais colocouse primeiro no Campionato. Por detr\u00e1s chegou Ricardo Costa a 20 segundos de Senra e case dous minutos por riba do terceiro. A terceira praza estivo m\u00e1is disputada, pasando por varias mans como as de Manolo Senra, Amador Vidal ou Tino Iglesias. Estes dous \u00faltimos v\u00edronse obrigados a abandonar tam\u00e9n e Jorge Cagiao logrou subir ao podio en terceira posici\u00f3n, con Senra cuarto.\n53\u00ba Rally R\u00edas Baixas.\nO terceiro rally do calendario foi o R\u00edas Baixas, consistente en 11 treitos entre Vigo, Gondomar, O Porri\u00f1o e Salceda de Caselas, e que contou coa inscrici\u00f3n de 152 equipos.\nTras a disputa dos dous treitos urbanos do venres o portugu\u00e9s Ricardo Costa colocouse l\u00edder, con tres d\u00e9cimas de vantaxe sobre o asturiano \u00d3scar Palacio, e un segundo sobre Alberto Meira, terceiro. V\u00edctor Senra sufriu un trompo e perdeu doce segundos co l\u00edder, rematando o d\u00eda en novena posici\u00f3n. Con todo, Senra colocouse l\u00edder do rally xa no primeiro tramo do s\u00e1bado, ao sacarlle case 13 segundos ao segundo, Alberto Meira, e m\u00e1is de 17 a Costa. Perdeu a primeira posici\u00f3n no terceiro treito fronte a Alberto Meira, que marcou o mellor tempo nese tramo e no seguinte, pero un trompo de Meira e outro scratch de Senra, fixeron que este \u00faltimo se colocase de novo na primeira posici\u00f3n tras o TC-5 en Salceda de Caselas. Uns problemas no turbo de Meira fix\u00e9ronlle perder moito tempo nos seguintes tres treitos, que se adxudicou Senra, e a\u00ednda que conseguiu solucionalos e marcar o mellor tempo nas tres \u00faltimas pasadas non logrou arrebatarlle a vitoria ao piloto de Dumbr\u00eda, que lograba as\u00ed a s\u00faa primeira vitoria nesta proba, con Meira segundo e Costa completando o podio.\n32\u00ba Rally Cidade de Nar\u00f3n.\nDespois das R\u00edas Baixas foi a quenda do Rally Cidade de Nar\u00f3n. 130 pilotos realizaron a s\u00faa inscrici\u00f3n para os m\u00e1is de 100 km programados en 10 treitos.\nV\u00edctor Senra foi o m\u00e1is r\u00e1pido no tramo especial do venres, por diante de Jorge Cagiao e Iago Caama\u00f1o, con Alberto Meira cuarto. Con todo, os problemas mec\u00e1nicos de Senra e unha roda picada de Meira, fixeron que Iago Caama\u00f1o se colocase l\u00edder e que tras a primeira pasada aos tres treitos do s\u00e1bado, xa lle sacase case 9 segundos a Meira e 11 a Senra. A vantaxe aumentou a\u00ednda m\u00e1is na segunda pasada e, a\u00ednda que Meira conseguiu recortar algo na terceira, non foi suficiente para impedir a vitoria de Caama\u00f1o. O triunfo do piloto de Culleredo produciuse 30 anos despois do logrado por seu pai, Jos\u00e9 Caama\u00f1o, que venceu na segunda edici\u00f3n do rally, en 1989.\n16\u00ba Rally Sur do Condado.\nA quinta proba da tempada foi o Rally Sur do Condado, 9 tramos para os que se inscribiron 130 equipos. Alberto Meira comezou liderando, ao marcar os mellores tempos nos dous primeiros treitos, por diante de Iago Caama\u00f1o. O m\u00e1is r\u00e1pido no terceiro tramo foi V\u00edctor Senra, pero mantendo Meira o liderado, at\u00e9 que un trompo no cuarto tramo, en Ponteareas, deixou ao piloto de Gondomar case sen opci\u00f3ns. Con todo, ga\u00f1ou o quinto treito, mentres que o sexto foi para Iago Caama\u00f1o. Pola s\u00faa banda, Manuel Fern\u00e1ndez Est\u00e9vez, o m\u00e1is regular do rally, ga\u00f1ou o s\u00e9timo treito e colocouse l\u00edder da proba a falta dos dous \u00faltimos tramos, aproveitando unha picada de roda de Senra e o abandono de Iago Caama\u00f1o tras perder unha roda. Meira foi o m\u00e1is veloz no pen\u00faltimo treito, con Fern\u00e1ndez segundo, quen deste xeito aumentou a s\u00faa vantaxe sobre Senra. Pero o piloto de Dumbr\u00eda conseguiu vencer no \u00faltimo tramo, con 11 segundos de vantaxe sobre Meira e 18 sobre Fern\u00e1ndez, logrando as\u00ed a s\u00faa terceira vitoria da tempada e a primeira neste rally. Manuel Fern\u00e1ndez e Alberto Meira acompa\u00f1\u00e1rono no podio.\n27\u00ba Rally Botafumeiro.\nA mediados de agosto o campionato desprazouse a Santiago de Compostela para a disputa do Rally Botafumeiro. V\u00edctor Senra, que acumulaba seis vitorias na proba santiaguesa, inclu\u00eddas as \u00faltimas cinco edici\u00f3ns, chegou con 1.192 puntos, por 781 de Alberto Meira e 591 de Iago Caama\u00f1o. Foi este \u00faltimo quen comezou liderando o venres nas d\u00faas pasadas ao treito espect\u00e1culo de San L\u00e1zaro, pero xa no primeiro tramo do s\u00e1bado V\u00edctor Senra subiu ao primeiro posto da clasificaci\u00f3n, que xa non abandonar\u00eda at\u00e9 o final da proba. Marcou o mellor tempo en seis dos nove treitos do s\u00e1bado para rematar con m\u00e1is de 35 segundos de vantaxe sobre Caama\u00f1o, segundo, e case dous minutos sobre o terceiro, o portugu\u00e9s Ricardo Costa. Alberto Meira tivo que retirarse por problemas co embrague. Foi a s\u00e9tima vitoria de Senra neste rally (a cuarta da tempada) e quedou a un paso do seu terceiro t\u00edtulo auton\u00f3mico, ao dobrar en puntos ao segundo.\n8\u00ba Rally Ourense-Lugo-Ribeira Sacra.\nEntre o 20 e o 21 de setembro celebrouse a oitava edici\u00f3n do Rally Ribeira Sacra, que esta vez inclu\u00edu por primeira vez parte do percorrido pola provincia de Lugo, concretamente por Sober, ademais dos habituais concellos de Ourense e Nogueira de Ramu\u00edn. Inscrib\u00edronse 143 equipos, dos que finalmente foron autorizados a tomar a sa\u00edda 136. V\u00edctor Senra chegou a este rally con opci\u00f3ns de proclamarse por terceira vez campi\u00f3n de Galicia de Rally bast\u00e1ndolle cun cuarto posto para logralo.\nFoi o propio piloto de Dumbr\u00eda quen marcou o mellor tempo no primeiro treito, mentres que se repartiu con Alberto Meira os seguintes, chegando l\u00edder ao \u00faltimo, pero con menos de tres segundos sobre Meira. Con todo, na \u00faltima pasada do rally, Meira sa\u00eduse da pista e Senra alzouse coa vitoria. Iago Caama\u00f1o, que estaba asentado comodamente na terceira posici\u00f3n, tam\u00e9n se sa\u00edu da estrada no \u00faltimo tramo, polo que finalmente subiron ao podio Jorge P\u00e9rez Oliveira (2\u00ba) e Luis Vilari\u00f1o (3\u00ba). Deste xeito V\u00edctor Senra ga\u00f1ou por segunda vez o Rally Ribeira Sacra e proclamouse por terceira vez campi\u00f3n de Galicia de rally a falta de d\u00faas probas por disputarse.\n41\u00ba Rally San Froil\u00e1n.\nCo t\u00edtulo auton\u00f3mico asegurado, V\u00edctor Senra decidiu non participar nas d\u00faas \u00faltimas probas do calendario, polo que o interese fixouse na loita polo subcampionato entre Alberto Meira e Iago Caama\u00f1o. A pen\u00faltima proba do ano foi o Rally San Froil\u00e1n, a disputar en 8 treitos polos concellos de Outeiro de Rei, Friol, Meira e Pol.\nComezou liderando o rally Alberto Meira ao marcar o mellor tempo en tres dos catro treitos da ma\u00f1\u00e1, en Outeiro de Rei e Friol, con Iago Caama\u00f1o ga\u00f1ando o terceiro treito e quedando de segundo nos demais. A diferenza entre os dous era de case cinco segundos e medio ao remate da sesi\u00f3n matinal. Xa no primeiro treito da tarde, en Meira, a vantaxe de Alberto Meira aumentou a 13 segundos, e no seguinte tramo, a m\u00e1is dun minuto, despois de que Caama\u00f1o sufrise problemas mec\u00e1nicos, que finalmente o fixeron abandonar a proba. Coa nova situaci\u00f3n Meira baixou o ritmo para asegurar a vitoria e Adri\u00e1n D\u00edaz marcou o mellor tempo nos dous treitos finais, subindo finalmente ao podio en segunda posici\u00f3n, por diante de Alberto Otero.\nCoa vitoria neste rally Alberto Meira asegurouse a segunda praza do campionato.\n1\u00ba Rally Mari\u00f1a Lucense.\nA \u00faltima proba do ano foi o Rally Mari\u00f1a Lucense, un evento que se estreaba no calendario despois de varios intentos infrutuosos de celebrar un rally na Mari\u00f1a de Lugo. O parque pechado situouse en Viveiro e os treitos disput\u00e1ronse polos concellos de Xove, O Vicedo e Cervo. \nIago Caama\u00f1o inscribiuse cun Volkswagen Polo R5 propiedade de AR Vidal, en vez de co seu Ford Fiesta R5 co que competira toda a tempada. Foi el mesmo quen comezou \u00e1 fronte da xeral tras marcar o mellor tempo no primeiro treito, no Vicedo, pero perdeu a posici\u00f3n rapidamente a favor de Alberto Meira que se fixo co mellor tempo nos tres treitos seguintes. Con todo, no quinto treito, correspondente \u00e1 segunda pasada por Cervo, foi Caama\u00f1o o m\u00e1is r\u00e1pido, ao igual que en todos os restantes treitos do rally, polo que foi el o piloto que estreou o palmar\u00e9s do rally lucense. Segundo finalizou Meira e en terceira posici\u00f3n \u00d3scar Veiga, que aproveitou o abandono de Adri\u00e1n D\u00edaz.\nA tempada rematou con V\u00edctor Senra como claro vencedor con 1.682 puntos, segundo a m\u00e1is de 400 puntos de distancia Alberto Meira (1.264) e terceiro Iago Caama\u00f1o con 1.041 puntos."}
{"id": "487674", "revid": "1888", "url": "https://gl.wikipedia.org/wiki?curid=487674", "title": "Corona Gonz\u00e1lez", "text": ""}
{"id": "487676", "revid": "98629", "url": "https://gl.wikipedia.org/wiki?curid=487676", "title": "Pedro I de Alen\u00e7on", "text": "Pedro de Francia ou Pedro de Alen\u00e7on, nado o 29 de xu\u00f1o de 1251 en Ch\u00e2teau P\u00e8lerin, Palestina (hoxe Atlit, Israel) e finado o 6 de abril de 1283 en [[Salerno], [[Italia]], foi un pr\u00edncipe de sangue real franc\u00e9s, quinto fillo de [[Lu\u00eds IX de Francia|Lu\u00eds IX]], [[Lista de monarcas de Francia|rei de Francia]], e de [[Margarida de Provenza]]. Foi [[Condado de Alen\u00e7on|conde de Alen\u00e7on]] de [[1268]] a [[1283]], [[Condado de Blois|conde de Blois]], de [[Condado de Chartres|Chartres]] e se\u00f1or de [[Guise|Guisa]] de [[1272]] a [[1283]]. \nTraxectoria.\n[[Ficheiro:Nahrobek_Ludvik_Filip_Alencon.jpg|miniatura| Tumba dos seus fillos, Lu\u00eds e Filipe, soterrados na Abad\u00eda de Royaumont. ]]\nNaceu durante a [[S\u00e9tima Cruzada]] na fortaleza [[Orde do Temple|templaria]] de Ch\u00e2teau-P\u00e8lerin, onde a s\u00faa nai, Margarida de Provenza, permanec\u00eda f\u00f3ra dos combates, despois de dar a luz un primeiro fillo en Exipto. Viviu en Par\u00eds ata [[1268]], ano no que en marzo o seu pai lle deu en [[Apanaxe|asignaci\u00f3n]] e como [[Parias|paria]] o [[condado de Alen\u00e7on]] e o de [[Condado de Perche|Perche]] as\u00ed como os se\u00f1or\u00edos de [[Mortagne-au-Perche]] e [[Bell\u00eame]]. \nAcompa\u00f1ou a seu pai a [[Tunes]] durante a [[Oitava cruzada]] ([[1270]]), pero esta expedici\u00f3n converteuse nun fiasco, base\u00e1ndose na epidemia de [[disenter\u00eda]] que decima o ex\u00e9rcito cruzado. O seu pai, as\u00ed como o seu irm\u00e1n m\u00e1is vello [[Xo\u00e1n Trist\u00e1n]] sucumbiron \u00e1 enfermidade. \n\u00c1 s\u00faa volta a Francia, casou con [[Xoana de Ch\u00e2tillon]] (c. [[1254]] - [[1291]]) en [[1272]] (coa que se prometera en febreiro de [[1263]]), quen lle aportou as terras de [[Blois]], [[Chartres]] e [[Guise|Guisa]]. A parella tivo dous fillos que morreron a unha idade curta: \nEn [[1282]], despois das [[V\u00e9speras sicilianas]], foi ao [[reino de N\u00e1poles]] para levar axuda ao seu t\u00edo paterno [[Carlos de Anjou|Carlos I de Anjou]]. Loitou por Carlos, pero morreu en [[Salerno]] o 6 de abril de 1283. O seu corpo foi levado aos franciscanos en [[Par\u00eds]], onde foi enterrado e o seu coraz\u00f3n foi levado \u00e1 igrexa dos dominicanos (Convento dos Xacobinos). Despois da s\u00faa morte, sen fillos sobreviventes, a s\u00faa herdanza de [[Alen\u00e7on]] volveu \u00e1 coroa; a s\u00faa vi\u00fava non volveu a casar e vendeu en [[1286]] o condado de Chartres a [[Filipe IV de Francia]]. Blois e Guisa pasaron ent\u00f3n a un primo, da familia de Chatillon. \nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1251]]\n[[Categor\u00eda:Finados en 1283]]\n[[Categor\u00eda:Nados en Haifa]]\n[[Categor\u00eda:Condes de Alen\u00e7on]]\n[[Categor\u00eda:Condes de Blois]]\n[[Categor\u00eda:Condes de Chartres]]"}
{"id": "487680", "revid": "15490", "url": "https://gl.wikipedia.org/wiki?curid=487680", "title": "Ariaramnes II de Capadocia", "text": ""}
{"id": "487682", "revid": "15490", "url": "https://gl.wikipedia.org/wiki?curid=487682", "title": "Ariaramnes I de Capadocia", "text": ""}
{"id": "487683", "revid": "5863", "url": "https://gl.wikipedia.org/wiki?curid=487683", "title": "Vicente Goyanes", "text": ""}
{"id": "487685", "revid": "5863", "url": "https://gl.wikipedia.org/wiki?curid=487685", "title": "\u00c1ngeles Gul\u00edn Dom\u00ednguez", "text": ""}
{"id": "487686", "revid": "5863", "url": "https://gl.wikipedia.org/wiki?curid=487686", "title": "Mar\u00eda de los \u00c1ngeles Gul\u00edn Dom\u00ednguez", "text": ""}
{"id": "487688", "revid": "5863", "url": "https://gl.wikipedia.org/wiki?curid=487688", "title": "Xosefa Iglesias", "text": ""}
{"id": "487689", "revid": "5863", "url": "https://gl.wikipedia.org/wiki?curid=487689", "title": "\u00c1ngel Jorge", "text": ""}
{"id": "487691", "revid": "1576", "url": "https://gl.wikipedia.org/wiki?curid=487691", "title": "Dengue (doenza)", "text": ""}
{"id": "487692", "revid": "72012", "url": "https://gl.wikipedia.org/wiki?curid=487692", "title": "Pectinoidea", "text": ""}
{"id": "487693", "revid": "5863", "url": "https://gl.wikipedia.org/wiki?curid=487693", "title": "Sara Leir\u00f3s", "text": ""}
{"id": "487694", "revid": "5863", "url": "https://gl.wikipedia.org/wiki?curid=487694", "title": "Juan Lembeye y Lartaud", "text": ""}
{"id": "487695", "revid": "1131", "url": "https://gl.wikipedia.org/wiki?curid=487695", "title": "Rita Amparo L\u00f3pez Je\u00e1n", "text": ""}
{"id": "487696", "revid": "5863", "url": "https://gl.wikipedia.org/wiki?curid=487696", "title": "Eloy Lu\u00eds", "text": ""}
{"id": "487697", "revid": "22570", "url": "https://gl.wikipedia.org/wiki?curid=487697", "title": "Os se\u00f1ores da Pena", "text": "Os se\u00f1ores da Pena \u00e9 unha obra narrativa de Ricardo Carvalho Calero, publicada en 1984 na \"Narrativa completa\", mais escrita con anterioridade.\nNarraci\u00f3n.\nNarrador.\nNarrador tradicional: heterodix\u00e9tico, en terceira persoa e omnisciente.\nEspazo.\nUn \u00fanico espazo: a casa dos se\u00f1ores da Pena. Hai referencias \u00e1 vila e \u00e1 familia de Madrid.\nTempo.\nTempo indeterminado. Comeza e remata cun ser\u00e1n no que se\u00f1or da Pena contempla a paisaxe e o seu se\u00f1or\u00edo. Co\u00f1ecemos a tres xeraci\u00f3ns de se\u00f1ores da Pena: don Valent\u00edn, don Bieito, Ermitas-Daniel.\nCaracter\u00edsticas.\nNa edici\u00f3n de 1984 sin\u00e1lase:\nHenrique Rabu\u00f1al comenta:"}
{"id": "487698", "revid": "5863", "url": "https://gl.wikipedia.org/wiki?curid=487698", "title": "Ger\u00f3nimo Macho Velado", "text": ""}
{"id": "487699", "revid": "5863", "url": "https://gl.wikipedia.org/wiki?curid=487699", "title": "Jer\u00f3nimo Macho y Velado", "text": ""}
{"id": "487700", "revid": "23204", "url": "https://gl.wikipedia.org/wiki?curid=487700", "title": "Diffuse Ultraviolet Experiment", "text": "DUVE, acr\u00f3nimo de \"Diffuse Ultraviolet Experiment\", foi un experimento da NASA lanzado o 24 de xullo de 1992 mediante un foguete Delta 6925 desde Cabo Ca\u00f1averal para estudar o fondo c\u00f3smico ultravioleta.\nCaracter\u00edsticas.\nDUVE foi posto en \u00f3rbita como carga secundaria no mesmo lanzamento que enviou o sat\u00e9lite Geotail ao espazo. DUVE en si permaceu unido \u00e1 segunda etapa do foguete tras entrar en \u00f3rbita. O obxectivo era estudar o fondo difuso ultravioleta do espazo interestelar mediante espectroscop\u00eda para avanzar na comprensi\u00f3n da din\u00e1mica e evoluci\u00f3n do medio interestelar e da V\u00eda L\u00e1ctea. DUVE acendeuse despois da separaci\u00f3n de Geotail para non interferir coa misi\u00f3n primaria e non pod\u00eda recibir instruci\u00f3ns desde terra. Funcionou durante 4 horas, o tempo que duraron as bater\u00edas que o alimentaban. O experimento usaba varios detectores de imaxe para facer as medici\u00f3ns. Ao final da misi\u00f3n recolect\u00e1ronse 19 imaxes totais a partir de 4151 segundos de tempo de observaci\u00f3n.\nDUVE reentrou na atmosfera, destru\u00edndose, o 16 de marzo de 1993."}
{"id": "487701", "revid": "72012", "url": "https://gl.wikipedia.org/wiki?curid=487701", "title": "DUVE", "text": ""}
{"id": "487702", "revid": "5863", "url": "https://gl.wikipedia.org/wiki?curid=487702", "title": "Ger\u00f3nimo Macho de Velado", "text": ""}
{"id": "487703", "revid": "5863", "url": "https://gl.wikipedia.org/wiki?curid=487703", "title": "Jer\u00f3nimo Macho de Velado", "text": ""}
{"id": "487704", "revid": "5863", "url": "https://gl.wikipedia.org/wiki?curid=487704", "title": "Ram\u00f3n Margalef L\u00f3pez", "text": ""}
{"id": "487705", "revid": "5863", "url": "https://gl.wikipedia.org/wiki?curid=487705", "title": "Ramon Margalef i L\u00f3pez", "text": ""}
{"id": "487706", "revid": "5863", "url": "https://gl.wikipedia.org/wiki?curid=487706", "title": "Carlos Montenegro", "text": ""}
{"id": "487710", "revid": "1505", "url": "https://gl.wikipedia.org/wiki?curid=487710", "title": "Weltanschauung", "text": ""}
{"id": "487727", "revid": "23204", "url": "https://gl.wikipedia.org/wiki?curid=487727", "title": "Filmes da Rep\u00fablica Checa propostos \u00f3 \u00d3scar \u00f3 mellor filme internacional", "text": "A Rep\u00fablica Checa presentou filmes para o \u00d3scar \u00f3 mellor filme internacional dende o ano 1994 (ap\u00f3s a ruptura de Checoslovaquia en xaneiro de 1993). Por\u00e9n, Checoslovaquia presentou filmes checos antes da s\u00faa separaci\u00f3n. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, tres filmes checos foron nomeados \u00f3 \u00d3scar \u00f3 mellor filme internacional, e un deles, \"Kolja\" de Jan Sv\u011br\u00e1k, acadou finalmente o premio. Outro filme de Sv\u011br\u00e1k, \"Tmavomodr\u00fd sv\u011bt\", foi presentado na categor\u00eda na 74\u00aa edici\u00f3n dos premios, mais finalmente non foi nomeado. Os outros dous directores checos cuxos filmes foron nomeados son Jan H\u0159ebejk e Ond\u0159ej Trojan. \"Mus\u00edme si pom\u00e1hat\" de H\u0159ebejk foi nomeado na 73\u00aa edici\u00f3n dos premios, mais a s\u00faa proposta para a 77\u00aa edici\u00f3n, \"Horem p\u00e1dem\", non o conseguiu. \"\u017delary\" de Trojan foi nomeado na 76\u00aa edici\u00f3n dos \u00d3scar.\nAntes de converterse nun estado separado en 1993, a Rep\u00fablica Checa formaba parte de Checoslovaquia, que presentou vinte e tres filmes para a consideraci\u00f3n da Academia entre 1964 e 1991. T\u00f3dolos filmes escollidos durante esa \u00e9poca contaban cun significativo n\u00famero de actores, directores e equipo checos e varios deles acadaron o premio da Academia como \"Ost\u0159e sledovan\u00e9 vlaky\" en 1967 e \"Obchod na korze\", unha produci\u00f3n en lingua eslovaca de 1965.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou a Rep\u00fablica Checa para a s\u00faa valoraci\u00f3n pola Academia co respectivo ano e cerimonia de entrega."}
{"id": "487728", "revid": "5863", "url": "https://gl.wikipedia.org/wiki?curid=487728", "title": "Joan Vasquez de Talaveira", "text": ""}
{"id": "487729", "revid": "89787", "url": "https://gl.wikipedia.org/wiki?curid=487729", "title": "Filmes de Checoslovaquia propostos \u00f3 \u00d3scar \u00f3 mellor filme internacional", "text": "Checoslovaquia presentou filmes para o \u00d3scar \u00f3 mellor filme internacional entre 1964 e 1991, antes de que o pa\u00eds se separase nas rep\u00fablicas independentes de Eslovaquia e da Rep\u00fablica Checa en 1993. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nSeis filmes checoslovacos foron nomeados \u00f3 \u00d3scar \u00f3 mellor filme internacional, dous dos cales ga\u00f1aron o \u00d3scar, o filme en lingua eslovaca \"Obchod na korze\" e o filme en lingua checa \"Ost\u0159e sledovan\u00e9 vlaky\", \u00e1mbolos dous comedias negras ambientadas durante a segunda guerra mundial. Dous filmes do director Milo\u0161 Forman foron propostos en representaci\u00f3n de Checoslovaquia na d\u00e9cada de 1960, e os dous foron nomeados. Forman acabou ga\u00f1ando o \u00d3scar \u00f3 mellor director en d\u00faas ocasi\u00f3ns logo de emigrar \u00f3s Estados Unidos.\nDespois da ruptura de Checoslovaquia, as propostas checas e eslovacas foron presentadas por separado de xeito regular. Dende ent\u00f3n, a Rep\u00fablica Checa logrou tres nomeamentos m\u00e1is \u00f3s \u00d3scar, inclu\u00edndo unha vitoria para \"Kolja\" de Jan Sv\u011br\u00e1k.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Checoslovaquia para a s\u00faa valoraci\u00f3n pola Academia co respectivo ano e cerimonia de entrega.\nCase t\u00f3dalas propostas foron rodadas en checo, ag\u00e1s as de 1965, 1982 e 1984 que estaban rodadas en eslovaco."}
{"id": "487730", "revid": "5863", "url": "https://gl.wikipedia.org/wiki?curid=487730", "title": "Euxenio V\u00e1zquez Gund\u00edn", "text": ""}
{"id": "487731", "revid": "23204", "url": "https://gl.wikipedia.org/wiki?curid=487731", "title": "Filmes de Chile propostos \u00f3 \u00d3scar \u00f3 mellor filme internacional", "text": "Chile presentou filmes para o \u00d3scar \u00f3 mellor filme internacional dende o ano 1990. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Chile presentou vinte e sete filmes \u00f3 \u00d3scar \u00f3 mellor filme internacional, conseguindo o seu primeiro nomeamento en 2013. Chile ga\u00f1ou o seu primeiro galard\u00f3n na 90\u00aa edici\u00f3n de 2018, con \"Una mujer fant\u00e1stica\".\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Chile para a s\u00faa valoraci\u00f3n pola Academia co respectivo ano e cerimonia de entrega."}
{"id": "487733", "revid": "23204", "url": "https://gl.wikipedia.org/wiki?curid=487733", "title": "Filmes da China propostos \u00f3 \u00d3scar \u00f3 mellor filme internacional", "text": "A Rep\u00fablica Popular da China presentou filmes para o \u00d3scar \u00f3 mellor filme internacional dende o ano 1979. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nDous filmes foron candidatos representando \u00e1 China, ambos dirixidos por Zhang Yimou, director de seis filmes propostos. Zhang tam\u00e9n foi candidato por outro filme, que representaba \u00e1 colonia brit\u00e1nica de Hong Kong. O outro director chin\u00e9s proposto en m\u00e1is dunha ocasi\u00f3n \u00e9 Chen Kaige, que tam\u00e9n obtivo unha candidatura representando a Hong Kong. A China, Hong Kong e Taiw\u00e1n est\u00e1n reco\u00f1ecidas pola Academia como entidades separadas e env\u00edan cadanseu filme \u00e1 competici\u00f3n. A\u00ednda que adoitaban ter industrias cinematogr\u00e1ficas moi separadas, dende principios do s\u00e9culo XXI comezou a desenvolverse unha industria m\u00e1is com\u00fan, con directores, actores e t\u00e9cnicos traballando habitualmente f\u00f3ra do seu territorio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou a China para a s\u00faa valoraci\u00f3n pola Academia co respectivo ano e cerimonia de entrega."}
{"id": "487734", "revid": "5863", "url": "https://gl.wikipedia.org/wiki?curid=487734", "title": "Lu\u00eds Humberto Busto Abellas", "text": ""}
{"id": "487735", "revid": "5863", "url": "https://gl.wikipedia.org/wiki?curid=487735", "title": "Luis Humberto Busto Abella", "text": ""}
{"id": "487736", "revid": "88215", "url": "https://gl.wikipedia.org/wiki?curid=487736", "title": "V\u00edctor Senra Carreira", "text": ""}
{"id": "487737", "revid": "88215", "url": "https://gl.wikipedia.org/wiki?curid=487737", "title": "V\u00edctor Manuel Senra Carreira", "text": ""}
{"id": "487739", "revid": "15490", "url": "https://gl.wikipedia.org/wiki?curid=487739", "title": "Verto", "text": "Verto foi un grupo independente de m\u00fasica pop, disco e trap galego que comezou en 2019. Estaba composto por Alberto Mira \"Berto\" e Fernando Peleteiro \"Fer\". Son considerados un dos grupos pioneiros da m\u00fasica pop en galego, tendo mill\u00f3ns de escoitas na plataforma Spotify.\nA partir de 2021 Alberto Mira continuou en solitario con \"Berto\".\nTraxectoria.\nDebutaron en novembro de 2019 cos seus primeiros traballos \"Amolecer\" e \"Rebolando x Ti\", xa coa est\u00e9tica pop que caracteriza actualmente ao grupo. \nM\u00e1is tarde, en decembro de 2019, sa\u00edu o \"Pack do nadal\", EP conceptual co que simbolizaron os estados emocionais polos que pasa unha ruptura. Un dos temas, \"Algo que non sexa\", segue a ser na actualidade un tema insignia do seu proxecto.\nO 17 de xaneiro de 2020, o grupo participou no \"Luar\" da TVG co seu tema \"Oie Gayego\", unha canci\u00f3n trap retranqueira que lles deu gran popularidade.\nO 14 de marzo de 2020 lanzaron o seu primeiro EP \"Puro Ocio\", composto por sete temas de est\u00e9tica urbana, que acumula m\u00e1is de setecentas mil escoitas en Spotify.\nO 9 de abril de 2021 sacaron a luz o seu primeiro LP \"Embora\", composto por catorce temas pop con ritmos disco e techno que acumulan m\u00e1is de un mill\u00f3n de escoitas en Spotify."}
{"id": "487740", "revid": "89787", "url": "https://gl.wikipedia.org/wiki?curid=487740", "title": "Filmes de Croacia propostos \u00f3 \u00d3scar \u00f3 mellor filme internacional", "text": "Croacia presentou filmes para o \u00d3scar \u00f3 mellor filme internacional dende o ano 1992. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Croacia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487753", "revid": "1131", "url": "https://gl.wikipedia.org/wiki?curid=487753", "title": "Vanessa Nakate", "text": "Vanessa Nakate, nada en Kampala o 15 de novembro de 1996, \u00e9 unha activista clim\u00e1tica ugandesa. Medrou en Kampala e comezou o seu activismo en decembro de 2018, despois de t\u00e9rense rexistrado unhas temperaturas infrecuentemente altas no seu pa\u00eds.\nTraxectoria.\nNakate graduouse en xesti\u00f3n empresarial en M\u00e1rketing pola Escola de Negocios da Universidade Makerere.\nAcci\u00f3ns polo clima.\nInspirada por Greta Thunberg, comezou o seu propio movemento clim\u00e1tico en Uganda, comezando en xaneiro de 2019 cunha folga en solitario contra a inacci\u00f3n do seu pa\u00eds fronte a crise clim\u00e1tica. \u00d3 longo de varios meses foi a \u00fanica manifestante f\u00f3ra das portas do Parlamento de Uganda. Finalmente, outros mozos comezaron a responder \u00e1s s\u00faas chamadas nas redes sociais para axudala e chamar a atenci\u00f3n sobre a dif\u00edcil situaci\u00f3n das selvas tropicais no Congo. Nakate fundou \"Youth for Future Africa\" (Mocidade pola \u00c1frica do Futuro) e o movemento \"Rise Up\" (\u00c9rguete), con sede en \u00c1frica. \nEn decembro de 2019, Nakate foi unha das poucas activistas xuven\u00eds que falou na reuni\u00f3n da COP25 en Espa\u00f1a. \nA comezos de xaneiro de 2020, uniuse a outros 20 mozos activistas clim\u00e1ticos de todo o mundo para publicar unha carta \u00f3s participantes no Foro Econ\u00f3mico Mundial, pedindo \u00e1s empresas, bancos e gobernos que deixen de subsidiar os combustibles f\u00f3siles. Quedou no campamento base do \u00c1rtico en Davos durante o Foro Econ\u00f3mico Mundial. Posteriormente, os delegados un\u00edronse a unha marcha clim\u00e1tica o derradeiro d\u00eda do Foro.\nEn marzo de 2022, activistas ambientais ugandeses atacaron o megaproxecto petroleiro TotalEnergies no leste de \u00c1frica. A Asemblea Nacional francesa recibiu catro principais activistas xuven\u00eds, os cales fixeron presi\u00f3n para que o goberno se posicione sobre o proxecto. Vanessa Nakate foi unha delas."}
{"id": "487756", "revid": "1410", "url": "https://gl.wikipedia.org/wiki?curid=487756", "title": "Filmes de Cuba propostos \u00f3 \u00d3scar \u00f3 mellor filme internacional", "text": "Cuba presentou filmes para o \u00d3scar \u00f3 mellor filme internacional dende o ano 1978. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Cuba para a s\u00faa valoraci\u00f3n pola Academia co respectivo ano e cerimonia de entrega."}
{"id": "487758", "revid": "23204", "url": "https://gl.wikipedia.org/wiki?curid=487758", "title": "Filmes de Estonia propostos \u00f3 \u00d3scar \u00f3 mellor filme internacional", "text": "Estonia presentou filmes para o \u00d3scar \u00f3 mellor filme internacional dende o ano 1992. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, vinte filmes estonianos foron presentados \u00f3 \u00d3scar \u00f3 mellor filme internacional, dos cales s\u00f3 un foi finalmente noemado \u00f3 galard\u00f3n, \"Mandariinid\" na 87\u00aa edici\u00f3n dos premios.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Estonia para a s\u00faa valoraci\u00f3n pola Academia co respectivo ano e cerimonia de entrega.\nT\u00f3dalas propostas estaban rodadas en lingua estoniana, ag\u00e1s \"Viimased\" (2020), rodada en lingua finesa."}
{"id": "487759", "revid": "23204", "url": "https://gl.wikipedia.org/wiki?curid=487759", "title": "Filmes de Palestina propostos \u00f3 \u00d3scar \u00f3 mellor filme internacional", "text": "Palestina presentou filmes para o \u00d3scar \u00f3 mellor filme internacional dende o ano 2003. No ano 2002, Palestina xa intentara sen \u00e9xito presentarse nesta categor\u00eda. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Palestina presentou quince filmes \u00f3 \u00d3scar \u00f3 mellor filme internacional e conseguiu dous nomeamentos, un por \"Paradise Now\" en 2006 e outro por \"Omar\" en 2013.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Palestina para a s\u00faa valoraci\u00f3n pola Academia co respectivo ano e cerimonia de entrega.\nT\u00f3dolos filmes foron rodados principalmente en lingua \u00e1rabe."}
{"id": "487763", "revid": "89787", "url": "https://gl.wikipedia.org/wiki?curid=487763", "title": "Filmes do Nepal propostos \u00f3 \u00d3scar \u00f3 mellor filme internacional", "text": "O Nepal presentou filmes para o \u00d3scar \u00f3 mellor filme internacional dende o ano 1999. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, doce filmes nepaleses foron presentados \u00f3 \u00d3scar \u00f3 mellor filme internacional, dos cales un foi finalmente nomeado, \"Himalaya, l'enfance d'un chef\", que foi o primeiro filme que presentaron.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Nepal para a s\u00faa valoraci\u00f3n pola Academia co respectivo ano e cerimonia de entrega."}
{"id": "487765", "revid": "23204", "url": "https://gl.wikipedia.org/wiki?curid=487765", "title": "O lar de Clara", "text": "O lar de Clara \u00e9 unha obra narrativa de Ricardo Carvalho Calero, publicada en 1984 na \"Narrativa completa\", mais escrita con anterioridade.\nNarraci\u00f3n.\nNarrador.\nNarrador homodiex\u00e9tico, en primeira persoa.\nEspazo.\nUn \u00fanico espazo, Ferrol, a\u00ednda que non aparece o nome da cidade. A aldea da beiramar na que pasan os ver\u00e1ns. Hai referencias a Cuba, Vigo.\nTempo.\nTempo indeterminado. Escribe xa con corenta anos desde o presente lembrando a infancia. Lembra a Primeira Guerra Muncial e a posterior gripe.\nCaracter\u00edsticas.\nNa edici\u00f3n de 1984 sin\u00e1lase: \nHenrique Rabu\u00f1al comenta:"}
{"id": "487766", "revid": "1987", "url": "https://gl.wikipedia.org/wiki?curid=487766", "title": "Le\u00f3n IV, Emperador", "text": ""}
{"id": "487767", "revid": "89787", "url": "https://gl.wikipedia.org/wiki?curid=487767", "title": "Coleccionismo de moedas", "text": "O coleccionismo de moedas, asociado adoito ao doutros obxectos cu\u00f1ados ou relacionados co di\u00f1eiro (medallas, fichas monetiformes, billetes etc.) \u00e9 unha das afecci\u00f3ns m\u00e1is populares e un dos coleccionismos m\u00e1is co\u00f1ecidos. Algunhas persoas coleccionan pensando unicamente no investimento numism\u00e1tico, mais a raz\u00f3n principal para coleccionar moedas \u00e9 a propia satisfacci\u00f3n persoal. A\u00ednda que o coleccionismo de moedas non se debe confundir coa numism\u00e1tica, para a boa clasificaci\u00f3n, organizaci\u00f3n e valorizaci\u00f3n dunha colecci\u00f3n c\u00f3mpre posu\u00edr un certo grao de co\u00f1ecemento numism\u00e1tico.\nCada coleccionista ten as s\u00faas propias preferencias e especificidades, como poden ser as moedas en bos estados de conservaci\u00f3n, as resultado de erros nas cecas, as que considere particularmente fermosas ou historicamente significativas etc.\nHistoria.\nO af\u00e1n das persoas por acumularen moedas por mor do valor do metal en que est\u00e1n cu\u00f1adas \u00e9 tan antigo como a propia existencia da moeda. No entanto, a colecci\u00f3n das moedas baseada no seu valor art\u00edstico tivo un desenvolvemento m\u00e1is tard\u00edo. As evidencias amosadas polos rexistros arqueol\u00f3xicos da Roma Antiga e da Mesopotamia medieval indican que as moedas xa eran obxecto de colecci\u00f3n e de catalogaci\u00f3n naqueles tempos, por parte tanto de eruditos como das propias instituci\u00f3ns de goberno. Tam\u00e9n semella probable que os cidad\u00e1ns individuais recollesen moedas vellas, ex\u00f3ticas ou con algunha significaci\u00f3n conmemorativa, como un xeito accesible e port\u00e1til de arte. Segundo o historiador romano Suetonio na s\u00faa obra \"De vita Caesarum\" (\"As vidas c\u00e9sares\"), escrita no s\u00e9culo I d. de C., o emperador Augusto obsequiaba con moedas antigas e ex\u00f3ticas os seus amigos e os cortes\u00e1ns durante os festivais e noutras ocasi\u00f3ns especiais.\nAs primeiras mostras de apreciaci\u00f3n e de coleccionismo de moeda contempor\u00e1nea rem\u00f3ntanse ao s\u00e9culo XIV. Durante o Renacemento mesmo chegou a se converter nunha moda entre as clases privilexiadas europeas, sinaladamente entre os reis e as ra\u00ed\u00f1as. Ao erudito e poeta italiano Petrarca atrib\u00faeselle ser un dos personaxes pioneiros m\u00e1is salientables desta \u00e9poca pola s\u00faa afecci\u00f3n ao coleccionismo de moedas e, seguindo o seu exemplo, diversos, nobres, pr\u00edncipes e mesmo reis comezaron as s\u00faas propias colecci\u00f3ns. Entre os coleccionistas m\u00e1is notables est\u00e1n o papa Bonifacio VIII, o Emperador do Sacro Imperio Romano Maximiliano I, Lu\u00ed XIV de Francia, Fernando I, Henrique IV de Francia e o Elector Xoaqu\u00edn II de Brandeburgo, quen iniciou o prestixioso Gabinete Numism\u00e1tico de Berl\u00edn (\"M\u00fcnzkabinett\"). Debido a que durante o Renacemento a procura de moedas antigas estaba unicamente ao alcance dos moi ricos e poderosos, o coleccionismo de moedas co\u00f1ec\u00edase nesa \u00e9poca como \"a afecci\u00f3n dos reis\".\nDurante s\u00e9culos XVII e XVIII, o coleccionismo de moedas seguiu a estar asociado \u00e1 riqueza e ao poder. Pero o pensamento racional propio da Ilustraci\u00f3n conduciu a un enfoque m\u00e1is sistem\u00e1tico da colecci\u00f3n e do estudo das moedas. Nestes s\u00e9culos xurdiu a numism\u00e1tica como disciplina acad\u00e9mica e o seu coleccionismo comezou a estendeuse como unha actividade de lecer dunha burgues\u00eda ansiosa por demostrar riqueza e sofisticaci\u00f3n.Foi nos s\u00e9culos XIX o XX cando o coleccionismo numism\u00e1tico acadou m\u00e1is popularidade e espallamento. Comezaron a constitu\u00edrse as primeiras asociaci\u00f3ns numism\u00e1ticas, que agrupaban os afeccionados para defenderen os seus intereses, como \u00e9 o caso, entre outras, da Real Sociedade de Numism\u00e1tica, de Londres (1836), a Sociedade Real de Numism\u00e1tica de B\u00e9lxica (1841), a Sociedade Numism\u00e1tica dos EEUU (1858) ou a Sociedade Francesa de Numism\u00e1tica (1865), entre outras. O mercado de moedas expandiuse para abranguer non s\u00f3 as moedas antigas, sen\u00f3n tam\u00e9n as propias doutros pa\u00edses e as consideradas ex\u00f3ticas. Comezaron a constitu\u00edrse as primeiras asociaci\u00f3ns de comerciantes e os organismos reguladores. A primeira convenci\u00f3n internacional de coleccionismo de moeda tivo lugar en Detroit en agosto de 1962.\nNo s\u00e9culo XXI, o coleccionismo pasou de merecer o sobrenome de \"a afecci\u00f3n dos reis\", propia do Renacemento, ao de \"a ra\u00ed\u00f1a das colecci\u00f3ns\".\nMotivaci\u00f3ns.\nAs motivaci\u00f3ns para o coleccionismo de moedas poden ser moi diversas dunha persoa a outra, a\u00ednda que a m\u00e1is com\u00fan \u00e9 a baseada no simple pracer da colecci\u00f3n, que pode estar complementada polo seu estudo ou pola expectativa dalg\u00fan tipo de lucro.\nPor\u00e9n, outra das raz\u00f3ns importantes que levan as persoas a coleccionaren moedas e como v\u00eda de investimento. Do mesmo xeito que os selos, os metais preciosos e outros bens tanxibles, os prezos das moedas flut\u00faan periodicamente en funci\u00f3n da oferta e a demanda, ademais do seu propio valor intr\u00ednseco, destacadamente nas moedas de ouro ou de prata. En calquera caso, igual que ocorre con calquera outro obxecto de colecci\u00f3n, unha colecci\u00f3n de moedas non xera beneficio en tanto que esta non se venda, e mesmo pode levar consigo custos de mantemento, como seguros, alugamento de caixas de seguridade, material para o arquivamento etc. O l\u00edmite entre o coleccionismo de moedas con \u00e1nimo de lucro e a simple especulaci\u00f3n radica en que, no primeiro caso, o coleccionista comparte a s\u00faa ansia de beneficio econ\u00f3mico con consideraci\u00f3ns est\u00e9ticas, hist\u00f3ricas e doutro tipo, en tanto que o especulador \u00e9 un simple acumulador de obxectos, sen maior apego a eles, \u00e1 espera da s\u00faa revalorizaci\u00f3n.\nNoutras ocasi\u00f3ns, os promotores das colecci\u00f3ns non son individuos a t\u00edtulo particular, sen\u00f3n instituci\u00f3ns de diversos tipos e con finalidades que transcenden a satisfacci\u00f3n persoal dos seus xestores (xa non posuidores). Tr\u00e1tase comunmente de colecci\u00f3ns numism\u00e1ticas de universidades, museos ou entidades asociativas, movidos por intereses como a conservaci\u00f3n do patrimonio e a divulgaci\u00f3n did\u00e1ctica da riqueza monetaria dun territorio.\nCriterios dunha colecci\u00f3n.\nAlg\u00fans afeccionados \u00e1 numism\u00e1tica constr\u00faen colecci\u00f3ns xeneralistas, conformadas por exemplares da ampl\u00edsima variedade de moedas existentes, sen que a elecci\u00f3n se suxeite a criterios xeogr\u00e1ficos nin hist\u00f3ricos, nin de ning\u00fan outro tipo. Se os recursos econ\u00f3micos son suficientes, isto pode levar a crear colecci\u00f3ns cun n\u00famero extraordinario de exemplares inconexos. O caso m\u00e1is salientable \u00e9 o do rei Faruq de Exipto, que chegou a reunir unha colecci\u00f3n vast\u00edsima de moedas de todo tipo, \u00e9poca e lugar. Por\u00e9n, a maior\u00eda dos coleccionistas acomodan as s\u00faas colecci\u00f3ns a uns criterios preestablecidos, o que fai que existan uns exemplares determinados de particular interese para eles. Estas son, a modo de exemplo, algunhas das orientaci\u00f3ns m\u00e1is habituais das colecci\u00f3ns numism\u00e1ticas, que con moita frecuencia se dan combinadas entre elas:\nEstados de conservaci\u00f3n e valor.\nEn numism\u00e1tica o estado de conservaci\u00f3n \u00e9 un aspecto moi significativo no seu valor, ata o punto de que un exemplar pode multipilcar por varios centos o seu valor en funci\u00f3n de que estea mellor ou peor conservado. Os coleccionistas v\u00e1lense dunhas escalas para determinar os estados de conservaci\u00f3n, que poden ser diferentes dependendo do pa\u00eds.\nNos primeiros momentos do coleccionismo \u2014antes do desenvolvemento dun mercado de moeda internacional\u2014, non se utilizaban m\u00e9todos cunha extremada precisi\u00f3n e recorr\u00edase a adxectivaci\u00f3ns subxectivas como \"boa\", \"moi boa\" ou \"non circulada\". Cara a mediados do s\u00e9culo XX, en paralelo a un mercado crecente de moedas raras e escasas, as escalas f\u00f3ronse precisando de xeito diferente en cada pa\u00eds. A m\u00e1xima precisi\u00f3n \u00e9 a da escala Sheldon, desenvolvida pola \"American Numismatic Association\", que vai desde o n\u00famero 1, para un exemplar de dif\u00edcil identificaci\u00f3n, ata o n\u00famero 70, para un exemplar perfecto, acompa\u00f1ado dunhas siglas. Esta \u00e9 a escala utilizada polas axencias internacionais de certificaci\u00f3n do estado de conservaci\u00f3n de moedas, polo que \u00e9 co\u00f1ecida internacionalmente. En Europa, no entanto, \u00e9 m\u00e1is com\u00fan seguir recorrendo \u00e1s escalas descritivas baseadas en adxectivaci\u00f3ns (ou nas s\u00faas siglas).\nEsta \u00e9 unha comparativa das escalas m\u00e1is utilizadas no mundo:\nSignificado das siglas utilizadas en Galicia para os grados de conservaci\u00f3n das moedas:\nAdemais da cualificaci\u00f3n das moedas polo seu desgaste, hai outra categor\u00eda denominada \"proba\" ou \"proba numism\u00e1tica\" \u2014\u00fasase m\u00e1is frecuentemente a palabra en ingl\u00e9s \"proof\"\u2014 . As moedas desta condici\u00f3n elab\u00f3ranse cuns cu\u00f1os particularmente pu\u00eddos e te\u00f1en un tratamento posterior que lles confire un brillo especial aos campos en tanto que os relevos amosan un aspecto m\u00e1is mate. Este sistema util\u00edzase frecuentemente para as moedas conmemorativas. Tam\u00e9n \u00e9 habitual a coexistencia das series anuais na s\u00faa versi\u00f3n est\u00e1ndar, para a s\u00faa circulaci\u00f3n, e en condici\u00f3n \"proof\", nas presentaci\u00f3ns en carteiras ou expositores destinados ao coleccionismo, nesta \u00faltimo caso con tiraxes m\u00e1is pequenas.\nServizos de certificaci\u00f3n.\nOs servizos de certificaci\u00f3n de moedas xurdiron nos Estados Unidos na d\u00e9cada de 1980 co obxectivo de establecer un padr\u00f3n para a descrici\u00f3n do estado de conservaci\u00f3n das moedas, as\u00ed como detectar alteraci\u00f3ns intencionadas e falsificaci\u00f3ns. A cambio dunhas tarifas establecidas, estas axencias cualifican o estado de conservaci\u00f3n, autentican, describen e encapsulan moedas como garant\u00eda da s\u00faa certificaci\u00f3n.\nHai tres entidades certificadoras que gozan de reco\u00f1ecemento internacional no sector da numism\u00e1tica, todas elas con sede nos EEUU a\u00ednda que con \u00e1mbito de actuaci\u00f3n internacional: \"Professional Coin Grading Service\" (PCGS), \"Numismatic Guaranty Corporation\" (NGC) e \"Independent Coin Graders\" (ICG).\nClubs e asociaci\u00f3ns.\n\u00c9 habitual que os coleccionistas de moedas se agrupen en clubs ou asociaci\u00f3ns, que ofrecen diversos beneficios para os seus membros. Serven de canle de informaci\u00f3n e neles os asociados establecen contactos para defenderen intereses com\u00fans. \u00c1 marxe das entidades cl\u00e1sicas, cada vez \u00e9 m\u00e1is frecuente a existencia de clubs e asociaci\u00f3ns en li\u00f1a a trav\u00e9s de internet, que agrupan afeccionados de todo o mundo. "}
{"id": "487768", "revid": "65337", "url": "https://gl.wikipedia.org/wiki?curid=487768", "title": "Coleccionismo numism\u00e1tico", "text": ""}
{"id": "487769", "revid": "65337", "url": "https://gl.wikipedia.org/wiki?curid=487769", "title": "Coleccionista de moedas", "text": ""}
{"id": "487770", "revid": "65337", "url": "https://gl.wikipedia.org/wiki?curid=487770", "title": "Colecci\u00f3n de moedas", "text": "A expresi\u00f3n colecci\u00f3n de moedas pode referirse a unha:"}
{"id": "487771", "revid": "5863", "url": "https://gl.wikipedia.org/wiki?curid=487771", "title": "Mart\u00edn Eanes", "text": ""}
{"id": "487772", "revid": "5863", "url": "https://gl.wikipedia.org/wiki?curid=487772", "title": "Martin Anes Marinho", "text": ""}
{"id": "487773", "revid": "5863", "url": "https://gl.wikipedia.org/wiki?curid=487773", "title": "Fernan Fernandez Cogominho", "text": ""}
{"id": "487774", "revid": "5863", "url": "https://gl.wikipedia.org/wiki?curid=487774", "title": "Garc\u00eda Soares", "text": ""}
{"id": "487778", "revid": "98629", "url": "https://gl.wikipedia.org/wiki?curid=487778", "title": "Gullfaxi", "text": "Gullfaxi \u00e9, na mitolox\u00eda n\u00f3rdica, un cabalo prodixiosamente lixeiro cunha crina \u00e1urica ou dourada. Segundo o \"Sk\u00e1ldskaparm\u00e1l\" pertenc\u00eda orixinalmente a Hrungnir, o jotun, quen co\u00f1eceu ao deus Od\u00edn no mundo de Jotunheim e, logo dun breve di\u00e1logo co deus, afirmou que Gullfaxi era un m\u00e1is r\u00e1pido que Sleipnir, a montura de oito patas de Od\u00edn. Desafiado, Od\u00edn sa\u00edu ao galope con Sleipnir e Hrungnir foi na s\u00faa persecuci\u00f3n con Gullfaxi. Irado, non se deu de conta que chegara \u00e1s portas da fortaleza de Asgard, e al\u00ed convid\u00e1rono a beber. Despois de diversas agarradas cos deuses matouno Thor nunha loita a morte e confiou a Gullfaxi a seu fillo Magni como recompensa pola s\u00faa axuda na loita contra do xigante, causando a decepci\u00f3n de seu pai, Od\u00edn. \nGullfaxi \u00e9, como outros cabalos fant\u00e1sticos da mitolox\u00eda n\u00f3rdica, unha cabalgadura con simbolismo xam\u00e1nico, capaz de correr tanto na terra como no ceo e no mar, e mais tam\u00e9n viaxar entre dous mundos, o de Jotunheim e o de Asgard. \nEtimolox\u00eda.\nO nome \"Gullfaxi\" significa \"crina de ouro\" ou \"crina dourada\" en n\u00f3rdico antigo. Os nomes dos cabalos rematados en -\"faxi\" (\"crina\") son ben com\u00fans na mitolox\u00eda n\u00f3rdica .\nMenci\u00f3ns mitol\u00f3xicas.\nOs escaldos semellan que fac\u00edan alusi\u00f3n regularmente ao encontro entre Thor e mais Hrungnir, primeiro propietario de Gullfaxi. As\u00ed a todo, o \u00fanico rexistro completo deste episodio at\u00f3pase na Edda de Snorri . \nSegundo relata o \"Sk\u00e1ldskaparm\u00e1l\", Od\u00edn ao cabalagar con Sleipnir polo mundo de Jotunheim atopou a Hrungnir o jotun. Ao ver o deus, Hrungnir preguntouse \u00abque clase de persoa \u00e9\u00bb para levar un casco dourado, \u00abcabalgando o ceo e a auga\u00bb e dille ao desco\u00f1ecido que ten un \u00abcabalo marabilloso\u00bb. Odin agradeceu a gabanza e apostou a s\u00faa cabeza a que non se poder\u00eda atopar un cabalo tan bo en todo Jotunheim. Hrungnir admitu que, de certo, era un fermoso cabalo mais ao tempo afirmaba que posu\u00eda un animal moito m\u00e1is r\u00e1pido, chamado Gullfaxi; as\u00ed pois, revirado, o xigante montou Gullfaxi e desafiou a Odin a unha carreira. Este fixo galopar a Sleipnir nas s\u00faas oito patas o m\u00e1is r\u00e1pido posible e Hrungnir foi decontado na s\u00faa persecuci\u00f3n coa furia dos xigantes sen, por\u00e9n, conseguir achegarse sen se d\u00e1r de conta que sa\u00eda do seu propio mundo. E as\u00ed, \u00e1s pr\u00e9sas, chegou \u00e1s portas de Asgard, onde Od\u00edn o convidou a beber e presentoulle os \u00e6sir mentres Thor estaba ausente. Logo, o xigante embriagado insultou os deuses, afirmando que poder\u00eda transportar facilmente o valhalla a Jotunheim, enviar Asgard ao mar e destru\u00edr todos os deuses ag\u00e1s Freia e Sif que levar\u00eda para gardalas para o seu uso. Ent\u00f3n os deuses chamaron a Thor, quen desafiou ao xigante pero ao non estar armado Hrungnir reclamou o dereito de procurar armas para participar nun duelo xusto, o que se fixo finalmente, probablemente montando Gullfaxi malia o texto non o especificar. A loita entre Hrungnir e Thor foi violenta pero o deus finalmente logrou matar o xigante. Non obstante, un anaco de aguzadoira deulle no cranio e caeu ao chan, ao repararen os \u00e6sir que Thor estaba aprisionado so unha perna do xigante, intentaron liberalo sen \u00e9xito. S\u00f3 seu fillo Magni (que ti\u00f1a tres d\u00edas de idade, ou tres anos segundo Snorri Sturluson ) foi quen de liberalo, aseverando que de ser el o que se enfrontase ao xigante, derrubar\u00edao dun s\u00f3 golpe .\nThor concedeulle a Magni o cabalo de Hrungnir como recompensa pola s\u00faa axuda pero Od\u00edn quedou decepcionado ao pretender o cabalo para si : \nOs \u00deulur, que son unha forma de enumeraci\u00f3n mnemot\u00e9cnica na \"Edda prosaica\" de Snorri Sturluson, ofrecen un gran n\u00famero de nomes de cabalos entre eles est\u00e1 o de Gullfaxi .\nS\u00edmbolos e atributos.\nNos mitos e lendas, os cabalos son a mi\u00fado compa\u00f1eiros de deuses e de personaxes heroicos, a\u00ednda que os seus abributos e simbolox\u00eda son moi variables. Os antigos pobos escandinavos formaron unha civilizaci\u00f3n \u00e1 vez cabaleira e m\u00edstica polo que era natural que atribu\u00edsen moitos poderes ao cabalo, un animal de extrema importancia na s\u00faa cultura. \nAtributos e poderes de Gullfaxi.\nGullfaxi \u00e9 unha montura dun xigante que pos\u00fae, como Sleipnir, o poder de voar por riba dos mares , de se desprazar con rapidez, a habelencia de atravesar a atmosfera e que, segundo a lenda, parece tan r\u00e1pido na terra e no aire coma na auga, case igualando a Sleipnir en velocidade e resistencia . E logo probablemente, pasou a ser a montura exclusiva de Magni . \nA crina de ouro de Gullfaxi non parece ser unha caracter\u00edstica \u00fanica nos mitos e lendas n\u00f3rdicos, xa que os cabalos de Indra, mencionados no Rig-Veda da mitolox\u00eda hindu\u00edsta te\u00f1en o mesmo atributo. Na Il\u00edada, da mitolox\u00eda grega, algunhas cabalgaduras asociadas a Zeus ou a Poseid\u00f3n tam\u00e9n te\u00f1en unha crina de ouro . \nDo mesmo xeito Sleipnir tam\u00e9n ten a capacidade de atravesar o ceo e a auga ao igual ca H\u00f3fvarpnir, a montura de Gn\u00e1 na mitolox\u00eda n\u00f3rdica. Cabalos fant\u00e1sticos con estas facultades tam\u00e9n se atopan na mitolox\u00eda celta, como o caso de Enbarr, montura de Manannan Mac Lir e s\u00faa filla Niamh, e nas lendas bretoas con Morvac'h ."}
{"id": "487779", "revid": "88215", "url": "https://gl.wikipedia.org/wiki?curid=487779", "title": "Rally Terra da Auga", "text": "O Rally Terra da Auga \u00e9 unha proba de rally organizada dende 2014 nas comarcas de Betanzos e Arz\u00faa, polo equipo A.D.N. Motor, ligado \u00e1 Escuder\u00eda Coru\u00f1a, e que \u00e9 puntuable para o S\u00faper Campionato de Espa\u00f1a de Rallys.\nAta 2020 foi puntuable para o Campionato de Espa\u00f1a de Rallys de Terra. Inicialmente recibiu o nome de Rally Concello de Curtis, despois pasou a chamarse Rally Terras do Mandeo e dende 2017 leva o nome actual. \nHistoria.\nNa s\u00faa primeira edici\u00f3n disputouse no concello de Curtis, onde o piloto de Vimianzo Amador Vidal se fixo coa vitoria aos mandos dun Volkswagen Polo N1, cunha vantaxe de m\u00e1is de dous minutos sobre Nil Solans que foi segundo cun \u0160koda Fabia S2000. O podio completouno Juan Pablo Castro cun Subaru Impreza STi N15. Ao ano seguinte a proba contou coa presenza do estoniano Karl Kruuda, piloto do Campionato do Mundo, que se impuxo con clara vantaxe co seu Citro\u00ebn DS3 R5, fronte a Amador Vidal, esta vez segundo clasificado e \u00c1ngel P\u00e9rez \"Lanchi\u00f1as\", terceiro cun Mitsubishi Lancer Evo IX. Na s\u00faa terceira edici\u00f3n a organizaci\u00f3n realizou o primeiro cambio de nome, pasando a proba a chamarse Rally Terras do Mandeo. Xevi Pons, na s\u00faa segunda participaci\u00f3n, logrou a vitoria co Peugeot 208 N5, mesmo modelo de veh\u00edculo que o que logrou o triunfo en 2017, esta vez nas mans de Jos\u00e9 Antonio Su\u00e1rez. Ese ano a proba cambiou de novo o nome a rally Terra da Auga, en referencia \u00e1 abundante presenza da choiva e pasou a celebrarse no mes de maio. En 2018 Pons logrou a s\u00faa segunda vitoria, esta vez co Peugeot 208 T16 e ao ano seguinte a terceira cun \u0160koda Fabia R5, edici\u00f3n que foi ademais puntuable para o recentemente estreado S\u00faper Campionato de Espa\u00f1a de Rally."}
{"id": "487781", "revid": "5863", "url": "https://gl.wikipedia.org/wiki?curid=487781", "title": "Torneo das Seis Naci\u00f3ns 2020", "text": "O Torneo das Seis Naci\u00f3ns 2020, denominado oficialmente en ingl\u00e9s 2020 Guinness Six Nations co patrocinio da cervexeira irlandesa Guinness, ser\u00e1 a 21\u00aa edici\u00f3n da principal competici\u00f3n europea de rugby union entre selecci\u00f3ns nacionais. Nela participar\u00e1n os equipos de Inglaterra, Gales, Francia, Irlanda, Escocia e Italia.\nInclu\u00edndo os antigos formatos da competici\u00f3n denominados \"Home Nations\" e \"Five Nations\", esta ser\u00e1 a 126\u00aa edici\u00f3n do torneo.\nO defensor do t\u00edtulo \u00e9 Gales, que en 2019 ga\u00f1ou t\u00f3dolos encontros do torneo, acadando polo tanto o \"Grand Slam\"."}
{"id": "487786", "revid": "5863", "url": "https://gl.wikipedia.org/wiki?curid=487786", "title": "Xacinto Romualdo L\u00f3pez L\u00f3pez", "text": ""}
{"id": "487787", "revid": "5863", "url": "https://gl.wikipedia.org/wiki?curid=487787", "title": "Xos\u00e9 Domingo Posada Gonz\u00e1lez", "text": ""}
{"id": "487788", "revid": "5863", "url": "https://gl.wikipedia.org/wiki?curid=487788", "title": "Salvador Antonio Rodr\u00edguez Fraiz", "text": ""}
{"id": "487789", "revid": "5863", "url": "https://gl.wikipedia.org/wiki?curid=487789", "title": "Antonio Rodr\u00edguez L\u00f3pez del Arco", "text": ""}
{"id": "487791", "revid": "5863", "url": "https://gl.wikipedia.org/wiki?curid=487791", "title": "Joan Soares Coelho", "text": ""}
{"id": "487792", "revid": "5863", "url": "https://gl.wikipedia.org/wiki?curid=487792", "title": "Fernam Soares de Quinhon", "text": ""}
{"id": "487793", "revid": "5863", "url": "https://gl.wikipedia.org/wiki?curid=487793", "title": "Pai Soares de Taveir\u00f3s", "text": ""}
{"id": "487794", "revid": "5863", "url": "https://gl.wikipedia.org/wiki?curid=487794", "title": "Lorenzo Abeij\u00f3n", "text": ""}
{"id": "487796", "revid": "5863", "url": "https://gl.wikipedia.org/wiki?curid=487796", "title": "Afonso Gonz\u00e1lez", "text": ""}
{"id": "487798", "revid": "5863", "url": "https://gl.wikipedia.org/wiki?curid=487798", "title": "Inma Antonio Souto", "text": ""}
{"id": "487799", "revid": "5863", "url": "https://gl.wikipedia.org/wiki?curid=487799", "title": "Xulio Eliseo Areal Barros", "text": ""}
{"id": "487800", "revid": "5863", "url": "https://gl.wikipedia.org/wiki?curid=487800", "title": "Xoaqu\u00edn Arias Sanjurjo", "text": ""}
{"id": "487801", "revid": "54334", "url": "https://gl.wikipedia.org/wiki?curid=487801", "title": "Elisabeth Rasekoala", "text": "Elisabeth Rasekoala, nada en Nixeria en 1960, \u00e9 unha enxe\u00f1eira qu\u00edmica, divulgadora cient\u00edfica, experta no desenvolvemento internacional sobre a enerx\u00eda e activista africana. Dende 2014, \u00e9 fundadora e presidenta da organizaci\u00f3n \"Africa Gong\" (Rede Panafricana para a Popularizaci\u00f3n da Ciencia e a Tecnolox\u00eda en \u00c1frica).\nTraxectoria.\nPrimeiros anos e educaci\u00f3n.\nNada en 1960 en Nixeria, recibiu unha educaci\u00f3n baseada na igualdade de dereitos entre os homes e as mulleres. Isto \u00faltimo serviu para que Rasekoala iniciase unha vocaci\u00f3n relacionada co campo cient\u00edfico, pois consideraba que as ciencias eran unha forma de poder transformar a sociedade na que viv\u00eda, e decidiu estudar enxe\u00f1ar\u00eda qu\u00edmica na Universidade de Nixeria. A raz\u00f3n principal que motivou a esta cient\u00edfica a estudar esta carreira foi o seu interese por co\u00f1ecer os procesos qu\u00edmicos e os sistemas, e ver como os co\u00f1ecementos e as habilidades que lle pod\u00edan proporcionar estudar unha enxe\u00f1ar\u00eda pod\u00edan ser \u00fatiles para resolver numerosos problemas no \u00e1mbito mundial. Posteriormente, tras acabar os seus estudos, mudouse ao Reino Unido onde realizou un posgrao na Universidade de Manchester onde presenciou unha clara evidencia de machismo e racismo que a impulsaron a formar parte de numerosos movementos e campa\u00f1as para loitar polos dereitos da igualdade.\nVida laboral.\nTras acabar o seu posgrao, estivo traballando durante d\u00faas d\u00e9cadas no campo da industria petroqu\u00edmica en Europa, \u00c1frica e Am\u00e9rica onde se volveu a atopar coa perspectiva masculina, branca e euroc\u00e9ntrica na que viv\u00eda o mundo cient\u00edfico. Isto deu lugar a que a propia Rasekoala se decidise a investigar, a presentar e mesmo a elaborar numerosas cuesti\u00f3ns relacionadas coa educaci\u00f3n da STEM (Science, Technology, Engineering and Maths) e as\u00ed desenvolver competencias que reducinse estes estereotipos.\nNon obstante, un dos seus maiores logros foi a creaci\u00f3n no 2014 da organizaci\u00f3n \"\u00c1frica Gong\", un colectivo de cient\u00edficos africanos que traballan na comunicaci\u00f3n cient\u00edfica co fin de lograr unha voz representativa de \u00c1frica dentro do discurso internacional para que as\u00ed esta poida contribu\u00edr \u00e1s estruturas globais e \u00e1s capacidades institucionais para o avance da comunicaci\u00f3n cient\u00edfica, os estudos da ciencia e sociedade e a aprendizaxe e a comprensi\u00f3n da ciencia. \u00c1 s\u00faa vez, o seu principal obxectivo \u00e9 solucionar os problemas m\u00e1is desfavorecedores do continente africano destacando o alto nivel de analfabetismo. Ademais ten como fin erradicar numerosas enfermidades que resultan dif\u00edciles de curar debido ao desco\u00f1ecemento dos principios cient\u00edficos como pode ser a hixiene ou a relaci\u00f3n entre a sa\u00fade e outros par\u00e1metros sociais.\nCabe destacar que \u00e1 parte de \u00c1frica Gong, esta enxe\u00f1eira creou e na dirixe en 2020 un programa sobre a promoci\u00f3n da igualdade de x\u00e9nero en \u00c1frica: Women Advancement Forum (Wafi), na Universidade de Ibadan de Nixeria; e un programa para a Incorporaci\u00f3n da inclusi\u00f3n de x\u00e9nero na investigaci\u00f3n sobre o cambio global en Sur\u00e1frica. Grazas a isto, na actualidade forma parte da Comisi\u00f3n da Uni\u00f3n Africana (CUA) e \u00e9 membro da Comisi\u00f3n da Organizaci\u00f3n das Naci\u00f3ns Unidas polos Dereitos Humanos, a Comisi\u00f3n Econ\u00f3mica das Organizaci\u00f3n das Unidas para \u00c1frica, a UNESCO, e o Banco Africano de Desenvolvemento (AfDB). Ademais, durante estes \u00faltimos anos asesorou a gobernos, instituci\u00f3ns e organizaci\u00f3ns multilaterais e mesmo creou un grupo de referencia do goberno surafricano sobre o x\u00e9nero, a ciencia e a tecnolox\u00eda chamado \"SET4Women.\" Tam\u00e9n c\u00f3mpre mencionar o seu labor na creaci\u00f3n da \"Rede Africana do Caribe para a Ciencia e Tecnolox\u00eda\" (ACNST), dende onde traballou para avanzar no desenvolvemento humano, a igualdade de x\u00e9nero e a inclusi\u00f3n social na empresa cient\u00edfica.\nVida persoal.\nElizabeth Raskoala forma parte dunha familia formada por catro irm\u00e1ns. O seu pai \u00e9 un co\u00f1ecido avogado e partidario de independencia de Nixeria, quen lles inculcou aos seus fillos unha educaci\u00f3n baseada na igualdade de raza e x\u00e9nero.\nReco\u00f1ecementos.\nO m\u00e1is destacado \u00e9 o premio Nat, unha distinci\u00f3n honor\u00edfica que premia aquelas persoas ou instituci\u00f3ns de \u00e1mbito local ou internacional que achegan un novo enfoque na divulgaci\u00f3n da ciencia. Este premio foille concedido no ano 2019 pola s\u00faa loita a favor da diversidade, a inclusi\u00f3n sociocultural e de x\u00e9nero na divulgaci\u00f3n, a aprendizaxe e a pr\u00e1ctica da ciencia en \u00c1frica."}
{"id": "487802", "revid": "1987", "url": "https://gl.wikipedia.org/wiki?curid=487802", "title": "500 a. C.", "text": ""}
{"id": "487803", "revid": "5863", "url": "https://gl.wikipedia.org/wiki?curid=487803", "title": "Manuel Balboa", "text": ""}
{"id": "487804", "revid": "5863", "url": "https://gl.wikipedia.org/wiki?curid=487804", "title": "Manuel Barro Arbones", "text": ""}
{"id": "487805", "revid": "5863", "url": "https://gl.wikipedia.org/wiki?curid=487805", "title": "Carlos Barros Guimar\u00e1ns", "text": ""}
{"id": "487806", "revid": "5863", "url": "https://gl.wikipedia.org/wiki?curid=487806", "title": "Ricardo Beiras Garc\u00eda-Sabell", "text": ""}
{"id": "487807", "revid": "5863", "url": "https://gl.wikipedia.org/wiki?curid=487807", "title": "Xo\u00e1n Beltr\u00e1n Mu\u00ed\u00f1os", "text": ""}
{"id": "487808", "revid": "5863", "url": "https://gl.wikipedia.org/wiki?curid=487808", "title": "Xos\u00e9 Blanco Pardo", "text": ""}
{"id": "487809", "revid": "5863", "url": "https://gl.wikipedia.org/wiki?curid=487809", "title": "Xes\u00fas Calvi\u00f1o Castro", "text": ""}
{"id": "487810", "revid": "5863", "url": "https://gl.wikipedia.org/wiki?curid=487810", "title": "Xos\u00e9 Manuel de Ca\u00f1o", "text": ""}
{"id": "487811", "revid": "5863", "url": "https://gl.wikipedia.org/wiki?curid=487811", "title": "Xo\u00e1n Manuel Carreira Antelo", "text": ""}
{"id": "487812", "revid": "5863", "url": "https://gl.wikipedia.org/wiki?curid=487812", "title": "\u00c1nxel del Castillo L\u00f3pez", "text": ""}
{"id": "487813", "revid": "5863", "url": "https://gl.wikipedia.org/wiki?curid=487813", "title": "Augusto Cisnero Luces", "text": ""}
{"id": "487814", "revid": "5863", "url": "https://gl.wikipedia.org/wiki?curid=487814", "title": "E. Corral D\u00edaz", "text": ""}
{"id": "487815", "revid": "5863", "url": "https://gl.wikipedia.org/wiki?curid=487815", "title": "Xos\u00e9 Costa Figueira", "text": ""}
{"id": "487816", "revid": "5863", "url": "https://gl.wikipedia.org/wiki?curid=487816", "title": "Celestino Crespo Crespo", "text": ""}
{"id": "487817", "revid": "5863", "url": "https://gl.wikipedia.org/wiki?curid=487817", "title": "Luisa Crestar D\u00edaz", "text": ""}
{"id": "487818", "revid": "5863", "url": "https://gl.wikipedia.org/wiki?curid=487818", "title": "Lu\u00edsa Crestar D\u00edaz", "text": ""}
{"id": "487820", "revid": "5863", "url": "https://gl.wikipedia.org/wiki?curid=487820", "title": "Xerardo Dasairas Valsa", "text": ""}
{"id": "487821", "revid": "5863", "url": "https://gl.wikipedia.org/wiki?curid=487821", "title": "Gabino D\u00edaz Herrera", "text": ""}
{"id": "487822", "revid": "5863", "url": "https://gl.wikipedia.org/wiki?curid=487822", "title": "Xavier P. Docampo", "text": ""}
{"id": "487823", "revid": "5863", "url": "https://gl.wikipedia.org/wiki?curid=487823", "title": "Miguel D'Ors", "text": ""}
{"id": "487824", "revid": "5863", "url": "https://gl.wikipedia.org/wiki?curid=487824", "title": "Xos\u00e9 Antonio Dur\u00e1n Iglesias", "text": ""}
{"id": "487825", "revid": "5863", "url": "https://gl.wikipedia.org/wiki?curid=487825", "title": "Gonzalo Eanes do Vi\u00f1al", "text": ""}
{"id": "487826", "revid": "25871", "url": "https://gl.wikipedia.org/wiki?curid=487826", "title": "Luc\u00eda Sicre", "text": "Luc\u00eda Sicre Maside, nada o 1 de xu\u00f1o de 2001 en Ferrol, \u00e9 unha atleta galega. \nTraxectoria.\nAdestra no club R\u00eda Ferrol e en 2019 proclamouse subcampioa galega nos 800 metros en pista cuberta. Acudiu no 2018 ao Festival Ol\u00edmpico da Xuventude Europea (FOGE) en Hungr\u00eda. Tam\u00e9n participou nos Xogos Ol\u00edmpicos xuven\u00eds organizados en Buenos Aires en outubro de 2019 na proba de 800 metros.\nEntre os seus resultados destaca como subcampioa de Espa\u00f1a de 800 metros en aire libre e terceira de Espa\u00f1a 3 veces na mesma proba."}
{"id": "487831", "revid": "1576", "url": "https://gl.wikipedia.org/wiki?curid=487831", "title": "Oakland Raiders", "text": ""}
{"id": "487833", "revid": "25871", "url": "https://gl.wikipedia.org/wiki?curid=487833", "title": "Luc\u00eda Sicre Maside", "text": ""}
{"id": "487841", "revid": "89787", "url": "https://gl.wikipedia.org/wiki?curid=487841", "title": "Filmes de Xordania propostos \u00f3 \u00d3scar \u00f3 mellor filme internacional", "text": "Xordania presentou filmes para o \u00d3scar \u00f3 mellor filme internacional dende o ano 2008. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, Xordania presentou seis filmes para o \u00d3scar \u00f3 mellor filme internacional, conseguindo un nomeamento na 88\u00aa edici\u00f3n dos premios.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Xordania para a s\u00faa valoraci\u00f3n pola Academia co respectivo ano e cerimonia de entrega."}
{"id": "487842", "revid": "23204", "url": "https://gl.wikipedia.org/wiki?curid=487842", "title": "Filmes de Taiw\u00e1n propostos \u00f3 \u00d3scar \u00f3 mellor filme internacional", "text": "Taiw\u00e1n presentou filmes para o \u00d3scar \u00f3 mellor filme internacional dende o ano 1957. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nNo tocante \u00e1s propostas \u00f3 \u00d3scar, a Academia das Artes e das Ciencias Cinematogr\u00e1ficas reco\u00f1ece \u00e1 China, Taiw\u00e1n e Hong Kong como entidades separadas, presentando cada unha os seus propios filmes a competici\u00f3n de xeito regular. At\u00e9 o ano 2019, Taiw\u00e1n presentou corenta e cinco filmes para a s\u00faa consideraci\u00f3n e tres deles foron finalmente nomeados, todos eles dirixidos por Ang Lee: \"X\u01d0y\u00e0n\", \"Y\u01d0nsh\u00ed n\u00e1nn\u01da\" e \"W\u00f2 h\u01d4 c\u00e1ng l\u00f3ng\", sendo este \u00faltimo o \u00fanico filme taiwan\u00e9s en ga\u00f1ar o \u00d3scar \u00f3 mellor filme internacional.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Taiw\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "487844", "revid": "5863", "url": "https://gl.wikipedia.org/wiki?curid=487844", "title": "Miguel d'Ors Lois", "text": ""}
{"id": "487845", "revid": "5863", "url": "https://gl.wikipedia.org/wiki?curid=487845", "title": "Miguel D'Ors Lois", "text": ""}
{"id": "487846", "revid": "23204", "url": "https://gl.wikipedia.org/wiki?curid=487846", "title": "Filmes da Uni\u00f3n Sovi\u00e9tica propostos \u00f3 \u00d3scar \u00f3 mellor filme internacional", "text": "A Uni\u00f3n Sovi\u00e9tica presentou filmes para o Premio de Academia para Filme de Caracter\u00edstica Internacional dende o ano 1963 at\u00e9 1991. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nA Uni\u00f3n Sovi\u00e9tica tivo unha presenza destacada nesta categor\u00eda, recibindo un total de nove nomeamentos entre 1968 e 1984, inclu\u00edndo tres premios para \"Voyna i mir\", \"Dersu Uzala\" e \"Moskva slezam ne verit\". Oito dos nomeados, inclu\u00edndo os tres ga\u00f1adores, foron producidos por estudios de cinema rusos. Despois da disoluci\u00f3n da Uni\u00f3n Sovi\u00e9tica, os filmes en presentaci\u00f3n de Rusia ga\u00f1aron cinco nomeamentos, inclu\u00edndo un \u00d3scar para \"Utomlyonnye solntsem\".\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou a Uni\u00f3n Sovi\u00e9tica para a s\u00faa valoraci\u00f3n pola Academia co respectivo ano e cerimonia de entrega."}
{"id": "487848", "revid": "88215", "url": "https://gl.wikipedia.org/wiki?curid=487848", "title": "Rally Concello de Curtis", "text": ""}
{"id": "487849", "revid": "88215", "url": "https://gl.wikipedia.org/wiki?curid=487849", "title": "Rally Terras do Mandeo", "text": ""}
{"id": "487850", "revid": "23204", "url": "https://gl.wikipedia.org/wiki?curid=487850", "title": "Filmes de Porto Rico propostos \u00f3 \u00d3scar \u00f3 mellor filme internacional", "text": "Porto Rico presentou filmes para o \u00d3scar \u00f3 mellor filme internacional dende o ano 1986. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nOs candidatos de Porto Rico eran escollidos pola Corporaci\u00f3n de Cinema de Porto Rico. Por\u00e9n, o territorio xa non ten permitido presentar filmes xa que a Academia modificou as regras de tal xeito que os protectorados estadounidenses non poden participar.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Porto Rico para a s\u00faa valoraci\u00f3n pola Academia co respectivo ano e cerimonia de entrega."}
{"id": "487852", "revid": "23204", "url": "https://gl.wikipedia.org/wiki?curid=487852", "title": "Filmes do Xap\u00f3n propostos \u00f3 \u00d3scar \u00f3 mellor filme internacional", "text": "O Xap\u00f3n presentou filmes para o \u00d3scar \u00f3 mellor filme internacional dende a primeira edici\u00f3n do premio. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, doce filmes xaponeses foron nomeados \u00f3 \u00d3scar \u00f3 mellor filme internacional, e dous deles ga\u00f1aron o premio, \"Okuribito\" e \"[[Doraibu mai k\u0101]\". Os \u00fanicos directores xaponeses en ter m\u00faltiples filmes nomeados son [[Akira Kurosawa]] e [[Noboru Nakamura]]. Kurosawa recibiu o \u00d3scar Honor\u00edfico antes da creaci\u00f3n formal do premio polo seu filme \"[[Rashomon]]\", ademais do \u00d3scar por \"[[Dersu Uzala (filme de 1975)|Dersu Uzala]]\" (presentado pola antiga [[Uni\u00f3n Sovi\u00e9tica]]), e presentou catro filmes m\u00e1is, dous dos cales foron nomeados. Por outra banda, o filme de Kurosawa \"[[Ran (filme)|Ran]]\" non foi proposto deliberadamente pola industria cinematogr\u00e1fica xaponesa por mor da pobre acollida que tivo entre os cineastas xaponeses da \u00e9poca. Nakamura contou con dous filmes, \"[[Koto (filme)|Koto]]\" e \"[[Chieko-sho]]\", que foron nomeados para o premio. Entre t\u00f3dolos pa\u00edses que presentaron filmes para o premio, o Xap\u00f3n clasif\u00edcase no quinto posto en termos de nomeados, por detr\u00e1s de Suecia (catorce nomeados) e por diante da antiga Uni\u00f3n Sovi\u00e9tica (nove nomeados).\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano [[1956]]. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Xap\u00f3n para a s\u00faa valoraci\u00f3n pola Academia co respectivo ano e cerimonia de entrega.\nT\u00f3dalas propostas foron rodadas en [[lingua xaponesa]].\nNotas.\n[[Categor\u00eda:Cinema do Xap\u00f3n]]\n[[Categor\u00eda:Filmes propostos \u00f3 \u00d3scar \u00f3 mellor filme internacional por pa\u00eds|Xap\u00f3n]]"}
{"id": "487853", "revid": "88215", "url": "https://gl.wikipedia.org/wiki?curid=487853", "title": "Campionato Galego de Rallys", "text": ""}
{"id": "487854", "revid": "88215", "url": "https://gl.wikipedia.org/wiki?curid=487854", "title": "Campionato Galego de Rally", "text": ""}
{"id": "487857", "revid": "23204", "url": "https://gl.wikipedia.org/wiki?curid=487857", "title": "Filmes de Vietnam propostos \u00f3 \u00d3scar \u00f3 mellor filme internacional", "text": "Vietnam presentou filmes para o \u00d3scar \u00f3 mellor filme internacional dende o ano 1993. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Vietnam para a s\u00faa valoraci\u00f3n pola Academia co respectivo ano e cerimonia de entrega."}
{"id": "487859", "revid": "23204", "url": "https://gl.wikipedia.org/wiki?curid=487859", "title": "Filmes de Venezuela propostos \u00f3 \u00d3scar \u00f3 mellor filme internacional", "text": "Venezuela presentou filmes para o \u00d3scar \u00f3 mellor filme internacional dende o ano 1978. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Venezuela para a s\u00faa valoraci\u00f3n pola Academia co respectivo ano e cerimonia de entrega.\nT\u00f3dalas propostas venezolanas foron rodadas en castel\u00e1n, ag\u00e1s a proposta de 2015, \"Dauna. Lo que lleva el r\u00edo\" que est\u00e1 en warao."}
{"id": "487860", "revid": "1987", "url": "https://gl.wikipedia.org/wiki?curid=487860", "title": "Anastasio II, Emperador", "text": ""}
{"id": "487862", "revid": "5863", "url": "https://gl.wikipedia.org/wiki?curid=487862", "title": "Os tumbos", "text": "Os tumbos \u00e9 un relato de Ricardo Carvalho Calero publicado en 1950 no n\u00ba 5 de Alba (Vigo). Foi reeditado en 1982 en \"A gente da Barreira e outras hist\u00f3rias\" e en 1984 na \"Narrativa completa\". Son s\u00f3 unhas catro p\u00e1xinas.\nTrama.\nLembra a estrada que levaba cando era neno \u00e1 casa onde pasaba os ver\u00e1ns a familia. So\u00f1a e esperta escoitando un tumbo oco, seco, fatal. Todas as noites empeza a escoitarse, el non ten medo mais a familia as\u00fastase. A principio non o contan a ningu\u00e9n por vergo\u00f1a. Os tumbos seguen, as meni\u00f1as choran, a neneira berra. O pai pon un f\u00edo no muro da horta pero non atrapa nada e mesmo anda con rev\u00f3lver na man. Ac\u00e1bao sabendo todo o mundo. Unha noite ve\u00f1en todos os veraneantes quedaren con eles, mais esa noite non se escoita. A neneira empeza a dicir que viu un fantasma no seu cuarto.\nAcaban chamando a Benem\u00e9rita que non atopa nada. O consumeiro -o encargado de cobrar na caseta os consumos, as mercador\u00edas, que pasaban de concello a concello- protesta porque lle tiraron maz\u00e1s desde a casa do neno. Volve a Garda Civil e a neneira conta que acaban de caer maz\u00e1s pola cheminea. Finalmente a neneira as\u00fastase coa Garda Civil e aclara a orixe de todos os sucesos que semellaban de trasnos. Fora un pecado de amor \"e \u00e9 mester perdoa-la\u201d. Era moza e ti\u00f1a mozo mari\u00f1eiro na cidade, esmorec\u00eda por estar col. Por iso cumpr\u00eda volver \u00e1 cidade sen que tivese que deixar o traballo, que era bo. Por iso ideou o asunto dos trasnos, se se asustaban todos volver\u00edan \u00e1 cidade e asunto resolto. Ela mesma coll\u00eda unha zoca e petaba con toda a alma na parede. Como o do tumbo non deu o resultado debido tam\u00e9n o intentou coas maz\u00e1s. A rapaza acabou despedida. \nCaracter\u00edsticas.\nNa edici\u00f3n de 1984 sin\u00e1lase:.\nHenrique Rabu\u00f1al comenta:"}
{"id": "487863", "revid": "23204", "url": "https://gl.wikipedia.org/wiki?curid=487863", "title": "Filmes do Uruguai propostos \u00f3 \u00d3scar \u00f3 mellor filme internacional", "text": "O Uruguai presentou filmes para o \u00d3scar \u00f3 mellor filme internacional dende o ano 2001. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o Uruguai para a s\u00faa valoraci\u00f3n pola Academia co respectivo ano e cerimonia de entrega."}
{"id": "487864", "revid": "1131", "url": "https://gl.wikipedia.org/wiki?curid=487864", "title": "As pitas baixo a chuvia", "text": "As pitas baixo a chuvia \u00e9 un relato de Ricardo Carvalho Calero publicado en 1952 no n\u00ba 224-225 da revista \"Lar\", da Asociaci\u00f3n Galega de Beneficiencia e Mutualidade Hospital Gallego de Buenos Aires. Reeditouse en 1982 en \"A gente da Barreira e outras hist\u00f3rias\" e en 1984 na \"Narrativa completa\". Tam\u00e9n reeditado en 2008 por Edici\u00f3ns Embora como \"As pitas baixo a choiva\". Son s\u00f3 unhas tres p\u00e1xinas.\nFoi levada ao teatro en 2022 pola compa\u00f1\u00eda Ghazafelhos.\nTrama.\nLembra, trinta e cinco anos antes, aqueles galos de cando neno, eran outra cousa, non como os de agora. \nMoito quer\u00eda o neno os animais. Pasa tempo v\u00e9ndoas escaravellar, recolle os ovos, ponlles nomes a todas. De s\u00fapeto empeza a chover torrencialmente. Non hab\u00eda poleiro no curro, que se met\u00edan nun rocho da casa. Ve as gali\u00f1as todas molladas e arrimadas aos muros, tenta collelas para metelas dentro, mais elas non se deixan e acaba o rapaz todo mollado. O pai tenta que se recolla e o cativo non est\u00e1 disposto a deixar as gali\u00f1as. Acaba sa\u00edndo toda a familia con paraugas a recoller as pitas. S\u00f3 queda o galo, p\u00edllao a avoa polo rabo, pero esvara e cae toda mollada. \nCaracter\u00edsticas.\nNa edici\u00f3n de 1984 sin\u00e1lase: \nHenrique Rabu\u00f1al comenta:"}
{"id": "487865", "revid": "5863", "url": "https://gl.wikipedia.org/wiki?curid=487865", "title": "A cego\u00f1a", "text": "A cego\u00f1a \u00e9 un relato de Ricardo Carvalho Calero publicado en 1957 en \"Vida Galega\", n\u00ba 729, Lugo. Foi reeditado en 1982 en \"A gente da Barreira e outras hist\u00f3rias\" e en 1984 na \"Narrativa completa\". Son unhas sete p\u00e1xinas.\nTrama.\nComeza describindo o pa\u00eds de Erika.\nErika ten sete anos, ollos azuis, pequenas trenzas louras e dous irm\u00e1ns m\u00e1is novi\u00f1os. Ela xoga cos animais pero bota moito de menos outra irm\u00e1 coa que poder xogar. S\u00faa nai est\u00e1 no cuarto pechada e o pai vai buscar a se\u00f1ora Dorothea que xa veu cando naceu o seu irm\u00e1n. O pai d\u00e9itaa e dille que esa noite vai vir a cego\u00f1a. No pa\u00eds de Erika os nenos son cousa da cego\u00f1a, est\u00e1n no fondo do r\u00edo durmindo e cando os pais queren un neno p\u00eddenllo \u00e1 cego\u00f1a. E ata se pode escoller, se se quere unha nena tres terr\u00f3ns de azucre a car\u00f3n dos vidros da fiestra, se se quere un neno, dous. A cego\u00f1a v\u00e9n, mira o azucre e vai buscar a criatura sen que a vexan. E a nena vai \u00e1 coci\u00f1a coller os tres terr\u00f3ns, d\u00e9ixaos na xanela e volve durmir, pois pensa que irm\u00e1 nena est\u00e1 encargada. \n\u00c1 ma\u00f1\u00e1 o pai ch\u00e1maos, xa hai meni\u00f1o, \u00e9 un neno e ch\u00e1mase Hans. A nena ve voar a cego\u00f1a, pero trabucouse, estar\u00e1 medio cega ou vella. Vai durmir e esperta mentres os pais dormen. Colle o sei irmanci\u00f1o e vai cara ao r\u00edo. Al\u00ed depos\u00edtao na auga para que durma ata que outros pais doutra granxa o pidan. Volve \u00e1 casa e pon os tres terr\u00f3ns, e outros tres na outra banda por se a cego\u00f1a non ve ben. Erika ten sono e dorme feliz, todo se solucionar\u00e1.\nCaracter\u00edsticas.\nNa edici\u00f3n de 1984 sin\u00e1lase: \nHenrique Rabu\u00f1al comenta:"}
{"id": "487866", "revid": "23204", "url": "https://gl.wikipedia.org/wiki?curid=487866", "title": "Filmes de Turqu\u00eda propostos \u00f3 \u00d3scar \u00f3 mellor filme internacional", "text": "Turqu\u00eda presentou filmes para o \u00d3scar \u00f3 mellor filme internacional dende o ano 1964, e de xeito regular dende 1989. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nEn 1982, Su\u00edza presentou \"O cami\u00f1o\", unha produci\u00f3n turca dos directores turcos \u015eerif G\u00f6ren e Y\u0131lmaz G\u00fcney, que foi levada a Su\u00edza na fase de posproduci\u00f3n por motivos pol\u00edticos. O mesmo pa\u00eds presentou en 1990 \"Umuda yolculuk\", filme sobre refuxiados turcos con director su\u00edzo. En 2015, Francia foi candidata ao \u00d3scar co filme \"Mustang\", dirixido pola turco-francesa Deniz Gamze Erg\u00fcven e ambientado en Turqu\u00eda.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Turqu\u00eda para a s\u00faa valoraci\u00f3n pola Academia co respectivo ano e cerimonia de entrega."}
{"id": "487867", "revid": "23204", "url": "https://gl.wikipedia.org/wiki?curid=487867", "title": "Filmes de Tailandia propostos \u00f3 \u00d3scar \u00f3 mellor filme internacional", "text": "Tailandia presentou filmes para o \u00d3scar \u00f3 mellor filme internacional dende o ano 1984. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Tailandia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487868", "revid": "5863", "url": "https://gl.wikipedia.org/wiki?curid=487868", "title": "Condado de Napa", "text": "O condado de Napa (en ) \u00e9 un dos 58 condados do estado de California, nos Estados Unidos. No ano 2010 ti\u00f1a unha poboaci\u00f3n de 136.484 habitantes e unha densidade de poboaci\u00f3n de 67 persoas por quil\u00f3metro cadrado. A sede do condado \u00e9 a cidade de Napa.\n\u00c9 co\u00f1ecido por ser unha das zonas con maior produci\u00f3n de vi\u00f1o dos Estados Unidos.\nXeograf\u00eda.\nSegundo a Oficina do Censo dos Estados Unidos de Am\u00e9rica, o condado ten unha \u00e1rea total de 2040.9 km\u00b2, dos cales 1952.9 km\u00b2 son terra e 90.6 km\u00b2 (4.38%) son auga."}
{"id": "487869", "revid": "88215", "url": "https://gl.wikipedia.org/wiki?curid=487869", "title": "Rally de Terra de Lugo", "text": "O Rally de Terra de Lugo foi unha proba de rally organizada polo RACE e a Escuder\u00eda Mi\u00f1o-Lugo na provincia de Lugo, que foi cita puntuable para o Campionato de Espa\u00f1a de Rally de Terra en varias ocasi\u00f3ns e tam\u00e9n para o Campionato de Galicia de Rallys de Terra. Disputouse por primeira vez en 1984 e recibiu outros nomes como Rally RACE Lugo ou Rally de Lugo de Terra."}
{"id": "487870", "revid": "25871", "url": "https://gl.wikipedia.org/wiki?curid=487870", "title": "Haumea", "text": "Haumea pode referirse a a:"}
{"id": "487871", "revid": "89787", "url": "https://gl.wikipedia.org/wiki?curid=487871", "title": "Haumea (mitolox\u00eda)", "text": "Haumea \u00e9 a deusa da fertilidade e os partos na mitolox\u00eda hawaiana. \u00c9 a nai de importantes deidades, como Pele, K\u0101ne Milohai, K\u0101mohoali\u02bbi, N\u0101maka, Kapo e Hi\u02bbiaka. Haumea \u00e9 unha das deidades hawaianas m\u00e1is importantes, e a s\u00faa adoraci\u00f3n \u00e9 das m\u00e1is antigas nas illas de Hawai. Segundo as lendas, foi finalmente asasinada por Kaulu.\nLegado.\nO 17 de setembro de 2008 a Uni\u00f3n Astron\u00f3mica Internacional (IAU) anunciou o nome de Haumea para deniminar ao quinto planeta anano do sistema solar na honra desta deidade hawaiana. As d\u00faas l\u00faas deste planeta nome\u00e1raronse como as fillas da deusa Haumea: Hi\u02bbiaka e Namaka."}
{"id": "487872", "revid": "23204", "url": "https://gl.wikipedia.org/wiki?curid=487872", "title": "Filmes de Sur\u00e1frica propostos \u00f3 \u00d3scar \u00f3 mellor filme internacional", "text": "Sur\u00e1frica presentou filmes para o \u00d3scar \u00f3 mellor filme internacional dende o ano 1989. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nDous filmes de Sur\u00e1frica foron nomeados \u00f3 \u00d3scar \u00f3 mellor filme internacional: \"Yesterday\" de Darrell Roodt e \"Tsotsi\" de Gavin Hood. \"Tsotsi\" de Hood ga\u00f1ou o premio na 78\u00aa edici\u00f3n dos premios, convert\u00e9ndose no primeiro e \u00fanico filme surafricano en conseguilo.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Sur\u00e1frica para a s\u00faa valoraci\u00f3n pola Academia co respectivo ano e cerimonia de entrega."}
{"id": "487873", "revid": "6750", "url": "https://gl.wikipedia.org/wiki?curid=487873", "title": "Napa", "text": "Napa \u00e9 unha cidade do estado de California, nos Estados Unidos. \u00c9 a sede e cidade m\u00e1is poboada do condado do mesmo nome, con 80.011 habitantes e unha densidade de poboaci\u00f3n de 1.748 hab/km\u00b2."}
{"id": "487874", "revid": "23204", "url": "https://gl.wikipedia.org/wiki?curid=487874", "title": "Filmes de Nicaragua propostos \u00f3 \u00d3scar \u00f3 mellor filme internacional", "text": "Nicaragua presentou filmes para o \u00d3scar \u00f3 mellor filme internacional dende o ano 1982. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Nicaragua para a s\u00faa valoraci\u00f3n pola Academia co respectivo ano e cerimonia de entrega."}
{"id": "487878", "revid": "23204", "url": "https://gl.wikipedia.org/wiki?curid=487878", "title": "Filmes de Iugoslavia propostos \u00f3 \u00d3scar \u00f3 mellor filme internacional", "text": "Iugoslavia presentou filmes para o \u00d3scar \u00f3 mellor filme internacional dende o ano 1958 at\u00e9 1991. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Iugoslavia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487879", "revid": "89787", "url": "https://gl.wikipedia.org/wiki?curid=487879", "title": "Carlos III de Provenza", "text": "Carlos III de Provenza e IV ou V de Anjou, nado en 1436 e finado en Marsella en 1481, foi conde de Guisa, Maine e Mortain (1472 - 1481) e duque de Anjou e conde de Provenza (1480 - 1481). \nTraxectoria.\nFillo de Carlos de Anjou e Isabel de Luxemburgo, e polo tanto neto de Lu\u00eds II de Anjou, conde de Provenza e rei de N\u00e1poles, e de Iolanda de Arag\u00f3n. \u00c1 morte do seu pai en 1472, herdou os t\u00edtulos adxacentes ao t\u00edtulo principal de Conde-Duque de Anjou. Na numeraci\u00f3n do ducado de Anjou a mi\u00fado pres\u00e9ntase como Carlos V fronre ao correcto Carlos IV. En 1480, \u00e1 morte do seu t\u00edo, Renato I, sucedeuno como quinto duque de Anjou, as\u00ed como conde de Provenza. A sucesi\u00f3n recaeu en Carlos, xa que naquel ano Renato de Anjou s\u00f3 ti\u00f1a unha filla sobrevivente, Iolanda, que xa recibira o condado de Bar e o Ducado de Lorena. En 1474 casou con Xoana de Lorena, filla de Iolanda de Anjou e, polo tanto, neta de Renato. Non houbo descendencia deste matrimonio. \u00c1 s\u00faa morte, o condado de Provenza, as\u00ed como o t\u00edtulo de duque de Anjou, pasaron ao seu curm\u00e1n o rei de Francia Lu\u00eds XI e integr\u00e1ronse \u00e1 coroa francesa."}
{"id": "487881", "revid": "98629", "url": "https://gl.wikipedia.org/wiki?curid=487881", "title": "Antonia Louisa Brico", "text": " Antonia Louisa Brico, nada en Rotterdam en 1902 e finada en Denver en 1989, foi unha pianista e directora de orquestra holandesa radicada nos Estados Unidos.\nFoi a primeira muller que liderou a Orquestra Filharm\u00f3nica de Berl\u00edn e a de Nova York, e \u00e9 un exemplo de superaci\u00f3n e perseveranza. Durante varias d\u00e9cadas do s\u00e9culo XX, loitou incansabelmente por se facer un lugar na m\u00fasica cl\u00e1sica e salvar a discriminaci\u00f3n de x\u00e9nero.\nForon alumnas s\u00faas Philippa Schuyler, pianista prodixio e compositora, e Judy Collins, m\u00fasica de folk.\nTraxectoria.\nPrimeira etapa (1902-1926).\nAntonia Louisa Brico naceu o 26 de xu\u00f1o de 1902 en Rotterdam. Non hai datos reais dos seus pais biol\u00f3xicos. Foi adoptada polo se\u00f1or Wolthuis e foi inscrita como Wilhelmina Wolthuis. Emigraron aos Estados Unidos, \u00e1 cidade dos \u00c1nxeles en 1907. Al\u00ed comezou a recibir clases de piano. Desde a primeira vez que tivo a oportunidade de escoitar o pianista e director de orquestra Paul Steindorff, tivo claro que quer\u00eda dedicarse \u00e1 direcci\u00f3n de orquestra. \nEn 1919 formouse no Instituto de Educaci\u00f3n Secundaria e descubriu que fora adoptada. A continuaci\u00f3n marchou da casa e perdeu a relaci\u00f3n e o contacto cos seus pais adoptivos. Matriculouse na Universidade de California en Berkeley, para estudar artes liberais. Finalizou a carreira con matr\u00edcula no ano 1923, traballou catro anos como axudante do pianista e director Paul Steindorff (naquel momento da \u00d3pera de San Francisco) que foi o seu primeiro mentor musical. As aspiraci\u00f3ns de Brico eran o ensino e a direcci\u00f3n de orquestra, mais s\u00f3 pod\u00eda acceder \u00e1 primeira; nesa altura, a direcci\u00f3n non era un traballo acces\u00edbel para as mulleres. As\u00ed foi como, alegando o seu nome orixinal (Antonia Brico), emigrou a Nova York para estudar piano cun dos pianistas m\u00e1is influentes da \u00e9poca, Sigismond Stokowski. F\u00edxoo durante dous anos. Finalmente, en 1926, mudar\u00edase a Hamburgo, deixando atr\u00e1s unha Am\u00e9rica da adolescencia con pouco reco\u00f1ecemento persoal e profesional. \nSegunda etapa (1926-1942).\nEn 1926 viaxou a Hamburgo, onde Karl Muck (que fora director da Orquestra Sinf\u00f3nica de Boston) dirix\u00eda a Filharm\u00f3nica da cidade. Grazas a unha carta de presentaci\u00f3n, conseguiu que Karl Muck, un dos directores m\u00e1is aclamados no momento, se convertese no seu mentor musical. Formou parte do pouco alumnado que Muck tivo, estudando con el catro anos. Tam\u00e9n se converteu na s\u00faa axudante para conseguir unha aprendizaxe continua. Completou a formaci\u00f3n europea asistindo a clases de direcci\u00f3n da Berlin State Acadamy of Music e converteuse na primeira graduada estadounidense da s\u00faa historia no ano 1927.\nEn 1930, aos 28 anos, debutou como directora cunha orquestra moi reco\u00f1ecida, dirixindo a Filharm\u00f3nica de Berl\u00edn convert\u00e9ndose na primeira muller que o fixo. A cr\u00edtica ao concerto foi extraordinariamente boa.\nA pesar das boas cr\u00edticas de Berl\u00edn, Brico non gozou da mesma aceptaci\u00f3n nos Estados Unidos, onde volveu buscar un traballo est\u00e1bel como directora titular de orquestra. Dirixiu a Orquestra Sinf\u00f3nica de San Francisco e dos \u00c1nxeles, mais s\u00f3 como directora invitada. Nas probas que fixo para converterse en residente da segunda foi rexeitada. As\u00ed, durante o per\u00edodo 1930-1932, volveu aventurarse en Europa, onde o seu talento era moi apreciado. Viaxou con varias orquestras por Polonia, Alema\u00f1a e os Balc\u00e1ns, mais en 1932 regresou aos Estados Unidos, desta vez definitivamente.\nDurante os primeiros anos trinta, malia as dificultades que comportaban nesa altura o ser muller para ser directora de orquestra, debeu ser un personaxe de importancia social crecente. Esta etapa pode ser considerada a m\u00e1is produtiva malia ter que afrontar nela as intolerancias m\u00e1is radicais. En 1933 debutou como directora de orquestra na cidade de Nova York, onde se asentou. Actuou coa Musicians' Symphony Orchestra (unha das orquestras estadounidense m\u00e1is prestixiosas do momento) no Metropolitan Opera House. As cr\u00edticas foron moi boas. De feito, programouse un segundo concerto, e incluso un terceiro; mais non se levaron adiante pola negativa do tenor solista, John Charles Thomas, porque unha muller directora far\u00edalle perder protagonismo. \nUnha das empresas m\u00e1is destacadas da carreira de Antonia Brico foi a creaci\u00f3n en 1934 da New York Women's Symphony. Tras outro intento infrutuoso de atopar un traballo como directora residente, fundouna para reclamar a muller como instrumentista e m\u00fasica, como algu\u00e9n que puidese tocar perfectamente o corno ingl\u00e9s ou o tromb\u00f3n. Esta tarefa social pasou desapercibida. Contou co prestixioso apoio de La Guardia, naquel momento alcalde de Nova York, e de Eleanor Roosevelt, a primeira dama do pa\u00eds. A primeira tempada da New York Women Symphony foi o de 1935 e ata 1939 (ano no que van comezar a admitir homes co conseguinte cambio de nome da orquestra Brico Symphony Orchestra) funcionou con \u00e9xito. \nA d\u00e9cada de 1930 foi a \u00e9poca de ouro para Antonia Brico. En 1938, probablemente debido \u00e1 sona que lle deu estar \u00e1 cabeza da Women's Symphony, converteuse na primeira muller da historia en dirixir a Orquestra Filharm\u00f3nica de Nova York. Foi no estadio Lewis, nun concerto encabezado pola primeira Sinfon\u00eda Sibelius, que volveu a recibir boas cr\u00edticas. No mesmo ano, Brico asumir\u00eda a produci\u00f3n de \u00f3pera, \"Hansel e Grettel\" de Humperdinck, que se estreaba na New York Hippodrome Opera. Tam\u00e9n foi invitada a dirixir a Orquestra Sinf\u00f3nica da Rexi\u00f3n de Ba\u00eda de San Francisco (da que temos d\u00faas fotograf\u00edas que ilustran perfectamente a situaci\u00f3n de Brico no panorama musical e social do momento). Pero non todos estiveron de acordo co seu ascenso social e cultural. De feito, a pesar dos \u00e9xitos dos que estamos a falar, a directora a\u00ednda non puido obter un lugar permanente nunha orquestra. Todos os proxectos que chamamos ata agora eran simples comisi\u00f3ns, ou proxectos autoiniciados. E neste contexto, tam\u00e9n hai que destacar que a s\u00faa estrea en Nova York como directora non foi totalmente pl\u00e1cida. Dous dos principais directores da Orquestra Filharm\u00f3nica de Nova York, Charles Guggenheimer e Arthur Johnson, publicaron artigos no \"Times\" - nos que criticaban a todas as directoras femininas \u00e1s que invitou a orquestra con cr\u00edticas de aspectos extramusicais. \nNon tivo acceso ao circu\u00edto musical da \u00e9poca malia dirixir con \u00e9xito as mellores orquestras do mundo e continuaba sen o reco\u00f1ecemento profesional que daba o feito de ser residente nunha delas.\nTerceira etapa (1942-1971).\nEn 1942, durante a segunda guerra mundial, Antonia Brico mudouse a Denver, afastada do duro clima dunha Nova York que, a pesar de darlle a oportunidade de amosar o seu talento en numerosas ocasi\u00f3ns, non rematou de acollela. En Denver, Brico ensinou piano e dirixiu tantas orquestras como poucos contratos ofrecidos. En paralelo, como sempre tivo, fundou os seus propios pequenos proxectos. Destacan a consolidaci\u00f3n dunha Bach Society e, nunha segunda versi\u00f3n da New York Orchestra, a creaci\u00f3n da Women String Orchestra ou Ensemble. Durante os anos corenta, Antonia comezou a s\u00faa carreira en Denver, a\u00ednda que sabemos que foi invitada a dirixir en Nova York en varias ocasi\u00f3ns. En 1945, co final da guerra, Brico foi rexeitada por primeira vez como candidata \u00e1 direcci\u00f3n permanente da Orquestra Sinf\u00f3nica de Denver. Durante os anos seguintes, o seu nome aparec\u00eda insistentemente cada vez que a orquestra escoitaba un novo director de orquestra residente, mais sempre foi ignorada polo feito de ser muller. \nEn 1946, volver\u00eda a Europa, onde o seu talento foi m\u00e1is reco\u00f1ecido. Dirixe en Suecia, Austria e Holanda e \u00e9 convidada por \"Sir\" Adrian Boult no Royal Albert Hall de Londres. Al\u00ed dirixiu a London Symphony Orchestra, e Jean Sibelius, que xa a vira dirixindo nos Estados Unidos durante os anos 30, estivo presente na sala e quedou abraiado. De feito, convidouna a organizar un festival monogr\u00e1fico en Helsinqui dedicado \u00e1 s\u00faa m\u00fasica.\nTivo unha intensa relaci\u00f3n con varias persoas. Sibelius foi unha delas: Brico mantivo amizade con el desde o seu co\u00f1ecemento en 1937 ata a morte do compositor en 1957. Sibelius foi o v\u00ednculo de Antonia con Europa, onde conseguiu os seus cargos como directora invitada. As notas de Antonia Brico (que se converteu nunha autoridade musicol\u00f3xica nas sinfon\u00edas do compositor finland\u00e9s) nas partituras de Sibelius axudaron a musicolox\u00eda a afondar en moitos aspectos da s\u00faa produci\u00f3n. \nAntonia Brico volver\u00eda aos Estados Unidos para quedar. En 1947, un grupo de m\u00fasicos \"afeccionados\" contactou con ela para ofrecerlle o \u00fanico traballo de directora residente que dirixiu. Esta foi a Denver Bussinessmen's Orchestra, un pequeno conxunto que dirixiu ata o final da s\u00faa carreira. Falamos as\u00ed dunha extensa etapa do s\u00e9culo XX, de 1947 a 1981, durante a cal Brico permaneceu nun anonimato case por completo. Conduciu s\u00f3 cinco concertos ao ano coa s\u00faa pequena orquestra, renomeada en 1967 pola Brico Bussinessmen's Orchestra. Tam\u00e9n dirixiu a Asociaci\u00f3n de \u00d3pera de Denver, a s\u00faa Orquestra de cordas para mulleres e a Orquestra Filharm\u00f3nica de Boulder, combinando todas estas actividades coa docencia. Brico, con todo, sent\u00edase baleira.\nCuarta etapa (1971-1989).\nA vida de Antonia Brico cambiou en 1971, cando Judy Collins, unha cantante de folk do momento, decidiu rodar un documental sobre a s\u00faa biograf\u00eda. Judy Collins estudara piano de adolescente (nos anos 50) con Brico en Denver e mantivera unha estreita relaci\u00f3n. Para intentar dar a co\u00f1ecer a s\u00faa historia, presentou o documental \"Antonia: a Portrait of the Woman\", codirixido con Jill Godmilow, en 1974. A obra retrata a historia dunha muller que a finais do s\u00e9culo XX non pode comprender como a discriminaci\u00f3n por raz\u00f3n de x\u00e9nero a\u00ednda lle segue cortando as \u00e1s. \nO documental sobre Antonia Brico tivo un enorme \u00e9xito na audiencia de principios dos anos 70. De feito, a directora foi protagonista nun escenario onde a iron\u00eda do destino (e especialmente da \u00e9poca posmoderna) quedou clara. E foi que Brico literalmente subiu \u00e1 fama cando ti\u00f1a setenta e tres anos. En 1975 foi invitada a un festival cuxa relevancia segue vixente hoxe: The Mostly Mozart Festival de Nova York. As entradas para o \u00fanico concerto previsto foron esgotadas e houbo que programar outro. CBS gravou os dous concertos con LP. \nOs dous \u00fanicos concertos con repercusi\u00f3n nos medios para a directora foron programados durante a \u00faltima parte da s\u00faa vida, poucos anos despois da s\u00faa xubilaci\u00f3n expl\u00edcita. En 1977 Brico ofreceu o \u00faltimo recital, coa Brooklin Philarmonia, e en 1981 deixou definitivamente a direcci\u00f3n: a s\u00faa vocaci\u00f3n pedag\u00f3xica, con todo, permaneceu activa durante alg\u00fan tempo. A vida de Antonia sacudiu en 1988 despois dunha rotura \u00f3sea e faleceu un ano despois nunha residencia de Denver, Bella Vita Towers.\nHistoriograf\u00eda sobre Antonia Brico.\nHai unha carencia de fontes directas, non existen biograf\u00edas autorizadas, artigos que sinalen de maneira expl\u00edcita a s\u00faa relevancia no mundo da m\u00fasica cl\u00e1sica.\nA maior\u00eda dos \u00fanicos artigos que te\u00f1en a Antonia Brico como tema central da s\u00faa discusi\u00f3n foron publicados por editoriais universitarios estadounidenses (sen posibilidade de difusi\u00f3n) e (xunto con outras mulleres artistas do s\u00e9culo XX) para algunhas revistas mensuais, tam\u00e9n americanas. As \u00fanicas fontes directas que podemos atopar en Internet son biograf\u00edas contrastadas en blogs, p\u00e1xinas web de sociedades musicais e diversas recensi\u00f3ns xornal\u00edsticas (a maior\u00eda obituarios). Non obstante, Antonia Brico ga\u00f1ou un posto no dicionario de Susan Ware sobre \"Notable American Women\", e a principios dos anos 70 f\u00edxose un documental sobre a s\u00faa vida, cuxo impacto foi importante. \nNo cine.\nA pel\u00edcula De Dirigent de 2018 est\u00e1 baseada na s\u00faa vida."}
{"id": "487882", "revid": "624", "url": "https://gl.wikipedia.org/wiki?curid=487882", "title": "Carlos V de Anjou", "text": ""}
{"id": "487883", "revid": "785", "url": "https://gl.wikipedia.org/wiki?curid=487883", "title": "Encoro da Castellana", "text": "O encoro da Castellana \u00e9 un encoro que se acha no curso alto do r\u00edo Mandeo, entre as parroquias de Vilarraso e Curtis, dos concellos de Aranga e Curtis, na provincia da Coru\u00f1a, asolagando tam\u00e9n terras da parroquia de Foxado (Curtis). Pr\u00f3ximo \u00f3 lugar da Castellana (Vilarraso), foi constru\u00eddo para aproveitamento hidroel\u00e9ctrico.\nVerte as s\u00faas augas nel o r\u00edo de Portabenza.\nHistoria e caracter\u00edsticas.\nA s\u00faa capacidade \u00e9 duns 90.000\u00a0m\u00b3. De estrutura recta e perfil de gravidade, pos\u00fae 7,5 metros de alto e 20 de longo. A auga \u00e9 canalizada at\u00e9 a c\u00e1mara de carga, que a descarga na minicentral mediante tres tubos de formig\u00f3n armado de 37 m de lonxitude. Non pos\u00fae dispositivo ning\u00fan para o remonte dos peixes e ten estabelecido un caudal ecol\u00f3xico de 0,85 m\u00b3/s durante todo o ano. Nas augas represadas, cuxas ribeiras conforman un bosque de bidueiros e amieiros, p\u00f3dense observar diferentes aves acu\u00e1ticas como o lavanco e o mergull\u00f3n pequeno durante todo o ano, mentres durante as \u00e9pocas de invernada a cerceta, a garza real, o corvo mari\u00f1o real e a narcexa. Entre as especies ictiol\u00f3xicas destaca a re\u00f1osa.\nO encoro comezou a funcionar en 1944 e foi o 13 de agosto de 1945 cando o Ministerio de Obras P\u00fablicas autorizou a derivaci\u00f3n dun caudal de 1,5 m\u00b3/s para a produci\u00f3n de electricidade. Estivo en funcionamento at\u00e9 1970, xerando enerx\u00eda para lugares pr\u00f3ximos como Teixeiro, Vilardois, Vilarraso, A Reborica e Estraviz.\nEntrou de novo en funcionamento en 1991. Orixinalmente concedida a Fenosa, foi xestionada por Minicentrales M.N., o que fixo que a asociaci\u00f3n de pesca R\u00edo Mandeo denunciase a compa\u00f1\u00eda por captaci\u00f3n il\u00edcita de auga e delito ecol\u00f3xico. Tam\u00e9n denunciou o escaso caudal ecol\u00f3xico, que non atinx\u00eda os 0,05 m\u00b3/s.\nPosteriormente, a empresa Navarro Generaci\u00f3n levou a explotaci\u00f3n do encoro. O grupo Eufer, alianza de Enel e Uni\u00f3n Fenosa, e disolvido en 2010, foi o titular da concesi\u00f3n cun caudal de 6 m\u00b3/s e unha potencia instalada de 1300 kW.\nO 4 de xullo de 1999, dous excursionistas morreron ap\u00f3s a abertura das comportas da central e a subida repentina do caudal do r\u00edo. Doce anos despois, o xu\u00edzo contra os acusados, o monitor da excursi\u00f3n e os encargados da central, finalizou sen condena.\nEn 2016 rematou a concesi\u00f3n hidr\u00e1ulica e entrouse nunha fase de informaci\u00f3n de compatibilidade co plan hidrol\u00f3xico da bac\u00eda. O 19 de marzo de 2021, o BNG celebrou un acto reivindicativo na minicentral da Castellana mediante o cal reclamou que a minicentral \u2015xunto con outras en tr\u00e1mite de extinci\u00f3n das concesi\u00f3ns\u2015 pasase a ser de xesti\u00f3n p\u00fablica.\nEn 2020, para a mellora e ampliaci\u00f3n do fornecemento de auga \u00e1 localidade de Teixeiro, as\u00ed como \u00f3 pol\u00edgono industrial de Curtis-Teixeiro e \u00f3 centro penitenciario de Teixeiro, anunciouse a execuci\u00f3n da captaci\u00f3n e bombeo de auga desde o encoro. Un edificio de bombeo permitir\u00e1 captar 0,08 m\u00b3/s (ampli\u00e1bel a 0,13) e estar\u00e1 conectado mediante unha tubaxe de impulsi\u00f3n de 3,6 km de lonxitude \u00e1 estaci\u00f3n de tratamento de auga pot\u00e1bel (ETAP) existente no pol\u00edgono industrial."}
{"id": "487884", "revid": "785", "url": "https://gl.wikipedia.org/wiki?curid=487884", "title": "Presa da Castellana", "text": ""}
{"id": "487885", "revid": "89787", "url": "https://gl.wikipedia.org/wiki?curid=487885", "title": "Haumea (x\u00e9nero)", "text": "Haumea \u00e9 un x\u00e9nero de moluscos bivalvos da orde dos ostreidos, suborde dos pectininos, superfamilia dos pectinoideos e familia dos pect\u00ednidos.\nAs s\u00faas especies son unhas pequenas vieiras que habitan nos oc\u00e9anos \u00cdndico e Pac\u00edfico. \nTaxonom\u00eda.\nDescrici\u00f3n.\nO x\u00e9nero foi descrito en 1938 por Dall, Bartsch e Rehder.\nEtimolox\u00eda.\nO nome cient\u00edfico do x\u00e9nero, \"Haumea\", d\u00e9bese a que unha das especies, \"Haumea loxoides\", \u00e9 end\u00e9mica das illas Hawai, polo que Dall, Bartsch &amp; Rehde d\u00e9ronlle este nome en memoria de Haumea que, na mitolox\u00eda hawaiana, era a deusa da fertilidade e dos partos. \nEspecies.\nNa actualidade (2020) reco\u00f1\u00e9cense no x\u00e9nero as seguintes tres especies:"}
{"id": "487886", "revid": "785", "url": "https://gl.wikipedia.org/wiki?curid=487886", "title": "Represa da Castellana", "text": ""}
{"id": "487887", "revid": "89787", "url": "https://gl.wikipedia.org/wiki?curid=487887", "title": "Louella Parsons", "text": "Louella Rose Oettinger, nada en Freeport (Illinois) o 6 de agosto de 1881 e finada en Santa Monica (California) o 9 de decembro de 1972, foi unha guionista e primeira columnista de cinema estadounidense, co\u00f1ecida como Louella Parsons. Foi contratada por William Randolph Hearst a causa da s\u00faa defensa da amante de Hearst, Marion Davies, e converteuse nunha influente figura de Hollywood. No seu cumio, as s\u00faas columnas eran lidas por vinte mill\u00f3ns de persoas en 400 xornais de todo o mundo.\nPermaneceu como a indiscutible \"ra\u00ed\u00f1a dos rumores de Hollywood\" ata a chegada da ostentosa Hedda Hopper, con que re\u00f1eu durante anos.\nTraxectoria.\nPrimeiros anos.\nParsons naceu como Louella Rose Oettinger en Freeport, filla de Joshua Oettinger e Helen Stein, ambos os dous xudeus. Tivo dous irm\u00e1ns, Edwin e Fred e unha irm\u00e1, Rae. En 1890, a s\u00faa nai, vi\u00fava, contraeu matrimonio con John H. Edwards e marcharon vivir a Dixon, Illinois. Mentres estaba na escola secundaria, Parsons obtivo o seu primeiro traballo nun xornal como editora de drama para o \"Dixon Morning Star\".\nEla e o seu primeiro marido, John Parsons mud\u00e1ronse a Burlington, Iowa. Nesta cidade Parsons viu o seu primeiro filme, \"The Great Train Robbery\", de 1903.\nCando o seu matrimonio finalizou, Parsons mudouse a Chicago, onde comezou a escribir gui\u00f3n para filmes para Essanay Studios. Tam\u00e9n escribiu o libro \"How to Write for the Movies\".\nCarreira.\nEn 1924 Parsons comezou a escribir a primeira columna de rumores nos Estados Unidos para \"Chicago Record Herald\". William Randolph Hearst mercou o xornal en 1918 e Parsons foi despedida do seu emprego, xa que Hearst non descubrira a\u00ednda que os filmes e as personalidades deles eran noticia. Parsons mudouse a Nova York e comezou a traballar para o \"New York Morning Telegraph\" escribindo unha columna semellante, que atraeu a atenci\u00f3n de Hearst en 1922; despois dunha negociaci\u00f3n sagaz por ambas as partes ela asinou un contrato e uniuse ao xornal de Hearst \"New York American\".\nEn 1925 Parsons contraeu tuberculose e comunic\u00e1ronlle que lle quedaban seis meses de vida. Mudouse a Arizona polo clima seco e despois aos \u00c1nxeles, California, onde decidiu permanecer; coa doenza en remisi\u00f3n volveu traballar convert\u00e9ndose en columnista sindicada de Hollywood para Hearst. Mentres ela e o magnate das publicaci\u00f3ns desenvolveron unha relaci\u00f3n forte e a s\u00faa columna en \"Los Angeles Examiner\" chegou a aparecer en m\u00e1is de seiscentos xornais de todo o mundo, cun p\u00fablico de m\u00e1is de vinte mill\u00f3ns de lectores e Parsons foise convertendo nunha das voces m\u00e1is poderosas da industria do cinema coa s\u00faa asignaci\u00f3n diaria de rumores. Segundo a amante e protexida de Hearst, Marion Davies, nas s\u00faas memorias publicadas postumamente \"The Times We Had\", Parsons animou os seus lectores a \u201cdar unha oportunidade a esta rapaza\u201d, mentres que a maior\u00eda dos cr\u00edticos desprezaban a Davies. Por este motivo, Hearst contratou a Parsons.\nIniciado 1928, ela conduc\u00eda un programa semanal de radio con entrevistas a estrelas cinematogr\u00e1ficas patrocinado por SunKist. Un programa similar foi patrocinado en 1931 por Charis Foundation Garment. En 1934 asinou un contrato con Campbell Soup Company e comezou a presentar un programa titulado \"Hollywood Hotel\" que mostraba as estrelas nas escenas dos seus pr\u00f3ximos filmes.\nParsons foi especialmente co\u00f1ecida pola s\u00faa asombrosa habilidade de publicar antes que os seus competidores as exclusivas m\u00e1is saborosas e co\u00f1ecer moitos dos segredos das celebridades. Estivo asociada a varias empresas de Hearst durante o resto da s\u00faa carreira. Parsons viuse como o \u00e1rbitro social e moral de Hollywood. Os seus xu\u00edzos foron considerados a \u00faltima palabra en moitos casos, e o seu desfavor era temido por moitos m\u00e1is que o dos cr\u00edticos de cinema. O seu formidable poder permaneceu intacto ata 1937, cando Hedda Hopper, unha actriz de car\u00e1cter dende os tempos do cinema mudo, con quen Parsons fora amabale e mencionaba de cando en vez na s\u00faa columna, e que devolvera o favor ao darlle informaci\u00f3ns, foi contratada para ser columnista de rumores dun dos xornais rivais de Hearst. Parsons e Hopper convert\u00e9ronse ent\u00f3n en inimigas.\nParsons tam\u00e9n realizou numerosas aparici\u00f3ns como ela mesma en filmes como \"Hollywood Hotel\" (1937), \"Without Reservations\" (1946) e \"Starlift\" (1951).\n\u00daltimos anos e morte.\nTrala s\u00faa retirada, Parsons viviu nunha residencia, onde morreu de arteriosclerose o 9 de decembro de 1972, con 91 anos. Convertida ao catolicismo, \u00e1 misa do seu funeral asistiron personaxes da industria do cinema cos que manti\u00f1a unha amizade real. Foi enterrado no Holy Cross Cemetery en Culver City, California.\nParsons ten d\u00faas estrelas no Paseo da Fama de Hollywood de Hollywood, un polo cinema no 6418 Hollywood Boulevard e un pola radio no 6300 Hollywood Boulevard.\nMemorias.\nEn 1944, escribiu as s\u00faas memorias, \"The Gay Illiterate\", publicada por Doubleday, Doran and Company, que se converteu nun \"bestseller\". Seguiuno outro volume en 1961, \"Tell It to Louella\", publicado por G.P. Putnam's Sons.\nNas s\u00faas historias persoais, eliminou elementos significativos para ali\u00f1ar a s\u00faa vida co catolicismo que comezou a practicar na mediana idade. Dic\u00eda que o seu primeiro marido falecera nun barco de transporte de volta \u00e1 casa da primeira guerra mundial, deix\u00e1ndoa vi\u00fava en lugar de ser unha nai solteira divorciada. O seu segundo matrimonio e divorcio de Jack McCaffrey \u00e9 omitido.\nVida persoal.\nParsons casou tres veces. Primeiro co axente da propiedade e corretor John Dement Parsons, con que casou en 1905. Desta uni\u00f3n, tiveron unha filla chamada Harriet que naceu o 23 de agosto de 1906 e que se converteu en escritora para unha revista californiana. Tam\u00e9n foi unha das poucas mulleres produtoras no sistema de estudios, a\u00ednda que tivo que loitar polo seu lugar a pesar da influencia da s\u00faa nai.\nParsons divorciouse de John en 1914. Un ano despois casou con John McCaffrey Jr. A parella divorciouse posteriormente.\nO seu terceiro matrimonio foi co cirurxi\u00e1n dos \u00c1nxeles Harry Martin (a quen chamaba \"Docky\") en 1930; Martin serviu no corpo m\u00e9dico do ex\u00e9rcito durante a primeira e a segunda guerras mundiais. A s\u00faa especialidade eran as enfermidades ven\u00e9reas e chegou ao posto de oficial xefe m\u00e9dico da Twentieth Century Fox. Continuaron casados ata a morte de Martin o 24 de xu\u00f1o de 1951.\nTrala morte de Martin, foi parella do escritor de canci\u00f3ns Jimmy McHugh, que a presentou a moitas das sensaci\u00f3ns musicais adolescentes da \u00e9poca, inclu\u00eddo Elvis Presley. A parella era habitual en festas, estreas e locais nocturnos como Dino\u2019s Lodge en Sunset Strip."}
{"id": "487889", "revid": "65337", "url": "https://gl.wikipedia.org/wiki?curid=487889", "title": "Padr\u00f3n \u00e1tico", "text": "O padr\u00f3n \u00e1tico foi un est\u00e1ndar ponderal e monetario utilizado durante o per\u00edodo helen\u00edstico. Co\u00f1\u00e9cese tam\u00e9n como padr\u00f3n eub\u00f3ico (de Eubea). Despois de Alexandre o Grande, os outros padr\u00f3ns monetarios gregos, excepto o est\u00e1ndar de Rodas, foron abandonados en prol do \u00e1tico.\nO padr\u00f3n \u00e1tico foi perdendo peso progresivamente durante o seu per\u00edodo de existencia.\nHistoria.\nA unidade en que se baseaba o padr\u00f3n monetario \u00e1tico era de arredor de 17,26 gramos de prata, o que o diferenciaba do utilizado no Exipto tolemaico. \nFilipo II de Macedonia adoptou o sistema \u00e1tico para o seu reino, do mesmo modo que Alexandre o Grande. A adopci\u00f3n por parte do Imperio Macedonio do padr\u00f3n \u00e1tico provocou a desaparici\u00f3n do resto dos sistemas bardante o padr\u00f3n de Rodas, xa que os rodios ti\u00f1an un \u00e1mbito comercial propio ben establecido con \u00e1reas como Exipto.\nDurante os 300 anos do per\u00edodo elen\u00edstico, o padr\u00f3n \u00e1tico experimentou sucesivos cambios. Na \u00e9poca de Alexandre o Grande, o tetradracma pesaba 17,28 gramos de prata, en tanto que en 300 a. de C. xa baixara lixeiramente ata os 17,20 gramos. A ceca da Antioqu\u00eda sel\u00e9ucida constata un proceso continuo de diminuci\u00f3n do peso, que foi imitado por outras cecas da rexi\u00f3n.\nTodos os estados dos Di\u00e1docos estados utilizaron o padr\u00f3n \u00e1tico, coa \u00fanica excepci\u00f3n do Exipto tolemaico, que usou no seu lugar un padr\u00f3n monetario propio de orixe fenicia."}
{"id": "487890", "revid": "65337", "url": "https://gl.wikipedia.org/wiki?curid=487890", "title": "Padr\u00f3n ateniense", "text": ""}
{"id": "487891", "revid": "65337", "url": "https://gl.wikipedia.org/wiki?curid=487891", "title": "Padr\u00f3n de Atenas", "text": ""}
{"id": "487892", "revid": "65337", "url": "https://gl.wikipedia.org/wiki?curid=487892", "title": "Est\u00e1ndar \u00e1tico", "text": ""}
{"id": "487893", "revid": "65337", "url": "https://gl.wikipedia.org/wiki?curid=487893", "title": "Est\u00e1ndar ateniense", "text": ""}
{"id": "487894", "revid": "65337", "url": "https://gl.wikipedia.org/wiki?curid=487894", "title": "Est\u00e1ndar de Atenas", "text": ""}
{"id": "487895", "revid": "1131", "url": "https://gl.wikipedia.org/wiki?curid=487895", "title": "Prov\u00e9rbios otomanos", "text": " Prov\u00e9rbios otomanos \"De Selim a Solim\u00e1m\" \u00e9 un relato de Ricardo Carvalho Calero publicado en 1985 no n\u00ba 4 da revista \"Ag\u00e1lia\" (p\u00e1xs. 475-476). Publicouno baixo o pseud\u00f3nimo Namiq Ziy\u00e1.\nSegundo Henrique Rabu\u00f1al \"o relato conta como no reinado de Selim I, sult\u00e1n dos turcos otomanos e Comendador dos Crentes, entrou no seu har\u00e9n unha adolescente xeorxiana e cristi\u00e1, dona de \u201cencantos arrebatadores\u201d e influencia pol\u00edtica no sult\u00e1n. Esa muller acaba representando unha \u201cproteica capacidade de adapta\u00e7om\u201d e unha probada fidelidade aos seus se\u00f1ores. Coa morte de Selim e a proclamaci\u00f3n califal do seu fillo Solim\u00e1n, este fica engaiolado polos saberes pol\u00edticos da Bela Xeorxiana quen mant\u00e9n o seu poder e o seu status as\u00ed como os seus ministros de confianza. A Bela Xeorxiana pasou do pacifismo de Selim ao belicismo de Solim\u00e1n\".."}
{"id": "487896", "revid": "27155", "url": "https://gl.wikipedia.org/wiki?curid=487896", "title": "Transferencia vertical de xenes", "text": ""}
{"id": "487897", "revid": "27155", "url": "https://gl.wikipedia.org/wiki?curid=487897", "title": "Composto homoc\u00edclico", "text": ""}
{"id": "487898", "revid": "5863", "url": "https://gl.wikipedia.org/wiki?curid=487898", "title": "Paco Luis Bern\u00e1rdez", "text": ""}
{"id": "487899", "revid": "5863", "url": "https://gl.wikipedia.org/wiki?curid=487899", "title": "Conseller\u00eda de Cultura e Turismo da Xunta de Galicia", "text": ""}
{"id": "487900", "revid": "65337", "url": "https://gl.wikipedia.org/wiki?curid=487900", "title": "Moeda de Rodas", "text": "A moeda de Rodas abrangue as cu\u00f1axes levadas a cabo baixo o poder pol\u00edtico da illa de Rodas durante os per\u00edodos cl\u00e1sico e helen\u00edstico, o que daquela abrangu\u00eda tam\u00e9n a zona de Caria, en Asia Menor. \nAdemais de Rodas e Caria, moitos outros estados do Mediterr\u00e1neo oriental adoptaron o sistema monetario rodio, que chegou a acadar unha ampla circulaci\u00f3n na rexi\u00f3n. Mesmo o reino tolemaico, un importante estado helen\u00edstico mediterr\u00e1neo, chegou a asumir o sistema monetario de Rodas durante un curto per\u00edodo.\nHistoria.\nRodas, foi unha gran potencia mar\u00edtima e mercantil, ata o punto de que as mercador\u00edas sirias con destino a Exipto fac\u00edan un desv\u00edo para pasar por Rodas. Os rodios tam\u00e9n fixeron grandes contribuci\u00f3ns para a loita contra a piratar\u00eda na rexi\u00f3n. Rodas era un aliado do reino tolemaico.\nO asedio de Rodas (305-304\u00a0a. de C.) por parte de Demetrio I de Macedonia tivo como consecuencia unha maior liberdade de acci\u00f3n para os rodios e un fortalecemento dos seus lazos co Exipto tolemaico, a\u00ednda que a finalidade do asedio fora a ruptura desa alianza. \nPadr\u00f3n monetario de Rodas.\nO goberno de Atenas implantou temporalmente o padr\u00f3n \u00e1tico nas cecas establecidas en Rodas. No entanto, \u00e1 medida que foi diminu\u00edndo a influencia ateniense e foi crecendo a importancia de Rodas logo da s\u00faa unificaci\u00f3n, o padr\u00f3n rodio comezou a estenderse por todo o Mediterr\u00e1neo oriental.A finais do s\u00e9culo IV a. de C., a rexi\u00f3n do Exeo compatibilizaba o uso dos sistemas ateniense e rodio. O padr\u00f3n de Rodas substitu\u00edu o sistema exin\u00e9tico para a moeda de prata na maior\u00eda das cecas das C\u00edcladas no s\u00e9culo III a. de C., e en tempos de Alexandre o Grande foi aceptado pola maior\u00eda dos territorios de Xonia e Caria, e por numerosos estados das C\u00edcladas e de Propontis. A adopci\u00f3n do est\u00e1ndar ponderal \u00e1tico por parte de Alexandre provocou a desaparici\u00f3n dos restantes padr\u00f3ns de peso, ag\u00e1s o \u00e1tico e o rodio.\nM\u00e1is tarde, o padr\u00f3n de Rodas tam\u00e9n foi asumido polo reino tolemaico durante o per\u00edodo de transici\u00f3n entre o abandono do sistema \u00e1tico e a implantaci\u00f3n do sistema monetario tolemaico. Este per\u00edodo sit\u00faase entre os anos 310 e 298 a. de C.\nNos seus inicios, o padr\u00f3n rodio base\u00e1base en tetradracmas e moedas de maior peso, a\u00ednda que estas \u00faltimas foron abandonadas axi\u00f1a e mesmo os tetradracmas foron perdendo peso progresivamente ata acabar por substitu\u00edrse por didracmas m\u00e1is lixeiros. Os primeiros tetradracmas ti\u00f1an un peso de 15,6\u00a0gramos, que circulaban en paralelo a didracmas de 7,8\u00a0gramos, mais a partir de que os segundos substitu\u00edron os primeiros o seu peso baixou ata os 6,7\u00a0gramos.\nHai evidencias epigr\u00e1ficas da circulaci\u00f3n simult\u00e1nea de \"plinthopforoi\" rodios e da liga Licia, polo menos dun xeito informal, dada a s\u00faa aparici\u00f3n conxunta en diversos achados monetarios. Con todo, as moedas pertencentes ao padr\u00f3n licio son lixeiramente m\u00e1is lixeiras en peso que as do sistema rodio.\nOs tetradracmas e as moedas de ouro orixinarias de Rodas desapareceron durante un per\u00edodo bastante longo. Pola s\u00faa banda, os didracmas (de 6,7 gramos) acadaron unha posici\u00f3n s\u00f3lida, coa s\u00faa ampla circulaci\u00f3n no comercio de Mediterr\u00e1neo oriental, a\u00ednda que o seu peso at\u00edpico non permitiu que funcionasen como un verdadeiro medio de intercambio internacional. Moitas moedas de prata de Rodas foron fundidas en Exipto logo da s\u00faa circulaci\u00f3n al\u00ed, e posteriormente cu\u00f1\u00e1ronse con aquel metal moedas tolemaicas.\nDurante o asedio de Rodas de 88\u00a0a. de C. por parte de Mitr\u00eddates VI produciuse unha suposta serie de emerxencia de grandes moedas de bronce.\nCecas.\nEn Rodas radicaban as cecas m\u00e1is importantes da rexi\u00f3n. F\u00f3ra dos territorios controlados por Rodas, en \u00c9feso estaba a ceca m\u00e1is significativa de todas cantas cu\u00f1aban consonte o sistema monetario rodio.\nEn Naxos cu\u00f1\u00e1ronse tetr\u00f3bolos ou dracmas do padr\u00f3n rodio, en tanto que usaban o est\u00e1ndar exineta para outras moedas. \nIos \u00e9 outra illa que viu un uso limitado do padr\u00f3n rodio. A illa co\u00f1\u00e9cese principalmente por albergar a tumba de Homero, e al\u00ed descubriuse un pequeno achado de didracmas cu\u00f1ados entre 350 e 320\u00a0a. de C. que amosaban o retrato e o nome de Homero nos seus anversos.\nFin da moeda local.\nA desaparici\u00f3n definitiva da moeda de Rodas veu provocada polas derradeiras guerras civ\u00eds da Roma republicana, a partir da guerra de C\u00e9sar. Moitas pequenas moedas de prata Helen\u00edsticas deixaron de existir nese momento. No ano 30\u00a0a. de C., os denarios e outras moedas do sistema monetario Romano eran xa claramente dominantes nas partes orientais do Imperio.\nRodas pasou a estar totalmente baixo o dominio romano en 31 d. de C., e integrouse na provincia de Asia en 44 d. de C.\nImitaci\u00f3ns da moeda de Rodas.\nDemostrouse que en Licia, no territorio continental de Asia Menor, circularon imitaci\u00f3ns da moeda rodia entre os anos 188 e 167 a. de C. Estas moedas imitaban as versi\u00f3ns m\u00e1is antigas da moeda de Rodas.\nCaracterizaci\u00f3n.\nHelios, o deus do Sol, era a deidade prominente para os rodios e, por este motivo, apareceu nos anversos das s\u00faas moedas durante catro s\u00e9culos. Os dese\u00f1os da moeda de Rodas non se viron afectados polas campa\u00f1as de Alexandre o Grande.\nXunto coa cabeza de Helios, a rosa tam\u00e9n \u00e9 un tema recorrente na moeda de Rodas. Estes s\u00edmbolos tam\u00e9n se utilizaron noutras formas de arte, ademais da moeda, como \u00e9 o caso dos selos e as \u00e1nforas, e serven para atribu\u00edr xeograficamente a orixe de obxectos arqueol\u00f3xicos. A rosa refire a Rodas a modo de s\u00edmbolo parlante (facendo un xogo de palabras co nome). \nUn tipo de tetradracmas rodios utilizou a proa dun nav\u00edo (ao lado da rosa do reverso) como s\u00edmbolo do poder naval de Rodas.\nAs cu\u00f1axes rodias de prata poden achegar algunhas pistas acerca da aparencia do Coloso de Rodas."}
{"id": "487902", "revid": "75491", "url": "https://gl.wikipedia.org/wiki?curid=487902", "title": "Laurynas Beliauskas", "text": "Laurynas Beliauskas, nado o 2 de marzo de 1997 en Klaip\u0117da, \u00e9 un xogador profesional de baloncesto lituano. Mide 1,92 metros de altura, e xoga nas posici\u00f3ns de base e escolta.\nTraxectoria profesional.\nO 30 de xaneiro de 2020, anunciouse a fichaxe de Beliauskas por tres tempadas polo Obradoiro CAB da Liga ACB."}
{"id": "487913", "revid": "98629", "url": "https://gl.wikipedia.org/wiki?curid=487913", "title": "Guillerme IV de Tolosa", "text": "Guillerme IV de Tolosa, finado en 1094, foi conde de Tolosa desde 1060 ata 1094. Fillo m\u00e1is vello de Ponce, conde de Tolosa, e de Almodis da Marca. \nTraxectoria.\nSucedeu ao seu pai en 1060 e herdou a maior parte dos seus bens; o seu irm\u00e1n Ram\u00f3n herdou s\u00f3 os condados de Saint-Gilles (e quizais N\u00eemes, se non \u00e9 que se refire ao mesmo Saint Gilles, que formaba parte do antigo condado de N\u00eemes). Parece tam\u00e9n que Guillerme e Ram\u00f3n compartiron o t\u00edtulo de Conde de Tolosa, segundo unha carta de 1088, entre outros atributos deste t\u00edtulo. En 1065, logo da morte da s\u00faa curm\u00e1 Berta, condesa de Rodez, Ram\u00f3n apoderouse do seu condado e dos dereitos e feudos do marquesado de Gotia e do condado de Narbona ou ducado de Septimania reclamando os seus dereitos sen que Guillerme actuase contra o seu irm\u00e1n. \nA diferenza do seu pai e irm\u00e1n, Guillerme era un home ambicioso que se centrou na s\u00faa gran afecci\u00f3n polas armas. \nA primeira esposa de Guillerme foi Matilde, e a s\u00faa segunda esposa (en 1080) Emma de Mortain, filla de Roberto de Conteville, conde de Mortain e de Matilde de Montgomery. Esta segunda uni\u00f3n deu lugar ao nacemento de dous fillos: \nGuillerme morreu probablemente en 1094 durante unha peregrinaci\u00f3n a Terra Santa. A vontade do seu pai era que se Guillerme morrese sen fillos var\u00f3ns, todas as s\u00faas posesi\u00f3ns ser\u00edan cedidas ao seu segundo fillo m\u00e1is novo, Ram\u00f3n, que sucedeu a Guillerme como \"Ram\u00f3n IV\". Non obstante, d\u00faas d\u00e9cadas despois, Guillerme de Aquitania hab\u00eda reclamar o condado de Tolosa, que tentou conquistar durante anos."}
{"id": "487916", "revid": "65337", "url": "https://gl.wikipedia.org/wiki?curid=487916", "title": "Moedas de Rodas", "text": ""}
{"id": "487917", "revid": "65337", "url": "https://gl.wikipedia.org/wiki?curid=487917", "title": "Moeda rodia", "text": ""}
{"id": "487918", "revid": "65337", "url": "https://gl.wikipedia.org/wiki?curid=487918", "title": "Moedas rodias", "text": ""}
{"id": "487919", "revid": "5863", "url": "https://gl.wikipedia.org/wiki?curid=487919", "title": "C\u00e1ndido Fdez. Mazas", "text": ""}
{"id": "487921", "revid": "23204", "url": "https://gl.wikipedia.org/wiki?curid=487921", "title": "Filmes de Italia propostos \u00f3 \u00d3scar \u00f3 mellor filme internacional", "text": "Italia presentou filmes para o \u00d3scar \u00f3 mellor filme internacional dende a concepci\u00f3n do premio. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, trinta a tres filmes italianos foron nomeados \u00f3 \u00d3scar \u00f3 mellor filme internacional, e catorce deles conseguiron o premio. Entre t\u00f3dolos pa\u00edses que presentaron filmes \u00f3 premio, Italia at\u00f3pase no primeiro posto en termos de filmes premiados, seguido por Francia (nove premios) e Espa\u00f1a (catro premios), e segundo en termos de nomeamentos, detr\u00e1s de Francia (trinta e catro nomeamentos) e por diante de Espa\u00f1a (dezanove nomeamentos). Os \u00fanicos directores italianos con m\u00faltiples premios son Federico Fellini e Vittorio De Sica. Fellini recibiu catro premios por \"La strada\", \"Le notti di Cabiria\", \"Fellini 8\u00bd\" e \"Amarcord\", m\u00e1is ca ning\u00fan outros director nos \u00d3scar, e tivo outros tres premios presentados, a\u00ednda que ning\u00fan deles foi finalmente nomeado. De Sica recibiu dous premios de Honra antes da creaci\u00f3n formal do premio por \"Sciusci\u00e0\" e \"Ladr\u00f3n de bicicletas\" e tivo dous premios \u00d3scar por \"Ieri, oggi, domani\" e \"Il giardino dei Finzi-Contini\", e tivo outro filme, \"Matrimonio all'Italiana\", aceptado como nomeado.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Italia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487923", "revid": "5863", "url": "https://gl.wikipedia.org/wiki?curid=487923", "title": "Aos amores serodios", "text": "Aos amores serodios \u00e9 unha obra narrativa de Ricardo Carvalho Calero publicada en 1979 en Grial, n\u00ba 63, Vigo. Foi reeditada en 1982 en \"A gente da Barreira e outras hist\u00f3rias\" e en 1984 na \"Narrativa completa\".\nTrama.\nO home que agarda a morte tam\u00e9n ama a vida, durmir cunha moza remoza ao vellos segundo din. \nErik Larsson \u00e9 un pseud\u00f3nimo de Carvalho Calero. O poema foi tam\u00e9n publicado no seu libro Futuro condicional.\nCaracter\u00edsticas.\n\u00c9 unha narraci\u00f3n moi completa e heterox\u00e9nea na s\u00faa estrutura, con varios narradores e unhas coordenadas espazo-temporais relacionando a literatura galega coa portuguesa e a alem\u00e1."}
{"id": "487924", "revid": "23204", "url": "https://gl.wikipedia.org/wiki?curid=487924", "title": "Filmes de Finlandia propostos \u00f3 \u00d3scar \u00f3 mellor filme internacional", "text": "Finlandia presentou filmes para o \u00d3scar \u00f3 mellor filme internacional dende o ano 1973. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Finlandia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487925", "revid": "27155", "url": "https://gl.wikipedia.org/wiki?curid=487925", "title": "Transmisi\u00f3n vertical", "text": ""}
{"id": "487926", "revid": "23204", "url": "https://gl.wikipedia.org/wiki?curid=487926", "title": "Filmes de Francia propostos \u00f3 \u00d3scar \u00f3 mellor filme internacional", "text": "Francia presentou filmes para o \u00d3scar \u00f3 mellor filme internacional dende a concepci\u00f3n do premio en 1956. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Francia para a s\u00faa valoraci\u00f3n pola Academia co respectivo ano e cerimonia de entrega. Todos os filmes escollidos foron principalmente en lingua francesa, coas notables excepci\u00f3ns da ga\u00f1adora en lingua portuguesa \"Orfeo negro\" en 1959 (coproduci\u00f3n co Brasil) e \"Mustang\" en 2015, en turco."}
{"id": "487928", "revid": "23204", "url": "https://gl.wikipedia.org/wiki?curid=487928", "title": "Filmes de Serbia propostos \u00f3 \u00d3scar \u00f3 mellor filme internacional", "text": "Serbia presentou filmes para o \u00d3scar \u00f3 mellor filme internacional dende o ano 1994. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Serbia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487929", "revid": "1505", "url": "https://gl.wikipedia.org/wiki?curid=487929", "title": "Rally da Coru\u00f1a de 2019", "text": "O Rally da Coru\u00f1a de 2019 foi a 23\u00aa edici\u00f3n de dito rally e a primeira proba da tempada 2019 do Campionato de Galicia de Rally. Celebrouse entre o 1 e o 2 de marzo e o vencedor foi Iv\u00e1n Ares.\nPresentaci\u00f3n e inscritos.\nO rally foi presentado ante a prensa e os afeccionados pola Escuder\u00eda One Seven, organizadora do evento, o 16 de febreiro de 2019 en Expocoru\u00f1a. O director da proba, \u00c1lvaro Mu\u00f1iz, acompa\u00f1ado polo piloto invitado Iago Caama\u00f1o, relatou os detalles do rally, e desvelou que o itinerario ser\u00eda o mesmo do ano pasado, a\u00ednda que inicialmente se dixera que ser\u00eda outro. A lista final de inscritos foi de 115 pilotos, entre os que destacaban as presenzas de V\u00edctor Senra, Iv\u00e1n Ares, Alberto Meira, Iago Caama\u00f1o, Manolo Senra, Tino Iglesias, Ricardo Costa ou o campi\u00f3n do mundo de tr\u00edatlon, Iv\u00e1n Ra\u00f1a.\nItinerario.\nConstaba inicialmente de oito tramos entre os concellos de Coir\u00f3s, Aranga, Arteixo, Culleredo, A Laracha e Cerceda, sumando 77,72 km e estando situado o parque pechado no Parrote. Con todo, o primeiro tramo tivo que ser neutralizado pola evacuaci\u00f3n dun espectador cun amago de infarto, igual que o s\u00e9timo tramo, este por unha sa\u00edda de pista de Jorge Cagiao, na que a s\u00faa copiloto, Amelia Blanco, tivo que ser atendida polas asistencias. Tam\u00e9n tiveron que atender a Lorena Maro\u00f1o, copiloto de Manuel Gonz\u00e1lez, tras un accidente.\nResumo.\nO defensor do t\u00edtulo galego, V\u00edctor Senra, que acudiu con Moncho L\u00f3pez como copiloto, pois David V\u00e1zquez rompera d\u00faas costelas. estreaba un novo Citro\u00ebn C3 R5. Viuse superado no primeiro tramo por Iv\u00e1n Ares pero p\u00faxose l\u00edder no segundo, aproveitando os problemas de direcci\u00f3n do piloto de Cambre. Con todo, unha picada de roda no cuarto tramo, en Aranga, decantou a vitoria a favor de Iv\u00e1n Ares, que deste xeito ga\u00f1ou xunto a Jos\u00e9 Pintor por segundo ano consecutivo a proba coru\u00f1esa. Completou o podio do Parrote Iago Caama\u00f1o, que ga\u00f1ou o seu duelo particular con Alberto Meira, despois de que este perdera moito tempo ao realizar un trompo e non puidera remontar. Por detr\u00e1s chegaron o portugu\u00e9s Ricardo Costa, Antonio Fern\u00e1ndez e os veteranos Tino Iglesias e Manolo Senra."}
{"id": "487930", "revid": "23204", "url": "https://gl.wikipedia.org/wiki?curid=487930", "title": "Filmes de Rusia propostos \u00f3 \u00d3scar \u00f3 mellor filme internacional", "text": "Rusia presentou filmes para \u00d3scar \u00f3 mellor filme internacional dende o ano 1992. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nNikita Mikhalkov foi escollido para representar a Rusia en cinco ocasi\u00f3ns. Mentres que \"Sibirskiy tsiryulnik\" foi descualificado por non ser presentado nos \u00c1nxeles a tempo, outros tres filmes foron nomeados \u00f3 \u00d3scar.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Rusia para a s\u00faa valoraci\u00f3n pola Academia co respectivo ano e cerimonia de entrega."}
{"id": "487933", "revid": "23204", "url": "https://gl.wikipedia.org/wiki?curid=487933", "title": "Filmes de Roman\u00eda propostos \u00f3 \u00d3scar \u00f3 mellor filme internacional", "text": "Roman\u00eda presentou filmes para o \u00d3scar \u00f3 mellor filme internacional dende o ano 1966. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Roman\u00eda para a s\u00faa valoraci\u00f3n pola Academia co respectivo ano e cerimonia de entrega."}
{"id": "487934", "revid": "23204", "url": "https://gl.wikipedia.org/wiki?curid=487934", "title": "Filmes de Portugal propostos \u00f3 \u00d3scar \u00f3 mellor filme internacional", "text": "Portugal presentou filmes para o \u00d3scar \u00f3 mellor filme internacional dende o ano 1980. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nEn 2022, con 39 propostas, Portugal era o pa\u00eds que presentou m\u00e1is filmes sen acadar a\u00ednda unha candidatura.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Portugal para a s\u00faa valoraci\u00f3n pola Academia co respectivo ano e cerimonia de entrega."}
{"id": "487935", "revid": "1131", "url": "https://gl.wikipedia.org/wiki?curid=487935", "title": "David Choquehuanca", "text": "David Choquehuanca C\u00e9spedes, nado en Huarina o 7 de maio de 1961, \u00e9 un dirixente sindical e pol\u00edtico aimar\u00e1 boliviano. Desempe\u00f1ou o cargo de ministro de Relaci\u00f3ns Exteriores de Bolivia entre xaneiro de 2006 e xaneiro de 2017, durante o primeiro, segundo e terceiro goberno do presidente Evo Morales. Entre 2017 e 2019 tam\u00e9n exerceu de secretario xeral da alianza ALBA."}
{"id": "487936", "revid": "23204", "url": "https://gl.wikipedia.org/wiki?curid=487936", "title": "David Choquehuanca C\u00e9spedes", "text": ""}
{"id": "487937", "revid": "1131", "url": "https://gl.wikipedia.org/wiki?curid=487937", "title": "Luis Arce", "text": "Luis Alberto Arce Catacora, nado na Paz o 28 de setembro de 1963, \u00e9 un economista, catedr\u00e1tico de universidade e pol\u00edtico boliviano, actual presidente de Bolivia dende 2020. Anteriormente foi ministro de Econom\u00eda e Finanzas de Bolivia en dous per\u00edodos; a primeira vez dende o 23 de xaneiro de 2006 at\u00e9 o 24 de xu\u00f1o de 2017 e a segunda vez dende o 23 de xaneiro de 2019 at\u00e9 o 10 de novembro de 2019, durante o primeiro, segundo e terceiro goberno do presidente Evo Morales Ayma. Luis Arce foi reco\u00f1ecido internacionalmente como o principal impulsor e art\u00edfice do crecemento econ\u00f3mico de Bolivia suscitado entre 2006 e 2019.\nEn xaneiro foi elixido candidato presidencial para as elecci\u00f3ns xerais de 2020 polo Movemento \u00f3 Socialismo en t\u00e1ndem co antigo chanceler David Choquehuanca como candidato a vicepresidente. Foi elixido presidente na primeira rolda, co 55,1% dos votos."}
{"id": "487938", "revid": "23204", "url": "https://gl.wikipedia.org/wiki?curid=487938", "title": "Luis Alberto Arce Catacora", "text": ""}
{"id": "487939", "revid": "6939", "url": "https://gl.wikipedia.org/wiki?curid=487939", "title": "Brindisi", "text": ""}
{"id": "487944", "revid": "785", "url": "https://gl.wikipedia.org/wiki?curid=487944", "title": "Limiar (arquitectura)", "text": "O limiar, soarego ou sarego \u00e9 a &lt;section begin=definici\u00f3n/&gt;peza situada na parte inferior dunha porta, sobre o piso e flanqueada polas xambas.&lt;section end=definici\u00f3n/&gt; Pode ser de diferentes materiais como pedra, madeira etc. Tam\u00e9n pode recibir o nome de soleira, a\u00ednda que este normalmente se refire \u00e1 peza dunha xanela. \nAlgunhas culturas outorgan un simbolismo especial \u00f3s limiares."}
{"id": "487945", "revid": "785", "url": "https://gl.wikipedia.org/wiki?curid=487945", "title": "Soarego", "text": ""}
{"id": "487946", "revid": "785", "url": "https://gl.wikipedia.org/wiki?curid=487946", "title": "Sarego", "text": ""}
{"id": "487950", "revid": "25871", "url": "https://gl.wikipedia.org/wiki?curid=487950", "title": "Haumea loxoides", "text": "Haumea loxoides \u00e9 unha especie de molusco bivalvo da orde dos ostreidos, suborde dos pectininos, superfamilia dos pectinoideos e familia dos pect\u00ednidos, unha das tres que integran o x\u00e9nero \"Haumea\", da que \u00e9 a s\u00faa especie tipo.\nTaxonom\u00eda.\nDescrici\u00f3n.\nA especie foi descrita en 1882 por G. B. Sowerby III, baixo o nome de \"Pecten loxoides\".\nSin\u00f3nimos.\nAdemais de polo nome actalmente v\u00e1lido, a especie co\u00f1eceuse tam\u00e9n polos sin\u00f3nimos:\nDistribuci\u00f3n.\nA especie \u00e9 end\u00e9mica das costas das illas Hawai."}
{"id": "487952", "revid": "25871", "url": "https://gl.wikipedia.org/wiki?curid=487952", "title": "Haumea minuta", "text": "Haumea loxoides \u00e9 unha especie de molusco bivalvo da orde dos ostreidos, suborde dos pectininos, superfamilia dos pectinoideos e familia dos pect\u00ednidos, unha das tres que integran o x\u00e9nero \"Haumea\", da que \u00e9 a s\u00faa especie tipo.\nTaxonom\u00eda.\nDescrici\u00f3n.\nA especie foi descrita en 1758 por Linneo na p\u00e1xina 696 do volume I da 10\u00aa edici\u00f3n do seu \"Systema Naturae\", baixo o nome de \"Ostrea minuta\". (Ver a p\u00e1xina 696).\nSin\u00f3nimos.\nAdemais de polo nome actalmente v\u00e1lido, a especie co\u00f1eceuse tam\u00e9n polos sin\u00f3nimos:\nDistribuci\u00f3n.\nA especie habita nas costas de Mozambique, Madagascar, Reuni\u00f3n, Indonesia, Pap\u00faa Nova Guinea, Salom\u00f3n e Vanuatu.\nV\u00e9xase tam\u00e9n.\nOutros artigos.\n[[Categor\u00eda:Pect\u00ednidos]]\n[[Categor\u00eda:Animais descritos en 1758]]\n[[Categor\u00eda:Taxons descritos por Linn\u00e9]]"}
{"id": "487956", "revid": "25871", "url": "https://gl.wikipedia.org/wiki?curid=487956", "title": "Haumea rehderi", "text": "Haumea rehderi \u00e9 unha especie de molusco bivalvo da orde dos ostreidos, suborde dos pectininos, superfamilia dos pectinoideos e familia dos pect\u00ednidos, unha das tres que integran o x\u00e9nero \"Haumea\".\nTaxonom\u00eda.\nDescrici\u00f3n.\nA especie foi descrita en 1960 por Grau baixo o nome de \"Chlamys (Argopecten) rehderi\". \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nDistribuci\u00f3n.\nA especie vive nas costas de Indonesia, illas Salom\u00f3n e Vanuatu."}
{"id": "487957", "revid": "88215", "url": "https://gl.wikipedia.org/wiki?curid=487957", "title": "Rally de Noia", "text": "O Rally de Noia \u00e9 unha proba de rally que se celebra anualmente no concello de Noia e nos arredores, organizada pola Escuder\u00eda Berberecho. A primeira edici\u00f3n tivo lugar en 1984, resultando ga\u00f1ador Chano Carrera cun Opel Ascona, e dende ent\u00f3n celebrouse todos os anos coas \u00fanicas excepci\u00f3n do 2002, 2020 e 2021. \u00c9 puntuable para o Campionato de Galicia de Rally.\nO piloto m\u00e1is laureado da proba \u00e9 Germ\u00e1n Castrill\u00f3n, quen xunto \u00e1 s\u00faa copiloto habitual Estrella Castrill\u00f3n, logrou sete vitorias entre 1991 e 2001. Detr\u00e1s deles no palmar\u00e9s sit\u00faanse Pedro Burgo e V\u00edctor Senra, con catro edici\u00f3ns ga\u00f1adas cada un."}
{"id": "487960", "revid": "785", "url": "https://gl.wikipedia.org/wiki?curid=487960", "title": "Rectangular", "text": ""}
{"id": "487962", "revid": "89787", "url": "https://gl.wikipedia.org/wiki?curid=487962", "title": "Consenso cient\u00edfico", "text": "O consenso cient\u00edfico \u00e9 o xu\u00edzo, posici\u00f3n e opini\u00f3n colectiva da comunidade cient\u00edfica nun determinado campo de estudo. Este consenso implica un acordo xeral entre os expertos, a\u00ednda que non necesariamente unha total unanimidade.\nCh\u00e9gase ao consenso por medio da comunicaci\u00f3n cient\u00edfica en conferencias e publicaci\u00f3ns, e pola replicaci\u00f3n reproducible dos resultados por outros, o debate erudito, e a revisi\u00f3n por pares. Isto conduce a unha situaci\u00f3n na cal os que pertencen a esa disciplina poden a mi\u00fado reco\u00f1ecer tal consenso cando exista; por\u00e9n, pode ser dif\u00edcil comunicar aos alleos que se chegou a ese consenso, porque os debates \"normais\" por medio dos cales progresa a ciencia poden parecer aos alleos unha contradici\u00f3n. Nalgunhas ocasi\u00f3ns, as instituci\u00f3ns cient\u00edficas emiten declaraci\u00f3ns sobre a s\u00faa posici\u00f3n para comunicar un resumo da ciencia desde os \"de dentro\" aos \"de f\u00f3ra\" da comunidade cient\u00edfica. Nos casos onde hai pouca controversia sobre unha materia en estudo, o establecemento do consenso pode ser bastante directo.\nO debate popular e pol\u00edtico sobre materias que son pol\u00e9micas na esfera p\u00fablica pero non necesariamente entre a comunidade cient\u00edfica pode apelar ao consenso cient\u00edfico: v\u00e9xanse asuntos como a evoluci\u00f3n, o cambio clim\u00e1tico, ou a falta de ligaz\u00f3n entre a vacina MMR e o autismo.\nCambio de consenso co tempo.\nExisten moitas teor\u00edas filos\u00f3ficas e hist\u00f3ricas nas que o consenso cient\u00edfico cambiou co tempo. Como a historia do cambio cient\u00edfico \u00e9 extremadamente complicada e como hai unha tendencia a proxectar \"ga\u00f1adores\" e \"perdedcores\" a tempos pasados en relaci\u00f3n co noso consenso cient\u00edfico \"actual\", \u00e9 moi dif\u00edcil dar con modelos rigorosos e axeitados para o cambio cient\u00edfico. Isto faise moi dif\u00edcil tam\u00e9n en parte porque cada unha das diversas p\u00f3las da ciencia funciona de maneira algo diferente, usando diferentes tipos de probas e aproximaci\u00f3ns experimentais.\nA maior\u00eda dos modelos do cambio cient\u00edfico dependen dos novos datos producidos polos experimentos cient\u00edficos. Karl Popper propuxo que como ning\u00fan conxunto de experimentos pod\u00edan \"probar\" unha teor\u00eda cient\u00edfica, e que un s\u00f3 experimento poder\u00eda \"refutala\", a ciencia deber\u00eda estar baseada na falsabilidade. A\u00ednda que isto constit\u00fae unha teor\u00eda l\u00f3xica para a ciencia, \u00e9o nun sentido \"atemporal\" e non necesariamente reflicte unha visi\u00f3n de como progresar\u00e1 a ciencia co tempo.\nEntre os opo\u00f1entes m\u00e1is influentes a este enfoque estivo Thomas Kuhn, que argumentaba que os datos experimentais sempre proporcionan alg\u00fans datos que non se axustan completamente \u00e1 teor\u00eda, e que a falsabilidade por si soa non ten como resultado un cambio cient\u00edfico ou mina o consenxso cient\u00edfico. Propuxo que o consenso cient\u00edfico funcionaba como \"paradigmas\", que eran teor\u00edas interconectadas e asunci\u00f3ns subxacentes sobre a natureza da propia teor\u00eda, que conectaban a varios investigadores nun determinado eido. Kuhn argumentou que s\u00f3 despois da acumulaci\u00f3n de moitas anomal\u00edas \"significativas\" o consenso cient\u00edfico entrar\u00eda nun per\u00edodo de \"crise\". Nese momento, deber\u00edan buscarse novas teor\u00edas e finalmente un paradigma novo triunfar\u00eda sobre o vello, o que sup\u00f3n unha serie de cambios de paradigma en vez dunha progresi\u00f3n linear cara \u00e1 verdade. O modelo de Kuhn tam\u00e9n enfatizou m\u00e1is claramente os aspectos sociais e persoais do cambio da teor\u00eda, demonstrando con exemplos hist\u00f3ricos que o consenso cient\u00edfico nunca foi unha materia de pura l\u00f3xica ou puros feitos. Por\u00e9n, estes per\u00edodos de ciencia 'normal' e de 'crise' non son mutuamente exclu\u00edntes. A investigaci\u00f3n mostra que estes son na pr\u00e1ctica modos diferentes, m\u00e1is que per\u00edodos hist\u00f3ricos diferentes.\nPercepci\u00f3n e opini\u00f3n p\u00fablicas.\nA percepci\u00f3n de se existe un consenso cient\u00edfico sobre un determinado asunto e do forte que \u00e9 esa concepci\u00f3n, foi descrita como unha \"crenza portal\" (\"gateway belief\") sobre a cal est\u00e1n baseadas outras crenzas e despois acci\u00f3ns.\nPolitizaci\u00f3n da ciencia.\nNos debates p\u00fablicos \u00e1s veces util\u00edzase a afirmaci\u00f3n de que existe ou non un consenso cient\u00edfico para apoiar certas posturas.\nPor exemplo, o consenso cient\u00edfico sobre as causas do quecemento global \u00e9 que as temperaturas superficiais globais se incrementaron nas \u00faltimas d\u00e9cadas e que a tendencia est\u00e1 causada principalmente polas emisi\u00f3ns inducidas polos humanos de gases de efecto invernadoiro. A historiadora da ciencia Naomi Oreskes publicou un artigo en \"Science\" no que informaba que o exame dos resumos de 928 artigos cient\u00edficos publicados entre 1993 e 2003 non mostraba ning\u00fan que estivese explicitamente en desacordo coa noci\u00f3n do quecemento global antropox\u00e9nico. Nun editorial publicado en \"The Washington Post\", Oreskes declarou que os que se opo\u00f1en a estes descubrimentos cinet\u00edficos est\u00e1n amplificando o rango normal de incerteza cient\u00edfica sobre calquera feito para dar unha aparencia de que hai un gran desacordo cient\u00edfico ou unha falta de consenso cient\u00edfico. Os descubrimentos de Oreskes foron replicados por outros m\u00e9todcos que non requiren interpretaci\u00f3n.\nA teor\u00eda da evoluci\u00f3n por selecci\u00f3n natural nas s\u00faas s\u00ednteses modernas est\u00e1 tam\u00e9n apoiada por un consenso cient\u00edfico esmagador; \u00e9 unha das teor\u00edas m\u00e1is fiables e empiricamente probadas da ciencia. Non se dubida do feito da evoluci\u00f3n; en todo caso deb\u00e1tense alg\u00fans aspectos da teor\u00eda ou eng\u00e1dense novas achegas. Os que se opo\u00f1en \u00e1 evoluci\u00f3n afirman que hai un disenso significativo sobre a evoluci\u00f3n na comunidade cient\u00edfica. A estratexia da cu\u00f1a, un plan para promover o dese\u00f1o intelixente, depend\u00eda en grande medida de sementar e constru\u00edr na percepci\u00f3n p\u00fablica a idea de ausencia de consenso sobre a evoluci\u00f3n.\nA incerteza inherente \u00e1 ciencia, na que as teor\u00edas non est\u00e1n nunca \"probadas\" sen\u00f3n que s\u00f3 poden ser \"refutadas\" (ver falsabilidade), presenta un problema para pol\u00edticos, lexisladores, avogados e profesionais dos negocios. Mentres que as cuesti\u00f3ns cient\u00edficas ou filos\u00f3ficas poden a mi\u00fado languidecer na incerteza durante d\u00e9cadas dentro dos seus marcos disciplinarios, os lexisladores enfr\u00f3ntanse ao problema de tomar decisi\u00f3ns s\u00f3lidas baseadas nos datos dispo\u00f1ibles actualemnte, mesmo se \u00e9 probable que non te\u00f1an a forma final de \"verdade\". A parte delicada \u00e9 distinguir que \u00e9 o que est\u00e1 o suficientemente preto da \"verdade final\". Por exemplo, a acci\u00f3n social contra o h\u00e1bito de fumar probablemente chegou moito tempo despois de que para a ciencia o asunto tivese 'bastante consenso'.\nCertos dominios, como a aprobaci\u00f3n de certas tecnolox\u00edas para o consumo p\u00fablico, poden ter amplos efectos humanos e econ\u00f3micos con grandes repercusi\u00f3ns pol\u00edticas e poder\u00edan ir mal coas predici\u00f3ns dos cient\u00edficos. Por\u00e9n, ata agora como se espera que a pol\u00edtica nun determinado campo reflicta o co\u00f1ecemento e os datos pertinentes e os modelos ben aceptados das relaci\u00f3ns entre os fen\u00f3menos observables, hai poucas alternativas boas para os pol\u00edticos distintas de confiar no que pode grossso modo denominarse 'o consenso cient\u00edfico' para guialos no dese\u00f1o da po\u00edtica a seguir e a s\u00faa aplicaci\u00f3n, polo menos en circunstancias nas que a necesidade de intervenci\u00f3n pol\u00edtica \u00e9 obrigada. A\u00ednda que a ciencia non pode proporcionar unha 'verdade absoluta' (ou incluso no caso contrario un 'erro absoluto') a s\u00faa utilidade est\u00e1 unida coa capacidade de guiar as pol\u00edticas na direcci\u00f3n de incrementar o ben p\u00fablico e evitar os prexu\u00edzos p\u00fablicos. Visto desta maneira, a demanda de que a pol\u00edtica dependa soamente do que est\u00e1 probado pola \"verdade cient\u00edfica\" ser\u00eda unha prescrici\u00f3n da par\u00e1lise pol\u00edtica e na p\u00e1ctica ser\u00eda avogar pola aceptaci\u00f3n de todos os custos e riscos cuantificados e non cuantificados asociados coa inacci\u00f3n pol\u00edtica."}
{"id": "487963", "revid": "5863", "url": "https://gl.wikipedia.org/wiki?curid=487963", "title": "Auga seca (serie de televisi\u00f3n)", "text": "Auga seca \u00e9 unha serie de televisi\u00f3n estreada en 2020 pola Televisi\u00f3n de Galicia e a RTP, unha coproduci\u00f3n das d\u00faas cadeas e rodada en galego e portugu\u00e9s.\nEst\u00e1 prevista a s\u00faa emisi\u00f3n en HBO Espa\u00f1a a partir do 1 de abril de 2020 e tam\u00e9n en HBO Portugal.\nA serie.\nPaulo Duarte morre. Un aparente suicidio que non convence a ningu\u00e9n: nin \u00e1 polic\u00eda nin \u00e1 s\u00faa irm\u00e1 Teresa, que decide deixar a s\u00faa vida en Lisboa para descubrir o que realmente pasou co seu irm\u00e1n. Teresa non se equivoca e a morte de Paulo esconde moito m\u00e1is do que parece: unha rede de tr\u00e1fico de armas liderada por Mauro Gald\u00f3n, empresario de \u00e9xito e padri\u00f1o de Teresa.\nA morte inesperada do irm\u00e1n fai que Teresa vexa a s\u00faa vida cambiada de golpe. Sen conseguir agardar polos resultados da investigaci\u00f3n, m\u00fadase de Lisboa para Vigo, para traballar na antiga empresa do irm\u00e1n e investigar que foi o que lle pasou. Os sucesos provocaron meses de investigaci\u00f3n coordenada entre as polic\u00edas xudiciais de Espa\u00f1a e Portugal, baixo a ollada atenta da Interpol.\nPara Espalha-Factos: \"\u00c9 precisamente desta mistura de sonoridades entre o portugu\u00eas e o galego que a s\u00e9rie vai viver, contando tamb\u00e9m com atores da Galiza\u00a0no elenco. Outra das misturas bem patentes no projeto \u00e9 a dos neg\u00f3cios ilegais do tr\u00e1fico de armas com o mundo empresarial\".\nO proxecto demorou dous anos despois de sa\u00edr do papel, en 2019 xa foi exhibida en Cannes e vendeu os dereitos de transmisi\u00f3n a unha distribuidora inglesa. Un bo indicador sobre o que se pode esperar da nova proposta televisiva con elenco portugu\u00e9s e galego. Rodada entre Vigo e Lisboa, d\u00faas cidades cunha ollada atl\u00e1ntica unidas nesta ficci\u00f3n transfronteiriza, \"Auga seca\" reflexiona sobre a familia e a moral nun universo onde nada nin ningu\u00e9n \u00e9 o que parece e onde todos buscan co\u00f1ecer a verdade.\nPara S\u00f3nia Calheiros: \"En\" Auga Seca\", serie da autor\u00eda de Pepe Coira, en que se fala portugu\u00e9s, galego e \u201cportu\u00f1ol\u201d, a protagonista Victoria Guerra foi buscar unha certa inspiraci\u00f3n \u00e1 personaxe de Amy Adams em\" Sharp Objects \"\u2013 unha xornalista solitaria, cunha investigaci\u00f3n independente nas mans. Sen nunca ter falado galego na vida, a actriz de 30 anos sentiu na aprendizaxe da lingua a maior dificultade. A ligaz\u00f3n entre Portugal e Espa\u00f1a faise a trav\u00e9s do contrabando de armas e da investigaci\u00f3n policial conxunta. Non sendo unha serie de acci\u00f3n pura e dura, a tem\u00e1tica do tr\u00e1fico de armas \u00e9, sen d\u00fabida, unha opci\u00f3n interesante, despois de o tr\u00e1fico de droga, por exemplo, ter sido tan ben explorado en Fari\u00f1a, serie tam\u00e9n pasada en Galiza\".\nSegundo a RTVG: \"\u2018Auga Seca\u2019, drama policial enmarcado no universo do tr\u00e1fico de armas e as s\u00faas conexi\u00f3ns co mundo empresarial, \u00e9 a primeira serie en galego que accedeu ao exclusivo Mipcom de Cannes, est\u00e1 coproducida pola galega Portocabo e SP-i, a produtora de televisi\u00f3n m\u00e1is importante do pa\u00eds veci\u00f1o, e vai ser distribu\u00edda internacionalmente pola brit\u00e1nica DCD Rights. A trama cargada de xiros e sorpresas sup\u00f3n unha nova colaboraci\u00f3n entre a TVG e a RTP, canles que mante\u00f1en lazos estreitos, despois de coproducir tam\u00e9n as series \u2018Vidago Palace\u2019 e \u2018Ver\u00e3o M\u2019 e programas como \u2018Cami\u00f1os de irmandade\u2019 e especiais de \u2018Aqu\u00ed Galicia\u2019 e \u2018Aqu\u00ed Portugal\u2019\".\nA pre-estrea da serie foi en Vigo o 29 de xaneiro de 2020.\nEpisodios.\nEmitido na RTP1 o 17 de xaneiro de 2020 e na TVG o 2 de febreiro de 2020 (8,1 de audiencia e 68.000 espectadores).\nEmitido na RTP1 o 24 de xaneiro de 2020 e na TVG o 9 de febreiro de 2020.\nEmitido na RTP1 o 31 de xaneiro de 2020 e na TVG o 16 de febreiro de 2020.\nEmitido na RTP1 o 7 de febreiro de 2020 e na TVG o 23 de febreiro de 2020.\nEmitido na RTP1 o 14 de febreiro de 2020 e na TVG o 1 de marzo de 2020.\nEmitido na RTP1 21 de febreiro de 2020 e na TVG o 8 de marzo de 2020. (previsto)"}
{"id": "487965", "revid": "25871", "url": "https://gl.wikipedia.org/wiki?curid=487965", "title": "Duckie Thot", "text": "Nyadak \"Duckie\" Thot, nada o 23 de outubro de 1995 en Melbourne, \u00e9 unha modelo australiana descendente de sudaneses do sur. Thot acabou en terceira posici\u00f3n na oitava tempada do programa de televisi\u00f3n \"Australia's Next Top Model\" e fixo o seu debut de pasarela en Yeezy S/S 17. \u00c9 principalmente co\u00f1ecida por ser a imaxe de Fenty Beauty, as\u00ed como por ser a protagonista do calendario Pirelli de 2018."}
{"id": "487966", "revid": "98629", "url": "https://gl.wikipedia.org/wiki?curid=487966", "title": "Cherry Glazerr", "text": "Cherry Glazerr \u00e9 unha banda estadounidense de indie rock formada no ano 2013 nos \u00c1nxeles. No presente o grupo est\u00e1 composto pola guitarrista e vocalista principal Clementine Creevy, o baixista Devin O'Brien e o bater\u00eda Tabor Allen. O son da banda transitou dende o lo-fi e o garage rock do seu \u00e1lbum de estrea, \"Haxel Princess\" (2014), ata un rock m\u00e1is pu\u00eddo con elementos de grunge, punk e new wave, nos seus posteriores lanzamentos, \"Apocalipstick\" e \"Stuffed &amp; Ready\"."}
{"id": "487967", "revid": "98629", "url": "https://gl.wikipedia.org/wiki?curid=487967", "title": "Chainsaw Records", "text": "Chainsaw Records \u00e9 un selo discogr\u00e1fico independente estadounidense dirixido por Donna Dresch que se dedica a bandas de queercore. A discogr\u00e1fica est\u00e1 baseada en Portland, Oreg\u00f3n.\nHistoria.\n\"Chainsaw\" comezou como un fanzine publicado por Donna Dresch a finais dos anos 80. Entre os m\u00fasicos e escritores que apareceron no fancine at\u00f3panse Lois Maffeo, Jena von Br\u00fccker, Juliana Lueking, Candice Pederson, G.B. Jones e Larrybob. \"Chainsaw\" foi un dos fancines seminais do queercore que, xunto con \"J.D.s\" e \"Homocore\", axudaron a definir o movemento.\n\"En 1991...Chainsaw evolucionou dun fancine cara un selo discogr\u00e1fico. Isto comezou sinxelamente cando ela fixo un recompilatorio en casete das s\u00faas bandas favoritas e comezou a vendelo mentres estaba de xira con Fifth Column\", escribiu Amy Spencer no libro \"DIY: The Rise of Lo-Fi Culture\". En 1994 Chainsaw comezou a publicar \u00e1lbums e sinxelos, empezando con lanzamentos de The Fakes (con membros de Bikini Kill, The Need e Nation of Ulysses), The Frumpies e de Team Dresch. Posteriormente editou, xunto con Candy Ass Records, o recompilatorio editado como disco dobre \"Free to Fight\". \"O selo estableceuse como un elemento vital da escena queercore...\" escribiu Spencer, cando Chainsaw comezou ent\u00f3n a lanzar discos dunha variedade de artistas queer principalmente mulleres. Bandas como Sleater-Kinney iniciaron as s\u00faas carreiras en Chainsaw Records. Ademais, a s\u00faa p\u00e1xina web, en particular o seu taboleiro de mensaxes, fomentaron un sentido de comunidade e proporcionaron un veh\u00edculo para a expresi\u00f3n para queers e fans."}
{"id": "487968", "revid": "25871", "url": "https://gl.wikipedia.org/wiki?curid=487968", "title": "Nyadak Thot", "text": ""}
{"id": "487971", "revid": "59564", "url": "https://gl.wikipedia.org/wiki?curid=487971", "title": "Fernando Castro Paredes", "text": "Fernando Castro Paredes, nado no ano 1975 en Tapia de Casarego (Asturias), \u00e9 un escritor galego. Exerce como profesor no IES Fernando Blanco de Cee.\nTraxectoria.\n\u00c9 licenciado en Filolox\u00eda Hisp\u00e1nica e Filolox\u00eda Cl\u00e1sica pola Universidade de Santiago de Compostela. Cultiva diversos x\u00e9neros literarios destacando no seu labor como dramaturgo. \u00c9 membro activo do grupo de teatro afeccionado Far\u00e1ndula Velutina pertencente \u00e1 Asociaci\u00f3n cultural \"\u00c1s nove Musas\" de Corcubi\u00f3n, \u00e9 un dos directores de Tu\u00e9jele Teatro, agrupaci\u00f3n escolar do IES Fernando Blanco de Cee. \n\u00c9 autor dos poemarios \"Caderno de don(i)celas\", \"Coma se nada sucedese\" e \"Excrementos\" (todos eles acc\u00e9sits do Premio Francisco A\u00f1\u00f3n de Poes\u00eda)."}
{"id": "487972", "revid": "785", "url": "https://gl.wikipedia.org/wiki?curid=487972", "title": "Tras-os-Montes", "text": ""}
{"id": "487974", "revid": "89787", "url": "https://gl.wikipedia.org/wiki?curid=487974", "title": "Bubble and Scrape", "text": "Bubble &amp; Scrape \u00e9 o cuarto \u00e1lbum de estudio da banda estadounidense de indie rock Sebadoh, publicado o 26 de abril de 1993 a trav\u00e9s do selo Sub Pop Records.\n\"Bubble &amp; Scrape\" foi o \u00faltimo disco de Sebadoh en conter canci\u00f3ns compostas polo membro fundador Eric Gaffney.\nO tema \"Soul and Fire\" foi publicado como sinxelo en 1993, en CD e vinilo de 12\" vno Reino Unido por Domino, e en vinilo de 7\", cunha lista de canci\u00f3ns distinta, nos Estados Unidos por Sub Pop."}
{"id": "487983", "revid": "89787", "url": "https://gl.wikipedia.org/wiki?curid=487983", "title": "Boris (grupo musical)", "text": "Boris (\u30dc\u30ea\u30b9, \"Borisu\") \u00e9 unha banda xaponesa de rock experimental formada no ano 1992 en Toquio e composta polo bater\u00eda Atsuo Mizuno, o guitarrista e baixista Takeshi Ohtani, e a guitarrista e teclista Wata. Os tres membros comparten as tarefas vocais. Boris ten publicados m\u00e1is de vinte \u00e1lbums de estudio a trav\u00e9s de varios delos de todo o mundo, ademais de lanzar unha ampla variedade de \u00e1lbums do vivo, recompilatorios, EPs, sinxelos e traballos colaborativos.\nHistoria.\nBoris formouse orixinalmente como un cuarteto con Atsuo Mizuno nas voces, Wata na guitarra, Takeshi Ohtani no baixo e Nagata na bater\u00eda. A banda ch\u00e1mase as\u00ed pola canci\u00f3n do mesmo nome aparecida no \u00e1lbum dos Melvins \"Bullhead\". O \u00e1lbum de estrea de Boris, \"Absolutego\", foi editado no ano 1996 a trav\u00e9s do selo propio selo, Fangs Anal Satan. Nagata marchou en 1996 e Atsuo pasouse \u00e1 bater\u00eda, mentres que Wata pasou a tocar os teclados e a guitarra e Takeshi o baixo e a guitarra r\u00edtmica cun instrumento de dobre mastro dese\u00f1ado por el mesmo. Os tres tam\u00e9n adoptaron roles como vocalistas e a banda permaneceu dende ent\u00f3n como un tr\u00edo.\nNo Xap\u00f3n Boris publica a meirande parte da s\u00faa m\u00fasica a trav\u00e9s do selo independente Inoxia Records. A\u00ednda que \u00e9 relativamente desco\u00f1ecida no seu propio pa\u00eds, unha serie de reedici\u00f3ns dos seus primeiros \u00e1lbums realizadas polo selo estadounidense Southern Lord Records provocaron un aumento de popularidade en Am\u00e9rica do Norte. Boris tam\u00e9n colabora regularmente con outros artistas, primeiro f\u00edxoo no \u00e1lbum de 1998 \"\" co m\u00fasico experimental Keiji Haino. A banda editou sete \u00e1lbums colaborativos co artista noise Merzbow, e tam\u00e9n publicou traballos con artistas internacionais como Sunn O))) e Ian Astbury.\nA s\u00faa popularidade internacional reforzouse co seu \u00e1lbum de 2005 \"Pink\", que foi loubado pola cr\u00edtica e tivo unha resposta positiva dos fans cando foi reeditado nos Estados Unidos por Southern Lord. As revistas \"Blender\" e \"SPIN\" nome\u00e1rono un dos mellores \u00e1lbums do ano 2006. O disco tam\u00e9n chegou \u00e1 cima da secci\u00f3n de metal na enquisa dos lectores de 2006 da revista canadense \"Exclaim\", e estivo entre os 10 primeiros na lista de Pitchfork Media dos 50 mellores discos do ano. O grupo tam\u00e9n apareceu na banda sonora da pel\u00edcula de Jim Jarmusch \"The Limits of Control\" en 2009. Con respecto a Boris, Jarmusch dixo que \"o que \u00e9 realmente destacable \u00e9 que cando tocan ao vivo est\u00e1n en modo, de certa maneira, de m\u00fasicos de jazz, non estruturalmente ou musicalmente, sen\u00f3n do xeito no que escoitan o que os outros fan e constr\u00faen sobre iso. Cada vez que tocan algo \u00e9 obviamente diferente\".\nBoris pasa gran parte do seu tempo xirando. Nunha entrevista Atsuo dixo:\"Que xiremos tanto e publiquemos tantos \u00e1lbums, penso que representa o que somos. A comunicaci\u00f3n directa \u00e9 algo que se perdeu nestes d\u00edas. \u00c9 unha vergo\u00f1a - [incluso] as entrevistas son por tel\u00e9fono. Penso que \u00e9 importante ver \u00e1 xente cara a cara - por iso \u00e9 tan importante sa\u00edr de xira. \u00c9 algo moi b\u00e1sico para os humanos que perdimos ultimamente\".Boris recibiu exposici\u00f3n internacional cando foron abreconcertos de Nine Inch Nails en parte da s\u00faa xira \"Lights in the Sky\" en 2008. Dende 2011 ata 2017 a banda publicou varios \u00e1lbums co selo Sargent House Records, e continuou reeditando discos anteriores en formatos novos. En 2017, no 25 aniversario da banda, os seus membros consideraron retirarse tras un \u00faltimo disco. Por\u00e9n, un exitoso proceso de composici\u00f3n e gravaci\u00f3n para ese traballo animounos a continuar. O \u00e1lbum \"Dear\" foi editado internacionalmente en xullo de 2017 a trav\u00e9s de Sargent House. Posteriormente Boris editaron dous \u00e1lbums m\u00e1is, \"L\u03c6VE &amp; EV\u03c6L\" e \"1985\", os dous no ano 2019."}
{"id": "487984", "revid": "25871", "url": "https://gl.wikipedia.org/wiki?curid=487984", "title": "DX 1", "text": "DX 1 \u00e9 un sat\u00e9lite artificial ruso lanzado o 8 de xullo de 2014 mediante un foguete Soiuz-2 1b Fregat-M desde o cosm\u00f3dromo de Baikonur.\nCaracter\u00edsticas.\nDX 1 \u00e9 un sat\u00e9lite de demostraci\u00f3n tecnol\u00f3xica fabricado e operado por Dauria Aerospace, sendo o primeiro sat\u00e9lite ruso constru\u00eddo enteiramente con fondos privados. DX 1 ten unha masa de 27 kg e unhas dimensi\u00f3ns de 40 x 40 x 30 cm e foi lanzado para probar novas tecnolox\u00edas e software para crear unha plataforma unificada de uso en pequenos sat\u00e9lites. Tam\u00e9n leva a bordo un receptor AIS (\"Automatic Identification System\") para seguimento de tr\u00e1fico mar\u00edtimo."}
{"id": "487985", "revid": "4817", "url": "https://gl.wikipedia.org/wiki?curid=487985", "title": "Vladimir Dzhanibekov", "text": "Vladimir Aleksandrovich Dzhanibekov (\u0412\u043b\u0430\u0434\u0438\u043c\u0438\u0440 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u0414\u0436\u0430\u043d\u0438\u0431\u0435\u043a\u043e\u0432, en ruso), nado en Iskander (oblast de Tashkent) o 13 de maio de 1942, \u00e9 un cosmonauta sovi\u00e9tico retirado que formou parte das misi\u00f3ns Soiuz 27, Soiuz 39, Soiuz T-6, Soiuz T-12, Soiuz T-13 e Soiuz 26. Pasou un total de 145,66 d\u00edas no espazo.\nTraxectoria.\nDzhanibekov graduouse na Escola Militar Superior de Pilotos de Combate, en Yeysk, en 1965. Foi o primeiro cosmonauta sovi\u00e9tico en viaxar cinco veces ao espazo. Fixo dous paseos espaciais e foi directivo de TsPK entre 1984 e 1986. En 1999 foi contratado como consultor cient\u00edfico para a mesma axencia antes do seu retiro."}
{"id": "487986", "revid": "47401", "url": "https://gl.wikipedia.org/wiki?curid=487986", "title": "\u00d3scar \u00e1 mellor curtametraxe de ficci\u00f3n", "text": ""}
{"id": "487987", "revid": "865", "url": "https://gl.wikipedia.org/wiki?curid=487987", "title": "Murder City Devils", "text": ""}
{"id": "487988", "revid": "22570", "url": "https://gl.wikipedia.org/wiki?curid=487988", "title": "Slothrust", "text": "Slothrust \u00e9 unha banda estadounidense de rock alternativo formada no ano 2010 en Boston, Massachusetts. O grupo est\u00e1 composto pola vocalista e guitarrista Leah Wellbaum, o baixista Kyle Bann e o bater\u00eda Will Gorin. Ata a data leva publicados catro \u00e1lbums de estudio."}
{"id": "487989", "revid": "23204", "url": "https://gl.wikipedia.org/wiki?curid=487989", "title": "K\u016bkai", "text": "K\u016bkai (en ), tam\u00e9n co\u00f1ecido postumamente como K\u014db\u014d-Daishi (\u5f18\u6cd5\u5927\u5e2b, \"o gran mestre que propagou a ensinanza budista\"), nado en Zents\u016bji en 774 e finado no monte K\u014dya en 835, foi un monxe budista, estudoso, poeta e artista xapon\u00e9s, que fundou o budismo shingon ou escola \"mantra\" do budismo. Os seguidores do shingon adoitan referirse a el polo t\u00edtulo honor\u00edfico de Odaishisama (\u304a\u5927\u5e2b\u69d8) e o nome relixioso Henj\u014d-Kong\u014d (\u904d\u7167\u91d1\u525b).\nK\u016bkai \u00e9 c\u00e9lebre como cal\u00edgrafo e enxe\u00f1eiro. Unha lenda atrib\u00faelle a invenci\u00f3n do silabario \"kana\", en que se escribe a lingua xaponesa, ademais de escribir o poema \"Iroha\", que axudou a estandarizar e popularizar o \"kana\".\nTraxectoria.\nK\u016bkai naceu en Zents\u016bji (Shikoku) no seo dunha familia aristocr\u00e1tica xaponesa, e dende novo estudou budismo, confucianismo e tao\u00edsmo, estudos que dominou amplamente, o que lle permitiu desenvolver no ano 798 un traballo co\u00f1ecido como \"Shiki sango\" (\"Principio das tres ensinanzas\").\nNo ano 804 viaxou \u00e1 China xunto co monxe Saich\u014d, para estudar o budismo esot\u00e9rico (Vajray\u0101na) en Chang'an, a gran capital da dinast\u00eda Tang. F\u00edxose disc\u00edpulo de Hui Kuo, un dos mestres m\u00e1is importantes do budismo na China.\nCo tempo, K\u016bkai desenvolveu a s\u00faa propia s\u00edntese da pr\u00e1ctica e da doutrina esot\u00e9rica centrada no Buda c\u00f3smico Vairocana.\nRegresou ao Xap\u00f3n en 806 e f\u00edxose abade nun templo de Kioto.\nFoi o fundador da seita shingon, unha forma esot\u00e9rica do budismo xapon\u00e9s. \nDurante 819 comezou a construci\u00f3n dun gran templo na monta\u00f1a de Koya ou Koyasan. O seu co\u00f1ecemento relixioso e cultural acreditouno como un dos precursores do silabario katakana. Foi co\u00f1ecido como un gran poeta e mestre de caligraf\u00eda. \u00c9 un dos autores que compilou o dicionario m\u00e1is antigo do Xap\u00f3n. Creou unha importante ruta de peregrinaci\u00f3n circular que percorr\u00eda toda a illa de Shikoku e que consist\u00eda en visitar 88 templos. As lendas da s\u00faa sabedor\u00eda at\u00f3panse por todo o Xap\u00f3n.\nNa cultura popular.\n\"K\u016bkai\" (\u7a7a\u6d77) \u00e9 un filme de 1984 dirixido por Junya Sato. K\u016bkai \u00e9 interpretado por Kin'ya Kita\u014dji e Saich\u014d por Go Kato.\nO filme de 1991 \"Mandala\" (en chin\u00e9s: \u66fc\u837c\u7f85; en xapon\u00e9s: \u82e5\u304d\u65e5\u306e\u5f18\u6cd5\u5927\u5e2b\u30fb\u7a7a\u6d77), coproduci\u00f3n chinesa-xaponesa, est\u00e1 baseado nas viaxes de K\u016bkai pola China. Est\u00e1 protagonizado por Toshiyuki Nagashima como K\u016bkai.\nO filme de 2017 \"Y\u0101o M\u0101o Zhu\u00e0n\" incl\u00fae a Sh\u014dta Sometani como K\u016bkai."}
{"id": "487990", "revid": "47401", "url": "https://gl.wikipedia.org/wiki?curid=487990", "title": "Kukai", "text": ""}
{"id": "487992", "revid": "47401", "url": "https://gl.wikipedia.org/wiki?curid=487992", "title": "Ziyi Zhang", "text": ""}
{"id": "487993", "revid": "47401", "url": "https://gl.wikipedia.org/wiki?curid=487993", "title": "\u00d3scar \u00e1 mellor direcci\u00f3n de arte", "text": ""}
{"id": "487994", "revid": "1888", "url": "https://gl.wikipedia.org/wiki?curid=487994", "title": "Eduardo Monteiro Fraga", "text": "Eduardo Monteiro Fraga, finado en Vilouz\u00e1s (Paderne) o 14 de maio de 1943, foi un pol\u00edtico galego.\nTraxectoria.\nFoi carteiro de Vilouz\u00e1s at\u00e9 1924. Foi nomeado alcalde de Paderne por Real Orde en abril de 1930. Na Segunda Rep\u00fablica foi elixido alcalde de Paderne como socialista agrario a principios de febreiro de 1931. Foi cesado a consecuencia da folga xeral revolucionaria de 1934 en novembro. Afiliado ao PSOE, foi reposto como alcalde logo do triunfo da Frente Popular nas elecci\u00f3ns de febreiro de 1936."}
{"id": "487995", "revid": "1131", "url": "https://gl.wikipedia.org/wiki?curid=487995", "title": "Anxo Romero Louro", "text": "Anxo Ram\u00f3n Romero Louro, nado o 18 de outubro de 1952 en Noia, \u00e9 un mestre xubilado e tradutor galego."}
{"id": "487996", "revid": "6939", "url": "https://gl.wikipedia.org/wiki?curid=487996", "title": "Anxo Ram\u00f3n Romero Louro", "text": ""}
{"id": "487997", "revid": "6939", "url": "https://gl.wikipedia.org/wiki?curid=487997", "title": "Anxo Romero", "text": "O nome Anxo Romero pode referirse a:"}
{"id": "487998", "revid": "89787", "url": "https://gl.wikipedia.org/wiki?curid=487998", "title": "Villa Capra", "text": "Villa Almerico Capra co\u00f1ecida como A Rotonda (tam\u00e9n co\u00f1ecida como Villa Capra) \u00e9 unha vila veneciana de planta central ou centralizada, situada preto da cidade de Vicenza, non moi lonxe da estrada Riviera Berica. Foi constru\u00edda por Andrea Palladio polo 1566-1567, quen recibiu o encargo do comitente Paolo Almerico. Rematouna como arquitecto Vincenzo Scamozzi en 1605 para os dous irm\u00e1ns Capra, que adquiriran o edificio en 1591.\nPalladio realiza a obra a partir dunha interpretaci\u00f3n dos modelos de vila de C\u00edcero e de Plinio, o Novo. A Rotonda, como se co\u00f1eceu despois, \u00e9 un dos edificios m\u00e1is famosos e imitados da historia da arquitectura; sen d\u00fabida \u00e9 a \"villa\" m\u00e1is famosa de Palladio e, probablemente, de t\u00f3dalas \"villas\" venecianas. No 1994, \"Vicenza cidade de Palladio\", foi declarada pola UNESCO como parte do Patrimonio da Humanidade; en 1996, ampliouse a denominaci\u00f3n e pasou a ser \"Cidade de Vicenza e as vilas palladianas do V\u00e9neto\".\nInspiraci\u00f3n.\nNo 1565, o c\u00f3engo e conde Paolo Almerico, que se retirou da curia romana tras ser un referendo apost\u00f3lico baixo os papas P\u00edo IV e P\u00edo V, decidiu regresar \u00e1 s\u00faa cidade natal Vicenza e constru\u00edr unha residencia de campo. A \"villa\" que encargou ao arquitecto Andrea Palladio converter\u00edase nun dos prototipos arquitect\u00f3nicos m\u00e1is estudados e imitados durante os vindeiros cinco s\u00e9culos. Durante a s\u00faa vida, de feito, Palladio dese\u00f1ou preto de trinta vilas na rexi\u00f3n do V\u00e9neto, pero \u00e9 esta residencia, sen d\u00fabida inspirada no Pante\u00f3n de Roma, a que se converteu nun dos seus legados m\u00e1is famosos no mundo da arquitectura, convert\u00e9ndose despois nunha fonte de inspiraci\u00f3n para milleiros de edificios. Co uso da c\u00fapula, aplicada por primeira vez nun edificio residencial, Palladio abordou o tema da planta centralizada, que ata ent\u00f3n estaba reservada \u00e1 arquitectura relixiosa. A\u00ednda que xa houbo alg\u00fans exemplos dun edificio residencial con plan central (a partir dos proxectos de Francesco di Giorgio Martini inspirados en Villa Adriana ou do \"studio di Varrone\", na casa de Mantegna en Mantua - ou a s\u00faa ilusionista \"Camera degli Sposi\" no Palazzo Ducale - ata o dese\u00f1o de Rafael para a \"villa Madama\"), a Rotonda segue a ser \u00fanica na arquitectura de t\u00f3dolos tempos, aparecendo coma se Palladio quixese constru\u00edr un modelo ideal da s\u00faa propia arquitectura.\nProxecto.\nO lugar escolleito foi o cume arredondado dun pequeno outeiro f\u00f3ra das murallas de Vicenza. Nese momento, a fascinaci\u00f3n polos valores arcadianos comezou a empuxar a moitos nobres propiertarios a procura-las alegr\u00edas da vida sinxela, a\u00ednda que os aspectos agradables da vida en contacto coa natureza a\u00ednda permanec\u00edan nun segundo plano en comparaci\u00f3n coa elecci\u00f3n totalmente econ\u00f3mica para orienta-lo investimentos cara \u00e1 agricultura intensiva. Ao ser c\u00e9libe, o prelado Almerico non precisaba dun amplo palacio (mesmo vendeu o que ti\u00f1a a s\u00faa familia no centro da cidade) pero quer\u00eda unha vila sofisticada e iso foi o que Palladio concibiu para el: unha residencia suburbana con funci\u00f3ns representativas, mais tam\u00e9n un refuxio pac\u00edfico para a meditaci\u00f3n e o estudo. Illado no cumio do outeiro, este tipo de orixinal \"Villa-Templo\" foi orixinalmente desprovista de dependencias. O arquitecto inclu\u00eduno significativamente na lista de palacios, e non entre as de vilas, nos seus \"I quattro libri dell'architettura\" publicados en Venecia en 1570. \nA construci\u00f3n, iniciada arredor de 1567, consistiu nun edificio cadrado, completamente sim\u00e9trico e inscribible nun c\u00edrculo perfecto (ver figura). Por\u00e9n, describir a vila como \"rotonda\" \u00e9 tecnicamente inexacto, dado que o plano do edificio non \u00e9 circular sen\u00f3n que representa a intersecci\u00f3n dun cadrado cunha cruz grega . Cada unha das catro fachadas estaba equipada cun p\u00f3rtico cunha loggia \u00e1 que se pod\u00eda acceder subindo unha escaleira; cada unha das catro entradas principais conduc\u00eda, a trav\u00e9s dun pequeno vest\u00edbulo ou corredor, at\u00e9 a sala central cuberta por unha c\u00fapula.\nA sala central e t\u00f3dalas outras salas foron proxectadas con precisi\u00f3n matem\u00e1tica segundo as regras da arquitectura que Palladio amosara nos seus \"I quatto libri\". Precisamente, a sala central \"redonda (\"ou \"rotonda,\" en italiano\")\" \u00e9 o centro neur\u00e1lxico da edificaci\u00f3n \u00e1 que Palladio proporcionou un impulso centr\u00edfugo, alarg\u00e1ndoa cara a f\u00f3ra, mediante os catro pronaos x\u00f3nicos e as escaleiras. A vila \u00e9, polo tanto, unha arquitectura aberta, con vistas \u00e1 cidade e ao campo.\nO proxecto reflicte os ideais human\u00edsticos da arquitectura renacentista. Para permitir a cada estancia unha exposici\u00f3n semellante ao sol, o edificio xirou 45 graos con respecto aos puntos cardinais. Cada un dos catro aloxamentos ti\u00f1a un pronaos cun front\u00f3n adornado con estatuas de divinidades da antig\u00fcidade cl\u00e1sica. Cada un dos front\u00f3ns \u00e9 hex\u00e1stilo e est\u00e1 soportado por seis columnas x\u00f3nicas. O propio Palladio indicaba no seu tratado que os templos adoptaran os front\u00f3n das casas particulares e non ao rev\u00e9s, polo que como neste caso, ser\u00e1n unha forma moi empregada en t\u00f3dalas s\u00faas vilas.\nCada \"loggia\" estaba flanqueada por unha \u00fanica xanela. T\u00f3dalas salas principais estaban situadas na planta principal.\nFinalizaci\u00f3n e cambios.\nNin Andrea Palladio nin o propietario Paolo Almerico viron a finalizaci\u00f3n do edificio, a\u00ednda que este xa era habitable en 1569. Palladio morreu en 1580 polo que foi un segundo arquitecto importante, Vincenzo Scamozzi de Vicenza, quen foi contratado polos propietarios para supervisar as obras de finalizaci\u00f3n, que remataron en 1585, limitadas ao corpo principal, coa construci\u00f3n da c\u00fapula que foi rematada cunha lanterna.\nPalladio pretend\u00eda cubrir a sala central cunha b\u00f3veda semiesf\u00e9rica, pero Scamozzi, inspirado no Pante\u00f3n, adoptou unha b\u00f3veda inferior cun \u00f3culo (que deb\u00eda estar ao aire libre) e fixo outros cambios modificando o proxecto, como o corte na escaleira que permit\u00eda o acceso directo dende o exterior \u00e1s salas de servizo da planta baixa.\nNo s\u00e9culo XVIII, de novo, a escalinata foi modificada por Ottavio Bertotti Scamozzi quen a devolveu \u00e1 s\u00faa forma orixinal. Tam\u00e9n, o piso dos \u00e1ticos foi dividido en salas por Francesco Muttoni, quen modificou os entrech\u00e1ns (1725-1740).\n\u00c1 morte do cliente Almerico, en 1589, a vila foi herdada polo seu fillo natural Virginio Bartolomeo quen, debido \u00e1 desastrosa xesti\u00f3n econ\u00f3mica, viuse obrigado a vendela dous anos despois, en 1591, aos irm\u00e1ns Odorico e Mario Capra. Foi este \u00faltimo quen finalmente completou a obra trinta anos despois, en 1620, coa decoraci\u00f3n interior pintada ao fresco .\nScamozzi engadiu os anexos r\u00fasticos externos (separados do corpo principal) para as funci\u00f3ns agr\u00edcolas, non previstas no proxecto orixinal. Finalmente, entre 1645 e 1663, engad\u00eduselle ao complexo unha capela, constru\u00edda por Girolamo Albanese, a petici\u00f3n do conde Marzio Capra.\n\"\u00c9 agora pac\u00edfico canto esta privilexiada referencia \u00e1 idea dun \u00fanico e emerxente \"monumento\" est\u00e1 deliberadamente afastada tanto do esquema da antiga vila, agregado de edificios individuais distribu\u00eddos asimatricamente, como da estrutura da propia vila veneciana do s\u00e9culo XVI, unha aut\u00e9ntica e pequena \"capital\" dun latifundio: a soluci\u00f3n palladiana potenciando, illadamente, a centralidade crea, si, un \"fogar\", pero entendido como un lugar axeitado, asemellar\u00edase, m\u00e1is c\u00e1 vida coti\u00e1, \u00e1 altura da especulaci\u00f3n intelectual: morada, de feito, m\u00e1is dos deuses ca dos homes\u00bb.\nInterior e decoraci\u00f3n.\nO interior deber\u00eda ser tan espl\u00e9ndido coma o exterior; as estatuas foron realizadas por Lorenzo Rubini e Giovanni Battista Albanese; a decoraci\u00f3n pict\u00f3rica foi obra de Agostino Rubini, Ottavio Ridolfi, Ruggero Bascap\u00e8, Domenico Fontana e, quizais, Alessandro Vittoria; as pinturas ao fresco foron de Anselmo Canera, Bernardino India, Alessandro Maganza e, posteriormente, do franc\u00e9s Louis Dorigny. As decoraci\u00f3ns da vila realiz\u00e1ronse durante un longo per\u00edodo de tempo e algunha das atribuci\u00f3ns \u00e9 incerta.\nEntre as catro salas principais da planta principal at\u00f3panse a sala oeste, decorada con frescos de tem\u00e1tica relixiosa, e a sala leste, que alberga unha alegor\u00eda da vida do primeiro propietario, o conde Paolo Almerico, coas s\u00faas numerosas e admirables calidades ao fresco. .\nO lugar m\u00e1is salientable do espazo interior \u00e9, sen d\u00fabida, a sala circular central, equipada cunha balconada que se desenvolve \u00e1 altura da c\u00fapula. O teito hemisf\u00e9rico est\u00e1 decorado con frescos de Alessandro Maganza: tam\u00e9n aparecen alegor\u00edas relacionadas coa vida relixiosa e as virtudes relacionadas con ela (fe, fama, eternidade, temperanza, etc. ). A parte inferior da habitaci\u00f3n, nas paredes, est\u00e1 adornada con falsas columnas pintadas en trompe-l'\u0153il e figuras xigantescas de deuses da mitolox\u00eda grega, obra posterior de Dorigny.\nDo mesmo xeito que na arquitectura de Palladio, dese\u00f1ada para un eclesi\u00e1stico, tam\u00e9n se insiren entre o aparello decorativo elementos formais destinados a suxerir unha sensaci\u00f3n de sacralidade, en harmon\u00eda con este programa de celebraci\u00f3n. A cantidade de frescos recorda m\u00e1is a atmosfera dunha catedral c\u00e1 dunha residencia campestre. Goethe, que visitou varias veces a vila, dixo que Palladio fixera un templo grego adecuado para vivir al\u00ed. \nSal\u00f3ns de entrada e sala central.\nAs catro pasaxes de entrada est\u00e1n decoradas con frescos de Louis Dorigny e presentan portadas barrocas en estuco, probablemente realizadas por traballadores de Valsolda.\nComo na sala central Dorigny crea, nas falsas paredes, arquitecturas adornadas con escudos e vasi\u00f1os. Nas b\u00f3vedas das d\u00faas pasaxes principais, coroando as complexas estruturas arquitect\u00f3nicas, \u00e1brese unha falsa balaustrada nun ceo azul, poboado por \"putti\" e discretas figuras femininas que levan flores e grilandas. As b\u00f3vedas das pasaxes menores est\u00e1n pintadas falsos \u00f3culos ovalados, sempre adornados con figuras semellantes.\nAs portas das pasaxes principais, os t\u00edmpanos rotos sostidos por estantes en forma de cabeza dun neno e un baixo pero elaborado entaboamento, difiren segundo as cornucopias e as grilanddas. Detr\u00e1s destes accesorios, as cortinas anudadas desexadas e falsas act\u00faan como enlace coa estrutura arquitect\u00f3nica do Dorigny. As catro aberturas das d\u00faas salas m\u00e1is pequenas, pola s\u00faa banda, te\u00f1en un \u00fanico entaboamento de estuco, sendo o remate que sobresae do fresco.\nA decoraci\u00f3n do nivel inferior da sala central tam\u00e9n \u00e9 de Dorigny. Semella unha arquitectura ilusoria, con dobre fila de columnas que aparentan un corredor cun teito de caset\u00f3ns e est\u00e1 poboada por oito figuras xigantescas de deuses ol\u00edmpicos: X\u00fapiter, Baco, Venus, Saturno, Apolo, Diana, Marte e Mercurio. Maganza divid\u00edu o teito en oito segmentos que \u00e1 s\u00faa vez se divid\u00edan en dous rexistros: na banda inferior, quizais os catro continentes (moitas mulleres sentadas flanqueadas por catro animais: le\u00f3n, elefante, cabalo e unicornio). As figuras principais da banda superior son a Fama, a Relixi\u00f3n, a Bondade e a Temperanza.\nHabitaci\u00f3ns menores.\nOs catro vestiarios adxacentes \u00e1s salas principais foron decorados, probablemente por Eliodoro Forbicini, con grutescos, presuntamente modificados no s\u00e9culo XVIII.\nRelaci\u00f3n coa paisaxe.\nDesde os \"loggias\" p\u00f3dese gozar da marabillosa vista do campo circundante, xa que a vila foi dese\u00f1ada conscientemente para estar en perfecta harmon\u00eda coa paisaxe. A\u00ednda que a Rotonda pode parecer completamente sim\u00e9trica, hai desviaci\u00f3ns dese\u00f1adas para facer que cada fachada complemente o ambiente circundante e a topograf\u00eda; en consecuencia, hai variaci\u00f3ns nas fachadas, no largo dos chanzos, nos muros de contenci\u00f3n, etc. Deste xeito, a simetr\u00eda da arquitectura interact\u00faa coa asimetr\u00eda da paisaxe, para crear unha harmon\u00eda particular no seu conxunto. A contorna que rodea a vila ofrece unha vista panor\u00e1mica de \u00e1rbores, prados e bosques, con Vicenza distante no horizonte.\nA \"loggia\" norte ins\u00edrese no outeiro como o remate dunha calzada que sae dende a porta principal. Esta senda \u00e9 unha avenida entre os bloques de servizo, constru\u00eddos polos irm\u00e1ns Capra que mercaron a vila en 1591, encargando a Vincenzo Scamozzi completar o edificio e constru\u00edr cortes e edificios para uso rural. Ao acheg\u00e1rmonos \u00e1 vila por este lado, tense a impresi\u00f3n deliberada de ascender dende o fondo at\u00e9 un templo na parte superior. Do mesmo xeito, en sentido inverso, dende a vila p\u00f3dese ve-lo Santuario della Madonna di Monte Berico (daquela unha pequena igrexa) na cidade no cumio do Monte Berico, o que unifica as\u00ed a vila e a cidade.\nA vista cara \u00e1 vila representaba, entre 1887 e 1979, un elemento caracter\u00edstico para os viaxeiros do tranv\u00eda Vicenza-Noventa-Montagnana.\nHistoria recente.\nO 21 de setembro de 1786, Goethe, que pasaba pola cidade de Vicenza para o seu Grand Tour, visitou os monumentos palladianos inclu\u00edndo a Rotonda. Na s\u00faa Viaxe a Italia describe o edificio do seguinte xeito:\nA vila pertence \u00e1 familia Valmarana dende xu\u00f1o de 1912. Durante moitos anos pertenceu a Mario Valmarana (falecido en 2010), profesor de arquitectura na Universidade de Virxinia e pasou \u00e1 propiedade do seu irm\u00e1n Lodovico Valmarana. A Fundaci\u00f3n \"A Rotonda\" dos irm\u00e1ns Valmarana ocupouse de continua-las intervenci\u00f3ns de mantemento para preserva-la Rotonda para as futuras xeraci\u00f3ns.\nA vila foi inscrita en decembro de 1994, xunto con outras arquitecturas en Vicenza \"cidade de Palladio\", na lista de Patrimonio Mundial da \" UNESCO.\nA Rotonda como modelo arquitect\u00f3nico.\nA Rotonda foi un modelo de inspiraci\u00f3n para numerosos edificios. Alg\u00fans dos exemplos m\u00e1is importantes son:"}
{"id": "488000", "revid": "72012", "url": "https://gl.wikipedia.org/wiki?curid=488000", "title": "Pectinina (subfamilia)", "text": ""}
{"id": "488001", "revid": "25871", "url": "https://gl.wikipedia.org/wiki?curid=488001", "title": "Pronaos", "text": ""}
{"id": "488002", "revid": "15490", "url": "https://gl.wikipedia.org/wiki?curid=488002", "title": "A Rotonda", "text": ""}
{"id": "488003", "revid": "72012", "url": "https://gl.wikipedia.org/wiki?curid=488003", "title": "Aequipectinini", "text": ""}
{"id": "488006", "revid": "25871", "url": "https://gl.wikipedia.org/wiki?curid=488006", "title": "Adut Akech", "text": "Adut Akech Bior, nada o 25 de decembro de 1999, \u00e9 unha modelo sudanesa do sur e australiana. Akech fixo o seu debut de pasarela na semana da moda de Yves Saint Laurent S/S 17. En 2018, foi escollida como \"Modelo do Ano\" por modelos.com, unha honra que acadou de novo ao ano seguinte."}
{"id": "488007", "revid": "22795", "url": "https://gl.wikipedia.org/wiki?curid=488007", "title": "Equipectininos", "text": "A dos equipectininos (Aequipectinini) \u00e9 unha tribo de moluscos bivalvos da orde dos ostreidos, suborde dos pectininos, superfamilia dos pectinoideos, familia dos pect\u00ednidos e subfamilia dos pectininos.\nTaxonom\u00eda.\nDescrici\u00f3n.\nA reibo foi descrita en 1969 por F. Nordsieck.\nEtimolox\u00eda.\nO nome cient\u00edfico \"Aequipectinini\" est\u00e1 formado sobre a base da ra\u00edz do nome do seu x\u00e9nero tipo, \"Aequipecten\", coa adici\u00f3n do sufixo do lat\u00edn cient\u00edfico \"-inini\", propio das tribos de animais.\nSin\u00f3nimo.\nA tribo co\u00f1eceuse tam\u00e9n polo sin\u00f3nimo:\nNota taxon\u00f3mica.\nEste grupo situouse a mi\u00fado entre os Chlamydini (por exemplo, Raines &amp; Poppe, 2006), pero os datos moleculares achegados indican que debe inclu\u00edrse dentro dos Pectininae. \nX\u00e9neros.\nNa actualdade (2020) no tribo reco\u00f1ecense os x\u00e9neros seguintes:"}
{"id": "488008", "revid": "131329", "url": "https://gl.wikipedia.org/wiki?curid=488008", "title": "Historia xeol\u00f3xica do ox\u00edxeno", "text": "A historia xeol\u00f3xica do ox\u00edxeno describe como se foi xerando este gas e acumulando na atmosfera terrestre, que inicialmente carec\u00eda del en estado libre. Antes de que evolucionase a fotos\u00edntese, a atmosfera terrestre carec\u00eda de ox\u00edxeno libre (O2). Os organismos fotosint\u00e9ticos procariotas que produc\u00edan O2 como un produto residual viviron moito antes de que se producise a primeira acumulaci\u00f3n de ox\u00edxeno na atmosfera, seguramente hai 3,5 miles de mill\u00f3ns de anos. O ox\u00edxeno que produciron foi rapidamente retirado da atmosfera polas reacci\u00f3ns co ferro disolto no mar. Esta \"oxidaci\u00f3n en masa\" do ferro orixinou a deposici\u00f3n de \u00f3xido de ferro no fondo oce\u00e1nico, formando formaci\u00f3ns de ferro bandeado. O ox\u00edxeno s\u00f3 empezou a permanecer na atmosfera en pequenas cantidades aproximadamente uns 50 mill\u00f3ns de anos antes do comezo do Evento da grande oxixenaci\u00f3n. Esta oxixenaci\u00f3n en masa da atmosfera tivo como resultado unha r\u00e1pida acumulaci\u00f3n de ox\u00edxeno libre. \u00c1s taxas actuais de produci\u00f3n primaria, os organismos fotosint\u00e9ticos actuais poder\u00edan producir a concentraci\u00f3n de ox\u00edxeno que hai hoxe en s\u00f3 2000 anos. En ausencia de plantas, a taxa de produci\u00f3n de ox\u00edxeno pola fotos\u00edntese era m\u00e1is lenta no Prec\u00e1mbrico e as concentraci\u00f3ns de O2 alcanzadas eran de menos do 10% da actual e probabemente flutuaron amplamente; o ox\u00edxeno mesmo puido ter desaparecido de novo da atmosfera hai arredor de 1,9 miles de mill\u00f3ns de anos. Estas flutuaci\u00f3ns nas concentraci\u00f3ns de ox\u00edxeno tiveron pouco efecto directo sobre a vida, e non se observaron extinci\u00f3ns en masa ata a aparici\u00f3n de vida complexa aproximadamente a comezos do C\u00e1mbrico, hai . A presenza de proporcionou novas oportunidades \u00e1 vida. O metabolismo aerobio \u00e9 m\u00e1is eficaz que o anaerobio, e a presenza de ox\u00edxeno creou novas oportunidades que a vida pod\u00eda explorar. Desde o comezo do C\u00e1mbrico, as concentraci\u00f3ns de ox\u00edxeno atmosf\u00e9rico flutuaron entre o 15% e o 35% do volume atmosf\u00e9rico. Alcanzouse un m\u00e1ximo do 35% cara ao final do Carbon\u00edfero (hai uns 300\u00a0mill\u00f3ns de anos), un pico que puido ter contribu\u00eddo \u00e1 aparici\u00f3n de insectos e anfibios de gran tama\u00f1o naquela \u00e9poca. A\u00ednda que as actividades humanas como a queima de combustibles f\u00f3siles, afectan \u00e1 concentraci\u00f3n relativa de di\u00f3xido de carbono e ao efecto invernadoiro, o seu efecto sobre as concentraci\u00f3ns de ox\u00edxeno, que son moito maiores, \u00e9 menos significativo.\nEfectos sobre a vida.\nA concentraci\u00f3n de ox\u00edxeno na atmosfera c\u00edtase a mi\u00fado como un posible contribu\u00ednte a fen\u00f3menos evolutivos a grande escala, como a orixe da biota de Ediacara multicelular, a explosi\u00f3n c\u00e1mbrica, as tendencias na evoluci\u00f3n no tama\u00f1o do corpo dos animais e outros eventos de extinci\u00f3n e diversificaci\u00f3n.\nO gran tama\u00f1o dos insectos e anfibios do Carbon\u00edfero, cando a concentraci\u00f3n de ox\u00edxeno na atmosfera chegou ao 35%, atribu\u00eduse por alg\u00fans autores a que eses animais te\u00f1en un metabolismo cunha difusi\u00f3n de ox\u00edxeno limitada e non poden crecer se a concentraci\u00f3n de ox\u00edxeno \u00e9 baixa. Pero o ensaio de Haldane indica que isto s\u00f3 se poder\u00eda aplicar aos insectos. Por\u00e9n, a base biol\u00f3xica para esta correlaci\u00f3n non \u00e9 firme, e diversas evidencias indican que a concentraci\u00f3n de ox\u00edxeno non \u00e9 un factor limitante do tama\u00f1o nos modernos insectos. Ademais, non hai unha correlaci\u00f3n significativa entre o oxixeno atmosf\u00e9rico e o tama\u00f1o corporal m\u00e1ximo no resto do rexistro xeol\u00f3xico. As restrici\u00f3ns ecol\u00f3xicas poden explicar mellor o tama\u00f1o pequeno das lib\u00e9lulas post-carbon\u00edferas, por exemplo a aparici\u00f3n de competidores voadores en \u00e9pocas posteriores, como os pterosauros, aves e morcegos.\nO aumento das concentraci\u00f3ns de ox\u00edxeno foron citadas como un dos diversos impulsores da diversificaci\u00f3n evolutiva, a\u00ednda que os argumentos fisiol\u00f3xicos nos que se basean son cuestionables, e non hai un padr\u00f3n claramente evidente entre as concentraci\u00f3ns de ox\u00edxeno e a taxa de evoluci\u00f3n. A ligaz\u00f3n m\u00e1is celebrada entre o ox\u00edxeno e a evoluci\u00f3n ocorreu ao final da \u00faltima glaciaci\u00f3n de Terra b\u00f3la de neve, na que se encontrou a primeira vida multicelular complexa no rexistro f\u00f3sil. Baixo concentraci\u00f3ns de oxixeno baixas e antes da evoluci\u00f3n da fixaci\u00f3n do nitr\u00f3xeno, os compostos de nitr\u00f3xeno bioloxicamente dispo\u00f1ibles estaban presentes en cantidades limitadas e as peri\u00f3dicas \"crises do nitr\u00f3xeno\" pod\u00edan facer que o oc\u00e9ano fose pouco hospitalario para a vida. As concentraci\u00f3ns significativas de ox\u00edxeno foron un dos requisitos para a evoluci\u00f3n da vida complexa. Os modelos baseados nos principios do uniformismo (\u00e9 dicir, extrapolando as din\u00e1micas oce\u00e1nicas dos tempos actuais a tempos m\u00e1is pret\u00e9ritos) suxiren que ditas concentraci\u00f3ns s\u00f3 se alcanzaron inmediatamente antes da primeira aparici\u00f3n dos metazoos no rexistro f\u00f3sil. Ademais, as condici\u00f3ns oce\u00e1nicas an\u00f3xicas ou que dalg\u00fan outro xeito fosen quimicamente \"desagradables\", que lembran \u00e1s que se sup\u00f3n que inhiben a vida microsc\u00f3pica, volveron a darse a intervalos ao longo do C\u00e1mbrico temper\u00e1n e tam\u00e9n no Cret\u00e1ceo, sen efectos aparentes sobre as formas de vida daqueles tempos. Isto poder\u00eda indicar que as sinaturas xeoqu\u00edmicas que se encontran nos sedimentos oce\u00e1nicos reflicten a atmosfera dun modo diferente antes do C\u00e1mbrico, quizais como resultado do modo fundamentalmente diferente de recirculaci\u00f3n dos nutrientes en ausencia de comedores de plancto.\nUnha atmosfera rica en ox\u00edxeno pode causar a liberaci\u00f3n de f\u00f3sforo e ferro das rochas, por meteorizaci\u00f3n destas, e estes elementos quedan dispo\u00f1ibles para o sostemento de novas especies cuxos metabolismos necesitan estes ementos en forma de \u00f3xidos."}
{"id": "488009", "revid": "27155", "url": "https://gl.wikipedia.org/wiki?curid=488009", "title": "Historia xeol\u00f3xica do os\u00edxeno", "text": ""}
{"id": "488011", "revid": "27155", "url": "https://gl.wikipedia.org/wiki?curid=488011", "title": "Grande Oxidaci\u00f3n", "text": ""}
{"id": "488014", "revid": "25871", "url": "https://gl.wikipedia.org/wiki?curid=488014", "title": "Adut Akech Bior", "text": ""}
{"id": "488015", "revid": "785", "url": "https://gl.wikipedia.org/wiki?curid=488015", "title": "R\u00edo Cabalar", "text": "O r\u00edo Cabalar p\u00f3dese referir a:"}
{"id": "488018", "revid": "98629", "url": "https://gl.wikipedia.org/wiki?curid=488018", "title": "Real Casa da Moeda de Dinamarca", "text": "A Real Casa da Moeda de Dinamarca (en dinamarqu\u00e9s: \"Den Kongelige M\u00f8nt\") \u00e9 unha f\u00e1brica de moeda de titularidade p\u00fablica con sede en Copenhague que ata 2016 tivo a exclusividade da cu\u00f1axe de moeda de curso legal en Dinamarca. A partir desa data, as moedas da coroa danesa prod\u00facense na Casa da Moeda de Finlandia, e a ceca danesa mantense s\u00f3 como distribuidora e comercializadora de emisi\u00f3ns conmemorativas.\nFoi estabelecida pola monarqu\u00eda danesa a principios do s\u00e9culo XVI e actualmente \u00e9 propiedade do Estado dan\u00e9s, como entidade dependente do Banco Nacional de Dinamarca (\"Danmarks Nationalbank\").\nHistoria.\nOrixes.\nO inicio da fabricaci\u00f3n de moeda en Dinamarca rem\u00f3ntase a hai aproximadamente un milleiro de anos. Durante os primeiros cinco s\u00e9culos, a cu\u00f1axe de moeda mant\u00edvose dispersa en cecas establecidas en diferentes cidades do pa\u00eds. Xo\u00e1n I (1481-1513) foi o primeiro monarca en emitir moeda en Copenhague, nunha ceca instalada nos sotos da s\u00faa residencia. A\u00ednda se conserva o edificio, propiedade da cadea de grandes almac\u00e9ns \"Magasin du Nord\", no n\u00famero 6 da r\u00faa Ving\u00e5rdstr\u00e6de, e hoxe as instalaci\u00f3ns da antiga ceca albergan o restaurante \"Kong Hans K\u00e6lder\" (\"O Soto do Rei Xo\u00e1n\").\nA ceca no mosteiro de Santa Clara (1541-1575).\nEn 1541 a ceca trasladouse \u00e1s ependencias do antigo mosteiro de Santa Clara (\"Sankt Clara Kloster\"), que fora confiscado en 1536 cando Dinamarca se converteu de xeito oficial nunha naci\u00f3n luterana. Unha das r\u00faas xurdidas da urbanizaci\u00f3n dos antigos xard\u00edns do mosteiro mant\u00e9n a\u00ednda o nome de \"Gammel M\u00f8nt\" (\"Ceca vella\"), en memoria da antiga casa da moeda.\nA ceca no barrio de Bremerholm (1575-1671).\nA ceca mant\u00edvose no antigo mosteiro ata 1575, cando unha congregaci\u00f3n alem\u00e1 comezou a utilizar o edificio como lugar de culto. Daquela, a Real Casa da Moeda foi trasladada a Bremerholm, nos estaleiros reais, moi probabelmente nas instalaci\u00f3ns de forxa das \u00e1ncoras, que m\u00e1is tarde se reconverteron na Igrexa de Holmen. Nese momento, en 1593, a Real Casa da Moeda retornou ao antigo monasterio de Santa Clara.\nO gravador responsable da casa da moeda Heinrich K\u00f8hler, que traballou nela entre 1644 e 1662, trasladou a ceca ao castelo de Copenhague en 1661. Iso non foi \u00f3bice para que tam\u00e9n se utilizaran outras localizaci\u00f3ns como ceca nese mesmo per\u00edodo.\nA ceca na r\u00faa Borgergade (1671-1749).\nGotfred Kr\u00fcger, que foi o mestre da ceca real desde 1664 a 1680, adquiriu unha propiedade na r\u00faa Borgergade en 1671 para establecer nela a Ceca Real, que ata ent\u00f3n estivera en actividade nun edificio pr\u00f3ximo. Na \"casa do mestre de ceca\" cu\u00f1\u00e1ronse as moedas danesas ata 1749, cando o edificio foi vendido. En 1943 o edificio foi desmatelado e posteriormente foi reconstru\u00eddo no \"Den Gamle By\", un museo ao aire libre na cidade de Aarhus.\nFoi durante a s\u00faa permanencia en Borgergade cando se iniciou a tradici\u00f3n de estampar un coraz\u00f3n nas moedas danesas. Desco\u00f1\u00e9cese se ese s\u00edmbolo fac\u00eda referencia ao mestre de ceca ou \u00e1 localidade. En calquera caso, d\u00e1se a coincidencia de que un dos mestres de ceca dese per\u00edodo de actividade da ceca, Christian Wineke den \u00c6ldre (1640-1700), asociaba as s\u00faas iniciais CW a un coraz\u00f3n nas moedas que cu\u00f1aba, a modo de marca persoal.\nEn 1739, a ceca danesa recibiu formalmente a condici\u00f3n de Real Casa da Moeda.\nA ceca no barrio de Gammelholm (1749-1923).\nEn 1749 estableceuse unha nova ceca real en Nyhavn, nas cortes das cabalar\u00edas situadas na parte traseira do Palacio de Charlottenborg (\"Charlottenborg Slot\"). Eses edificios foron demolidos a principios da d\u00e9cada de 1870 no marco da reurbanizaci\u00f3n da zona de Gammelholm.\nEn 1873 inaugurouse unha nova localizaci\u00f3n da Real Casa da Moeda. O edificio, que estaba no cruzamento entre as r\u00faas \"Holbergsgade\" e \"Herluf Trolles Gade\", a\u00ednda se conserva actualmente e foi dese\u00f1ado polo arquitecto Ferdinand Meldahl, que tam\u00e9n foi o responsable de toda a reordenaci\u00f3n do novo barrio de Gammelholm, en colaboraci\u00f3n co arquitecto municipal Ludvig Fenger.\nEn tanto que as moedas circulantes ordinarias se cu\u00f1aban na Real Casa da Moeda, houbo unha emisi\u00f3n con data 1894 destinada ao seu uso en Angmagssalik, en Groenlandia, que se levou a cabo na compa\u00f1\u00eda privada Fritz Meyer, situada no n\u00famero 14 da r\u00faa Gothersgade, en Copenhague.\nA ceca na illa Amager (1923-1978).\nEn 1923 a Ceca Real sufriu un novo traslado e instalouse nunhas novas dependencias no n\u00famero 115 do bulevar Amager, na veci\u00f1a illa Amager. O edificio, dese\u00f1ado polo arquitecto Martin Borch, foi reconvertido e hoxe serve para o aloxamento xuvenil e como espazo comercial.\nDerradeira \u00e9poca e cesamento da cu\u00f1axe.\nEn 1975 o Goberno dan\u00e9s acordou que a Real Casa da Moeda de Dinamarca pasase a depender organicamente do Banco Nacional de Dinamarca e en 1978 a ceca trasladouse a unhas novas instalaci\u00f3ns en Br\u00f8ndby, un municipio da \u00e1rea urbana de Copenhague. En marzo de 2012 a Ceca Real retornou a Copenhague, compartindo sede no edificio do Banco Nacional de Dinamarca, na r\u00faa Havnegade.\nEn outubro de 2014, o Banco Nacional anunciou que tanto a Casa da Moeda como as instalaci\u00f3ns de impresi\u00f3n de billetes do propio banco cesar\u00edan a s\u00faa produci\u00f3n de moedas e billetes a finais de 2016, aducindo altos custos de produci\u00f3n e a diminuci\u00f3n de demanda de circulante. O 19 de maio dese mesmo ano asinouse un contrato por dous anos coa Casa da Moeda de Finlandia para que sexa esta a que contin\u00fae coa emisi\u00f3n de coroas danesas a partir de 2017. Desde ent\u00f3n, a Ceca Real danesa mant\u00e9n a s\u00faa identidade dentro do Banco Nacional, a\u00ednda que a s\u00faa actividade se limita ao sostemento dunha tenda virtual en internet para a distribuci\u00f3n de moedas conmemorativas danesas.\nNa planta que anteriormente ocupaban os labores de impresi\u00f3n de billetes instalouse unha exposici\u00f3n permanente sobre a historia das moedas de Dinamarca.\nA emisi\u00f3n de papel moeda dan\u00e9s adxudic\u00f3uselle en 2018 \u00e1 compa\u00f1\u00eda francesa Oberthur Fiduciaire SAS."}
{"id": "488019", "revid": "65337", "url": "https://gl.wikipedia.org/wiki?curid=488019", "title": "Real Casa de Moeda de Dinamarca", "text": ""}
{"id": "488020", "revid": "65337", "url": "https://gl.wikipedia.org/wiki?curid=488020", "title": "Casa da Moeda de Dinamarca", "text": ""}
{"id": "488021", "revid": "65337", "url": "https://gl.wikipedia.org/wiki?curid=488021", "title": "Casa de Moeda de Dinamarca", "text": ""}
{"id": "488022", "revid": "65337", "url": "https://gl.wikipedia.org/wiki?curid=488022", "title": "Ceca de Dinamarca", "text": ""}
{"id": "488023", "revid": "65337", "url": "https://gl.wikipedia.org/wiki?curid=488023", "title": "Den Kongelige M\u00f8nt", "text": ""}
{"id": "488024", "revid": "98629", "url": "https://gl.wikipedia.org/wiki?curid=488024", "title": "Concepto de especie", "text": "O concepto de especie \u00e9 a definici\u00f3n de especie biol\u00f3xica, pero non \u00e9 doada de definir e reco\u00f1\u00e9cense polo menos 26 conceptos de especie. Esta variedade de definici\u00f3ns fan que xurda o problema da especie, que \u00e9 o conxunto de cuesti\u00f3ns que se orixinan cando se intenta definir en biolox\u00eda que \u00e9 unha especie. Un concepto de especie que funciona ben para organismos que se reproducen sexualmente como as aves non \u00e9 \u00fatil para as especies que se reproducen asexualmente, como as bacterias. O estudo cient\u00edfico do problema da especie foi denominado microtaxonom\u00eda.\nUnha cuesti\u00f3n com\u00fan, pero \u00e1s veces dif\u00edcil, \u00e9 cal \u00e9 a mellor maneira de decidir a que especie pertence un organismo, porque os grupos illados reprodutivamente pode que non sexan doadamente reco\u00f1ecibles e poden conter especies cr\u00edpticas. Nas especies obs\u00e9rvase unha gradaci\u00f3n continua desde o \"illamento reprodutivo\" (sen hibridaci\u00f3n) \u00e1 \"panmixe\" (hibridaci\u00f3n ilimitada). As poboaci\u00f3ns poden moverse cara a adiante ou atr\u00e1s neste continuo, e nalg\u00fan punto cumpren os criterios dalg\u00fan dos diversos conceptos de especie e incumpren os doutros.\nMoitos dos debates sobre a especie tocan aspectos filos\u00f3ficos, como o nominalismo e o realismo, e tam\u00e9n aspectos relativos \u00e1 linguaxe e a cognici\u00f3n.\nO significado actual da expresi\u00f3n \"problema da especie\" \u00e9 bastante diferente do que utilizaba Charles Darwin e doutros significados que se lle deron durante os s\u00e9culos XIX e XX. Para Darwin, o problema de especie foi a cuesti\u00f3n de como se orixina unha especie. Por\u00e9n, Darwin foi unha das primeiras persoas en cuestionar ata que punto estaban ben definidas as especies, dado que est\u00e1n en constante cambio debido \u00e1 evoluci\u00f3n.\nHistoria.\nAntes de Darwin.\nA idea de que un orgsnismo se reproduce dando nacemento a outro organismo similar ou producindo sementes que crecen dando un organismo similar, rem\u00f3ntase aos albores da agricultura e gander\u00eda. A\u00ednda que a xente tende a pensar que este \u00e9 un proceso relativamente estable, moitos pensaron que eran posibles cambios. O termo \"especie\" foi utilizado precisamente para referirse a un tipo de organismo, ata que en 1686 John Ray introduciu o concepto de especie biol\u00f3xica no que unha especie se distingu\u00eda porque produc\u00eda sempre descendencia da mesma especie, e isto era algo fixado e permanente, a\u00ednda que era posible unha considerable variaci\u00f3n dentro dunha especie. Carl Linnaeus (1707\u20131778) formalizou a especie como unha categor\u00eda taxon\u00f3mica, e ideou o sistema de nomenclatura binomial que se usa hoxe. Por\u00e9n, isto non evitou desacordos sobre a mellor maneira de identificar as especies.\nA historia das definici\u00f3ns do termo \"especie\" mostra que as sementes do moderno debate sobre a especie estaban xa plantadas e xermolando moito antes de Darwin.\nA visi\u00f3n tradicional, que foi desenvolvida por Cain, Mayr e Hull a metade do s\u00e9culo XX, considera que \u2018A orixe das especies\u2019 de Charles Darwin consideraba a especie tanto bioloxicamente coma filosoficamente como un tipo natural invariable con caracter\u00edsticas esenciais. Este \u2018relato esencialista\u2019 foi adoptado por moitos autores, pero cuestionado desde o principio por unha minor\u00eda \u2026 cando Arist\u00f3teles e os primeiros naturalistas escribiron sobre as esencias das especies, refer\u00edanse a \u2018funci\u00f3ns\u2019 esenciais, non a \u2018propiedades\u2019 esenciais. Richards sinalou que [Richard A. Richards, The Species Problem: A Philosophical Analysis, Cambridge University Press, 2010] Linnaeus consideraba as especies como fixadas eternamente nas s\u00faas primeiras publicaci\u00f3ns de 1735, mais s\u00f3 uns poucos anos despois descubriu a hibridaci\u00f3n como un modo de especiaci\u00f3n.\nDe Darwin a Mayr.\nO famoso libro de Charles Darwin \"A orixe das especies\" (1859) ofrec\u00eda unha explicaci\u00f3n de como evolucionaban as especies se pasaba suficiente tempo. A\u00ednda que Darwin non proporcionou detalles de como unha especie se pod\u00eda dividir en d\u00faas, el v\u00eda a especiaci\u00f3n como un proceso gradual. Se Darwin estaba no correcto, ent\u00f3n, cando se est\u00e1n a formar novas \"especies incipientes\", debe haber un per\u00edodo de tempo no que a\u00ednda non se distinguen dabondo como para que sexan reco\u00f1ecidas como d\u00faas especies. A teor\u00eda de Darwin suxeriu que a mi\u00fado non \u00eda haber un feito obxectivo para distinguir se eran unha especie ou xa d\u00faas.\nO libro de Darwin desencadeou unha crise de incerteza para alg\u00fans bi\u00f3logos sobre a obxectividade da especie e alg\u00fans empezaron a preguntarse se as especies pod\u00edan ser obxectivamente reais, \u00e9 dicir, ter unha existencia que \u00e9 independente do observador humano.\nNas d\u00e9cadas de 1920 e 1930, a teor\u00eda de Gregor Mendel da herdanza e a teor\u00eda de Darwin da evoluci\u00f3n por selecci\u00f3n natural converxeron no que se chamou a s\u00edntese moderna. Este conxunto de teor\u00edas tam\u00e9n tivo un grande impacto sobre o que os bi\u00f3logos pensaban que era unha especie. Edward Poulton anticipou moitas ideas sobre a especie que hoxe son ben aceptadas e que foron despois desenvolvidas m\u00e1is amplamente por Theodosius Dobzhansky e Ernst Mayr, dous dos arquitectos da s\u00edntese moderna. O libro de Dobzhansky de 1937 \"Genetics and the Origin of Species\" articulou o proceso xen\u00e9tico que ocorre cando as especies incipientes est\u00e1n empezando a diverxer. En especial, Dobzhansky describiu o papel fundamental para a formaci\u00f3n de novas especies que ten a evoluci\u00f3n do illamento reprodutivo.\nConcepto de especie biol\u00f3xica de Mayr.\nO libro de Ernst Mayr de 1942 \"Systematics and the origin of species from the viewpoint of a zoologist\" foi un punto de inflexi\u00f3n no problema da especie. Nel escribiu sobre como se achegaban diversos investigadores \u00e1 identificaci\u00f3n das especies, e caracterizou os seus achegamentos como conceptos de especie. Agumentou o que se vir\u00eda chamar \"Concepto de Especie Biol\u00f3xica\", \u00e9 dicir, que a especie consta de poboaci\u00f3ns de organismos que poden reproducirse entre si e que est\u00e1n illados reprodutivamente doutras poboaci\u00f3ns, a\u00ednda que el non foi o primeiro en definir \"especie\" base\u00e1ndose na s\u00faa compatibilidade reprodutora. Por exemplo, Mayr discutiu como Buffon propuxo este tipo de definici\u00f3n de \"especie\" en 1753.\nTheodosius Dobzhansky foi contempor\u00e1neo de Mayr e autor dun libro cl\u00e1sico sobre as orixes evolutivas das barreiras reprodutivas entre especies, publicado poucos anos antes do de Mayr. Moitos bi\u00f3logos atrib\u00faen a Dobzhansky e Mayr conxuntamente a \u00e9nfase no illamento reprodutivo.\nDespois do libro de Mayr, introduc\u00edronse d\u00faas ducias de conceptos de especie. Algunhas, como o \"Concepto de Especie Filoxen\u00e9tica\", foron dese\u00f1ados para ser m\u00e1is \u00fatiles que o Concepto de Especie Biol\u00f3xica para describir as especies. Moitos autores trataron de \"resolver\" ou \"disolver\" o problema da especie. Alg\u00fans argumentaron que o problema da especie \u00e9 demasiado multidimensional como para ser \"resolto\" por medio dun s\u00f3 concepto. Desde a d\u00e9cada de 1990, outros argumentaron que os conceptos que trataban de describir o que \u00e9 unha especie non axudaron a resolver o problema da especie. A\u00ednda que Mayr promocionou o Concepto de Especie Biol\u00f3xica para o seu uso en sistem\u00e1tica, alg\u00fans sistem\u00e1ticos critic\u00e1rono por consideralo pouco operativo. Para outros o Concepto de Especie Biol\u00f3xica \u00e9 a s\u00faa definici\u00f3n preferida de especie. Moitos xenetistas que traballan en especiaci\u00f3n prefiren o Concepto de Especie Biol\u00f3xica porque pon a \u00e9nfase no papel do illamento reprodutivo. Argumentouse que o Concepto de Especie Biol\u00f3xica \u00e9 unha consecuencia natural do efecto da reproduci\u00f3n sexual sobre a din\u00e1mica da selecci\u00f3n natural.\nAspectos filos\u00f3ficos.\nRealismo.\nO realismo, no contexto do problema da especie, \u00e9 a posici\u00f3n filos\u00f3fica que sost\u00e9n que as especies son entidades reais naturais independentes da mente, tipos naturais. Mayr, un dos propo\u00f1entes do realismo, intentou demostrar que a especie existe como unha categor\u00eda natural extra-mental. Sinalou por exemplo que os individuos de tribos de Nova Guinea clasifican 136 especies de aves, que os ornit\u00f3logos occidentais reco\u00f1eceron independentemente:\nPor\u00e9n, o argumento de Mayr foi criticado:\nOutra posici\u00f3n do realismo \u00e9 que as especies est\u00e1n demarcadas polo propio mundo por teren unha propiedade \u00fanica que \u00e9 compartida por todos os membros dunha especie e por ning\u00fan outro f\u00f3ra do grupo. Noutras palabras, pos\u00faen unha caracter\u00edstica intr\u00ednseca ou esencial (\u201cesencia\u201d) que \u00e9 autoindividuante e non arbitraria. Esta noci\u00f3n foi criticada como esencialista, pero os realistas modernos argumentaron que a\u00ednda que as especies biol\u00f3xicas naturais te\u00f1en esencias, estas non necesitan estar fixadas e son proclives ao cambio por medio da especiaci\u00f3n. Segundo Mayr (1957), o illamento reprodutivo ou a hibridaci\u00f3n entre eles \"proporciona unha regra obxectiva, un criterio completamente non arbitrario\u201d e \"describir a presenza ou ausencia de parentesco fai este concepto de especie non arbitrario\". O Concepto de Especie Biol\u00f3xica define a especie como \"grupos de poboaci\u00f3ns naturais que realmente ou potencialmente se reproducen entre si, os cales est\u00e1n illados reprodutivamente doutros grupos\". Desde esta perspectiva, cada especie est\u00e1 baseada nunha propiedade (illamento reprodutivo) que \u00e9 compartida por todos os organismos da especie que obxectivamente os distingue.\nNon obstante, a existencia de casos como os das especies en anel complica a comprensi\u00f3n do illamento reprodutivo.\nNominalismo.\nAlgunhas variantes filos\u00f3ficas do nominalismo propo\u00f1en que as especies son simplemente nomes que as persoas asignaron a grupos de criaturas, pero o lugar onde se debuxan as li\u00f1as entre especies non reflicte ning\u00fan l\u00edmite biol\u00f3xico subxacente. Nesta idea, os tipos de cousas \u00e1s que as persoas puxeron nomes, non reflicten ningunha realidade subxacente. Disto s\u00e9guese que as especies non existen f\u00f3ra da nosa mente, porque as especies son simplemente abstracci\u00f3ns. Se as especies non son reais, ent\u00f3n non ser\u00eda sensato falar da \"orixe das especies\" ou da \"evoluci\u00f3n das especies\". A\u00ednda na d\u00e9cada de 1950 hab\u00eda alg\u00fans autores que adoptaron esta idea e escribiron que as especies non son reais.\nUn contrapunto das visi\u00f3ns nominalistas con respecto \u00e1s especies foi elaborado por Michael Ghiselin, que argumentou que unha determinada especie non \u00e9 un tipo, sen\u00f3n un verdadeiro individuo, unha verdadeira entidade. Esta idea procede de pensar na especie como unha poboaci\u00f3n din\u00e1mica en evoluci\u00f3n. Se a consideramos unha entidade, unha especie existir\u00eda independentemente de se as persoas a observaron ou non ou de se lle deron nome ou non.\nPragmatismo.\nUnha visi\u00f3n popular alternativa \u00e9 o pragmatismo, abrazado por fil\u00f3sofos como Philip Kitcher e John Dupr\u00e9, que afirma que a\u00ednda que a especie non existen no sentido dos tipos naturais, son \"conceptualmente\" reais e existen por conveniencia e para aplicaci\u00f3ns pr\u00e1cticas. Por exemplo, sen importar que definici\u00f3n de especie se use, a\u00ednda se pode comparar cuantitativamente a diversidade de especies a trav\u00e9s de rexi\u00f3ns ou d\u00e9cadas, con tal de que a definici\u00f3n se mante\u00f1a constante dentro dun estudo. Isto ten unha importancia pr\u00e1ctica no avance da ciencia da biodiversidade e a ciencia ambiental.\nLinguaxe e papel dos investigadores humanos.\nA cr\u00edtica nominalista da idea de que os tipos de cousas existen, pasa a considerar o papel que os humanos xogan no problema da especie. Por exemplo, Haldane suxeriu que as especies son simplemente abstracci\u00f3ns mentais.\nVarios autores sinalaron a semellanza entre \"especie\", como palabra de significado ambiguo e as observaci\u00f3ns feitas por Wittgenstein sobre os conceptos de parecido de familia e a indeterminaci\u00f3n da linguaxe.\nJody Hey describiu o problema da especie como resultado de d\u00faas motivaci\u00f3ns en conflito dos bi\u00f3logos:\nBaixo a primeira motivaci\u00f3n, as especies aparecen ante n\u00f3s como t\u00edpicos tipos naturais, pero cando os bi\u00f3logos pasan a comprender as especies evolutivamente estras rev\u00e9lanse como cambiantes e sen l\u00edmites n\u00edtidos. Hey argumentou que non \u00e9 realista esperar que unha definici\u00f3n de \"especie\" vaia servir \u00e1s necesidades de categorizaci\u00f3n e seguir reflectindo as realidades cambiantes das especies en evoluci\u00f3n.\nPluralismo e monismo.\nMoitas aproximaci\u00f3ns ao problema da especie intentaron desenvolver unha soa concepci\u00f3n com\u00fan do que son as especies e de como deber\u00edan ser identificadcas. P\u00e9nsase que, se dita descrici\u00f3n monista de especie pod\u00eda ser desenvolvida e acordada, ent\u00f3n o problema da especie estar\u00eda resolto. Ao contrario alg\u00fans autores argumentaron en favor do pluralismo, afirmando que os bi\u00f3logos non poden compartir un s\u00f3 concepto de especie e que deber\u00edan aceptar ideas m\u00faltiples que parecen incompatibles sobre as especies. Por\u00e9n, David Hull argumentou que era improbable que as propostas pluralistas resolvesen realmente o problema da especie."}
{"id": "488025", "revid": "27155", "url": "https://gl.wikipedia.org/wiki?curid=488025", "title": "Microtaxonom\u00eda", "text": ""}
{"id": "488026", "revid": "27155", "url": "https://gl.wikipedia.org/wiki?curid=488026", "title": "Problema da especie", "text": ""}
{"id": "488031", "revid": "865", "url": "https://gl.wikipedia.org/wiki?curid=488031", "title": "Lume (\u00e1lbum)", "text": "Lume \u00e9 o \u00e1lbum de estudio da banda galega de stoner rock/grunge Bala, publicado o 3 de marzo de 2017 a trav\u00e9s do selo compostel\u00e1n Matapadre."}
{"id": "488043", "revid": "865", "url": "https://gl.wikipedia.org/wiki?curid=488043", "title": "Nihil Obstat", "text": "Nihil Obstat \u00e9 o primeiro \u00e1lbum de estudio da banda galega de noise rock Disco las Palmeras!, publicado o 8 de febreiro de 2011 a trav\u00e9s do selo compostel\u00e1n Matapadre."}
{"id": "488065", "revid": "89787", "url": "https://gl.wikipedia.org/wiki?curid=488065", "title": "Pablo Jarillo Herrero", "text": "Pablo Jarillo Herrero (Valencia, 11 de xu\u00f1o de 1976) \u00e9 un f\u00edsico experimental espa\u00f1ol, Premio Wolf de F\u00edsica en 2020,\nBiograf\u00eda.\nLicenciado en F\u00edsica na Universidade de Valencia (1999), fixo o posgrao na Universidade de California en San Diego e o doutoramento na Universidade T\u00e9cnica de Delft (2005) con Leo P. Kouwenhoven como director de tese. Pasou logo \u00e1 Universidade de Columbia (Nova York), e no 2008 \u00f3 Instituto de Tecnolox\u00eda de Massachusetts (MIT) como profesor e investigador. O seu campo de estudo son as propiedades electr\u00f3nicas e \u00f3pticas de materiais bidimensionais como o grafeno, na \u00e1rea de F\u00edsica da Materia Condensada.\u200b\u200b\u200b destacan as s\u00faas achegas sobre transistores cu\u00e1nticos en nanotubos de carbono e a superconductividade dos sistemas sinxelos de d\u00faas l\u00e1minas de grafeno \u00f3 xirar unha sobre outra 1,1 grados, traballo que amosou na pr\u00e1ctica as ideas expostas por Allan MacDonald e Rafi Bistritzer."}
{"id": "488067", "revid": "23204", "url": "https://gl.wikipedia.org/wiki?curid=488067", "title": "Cronobiograf\u00eda de Ricardo Carballo Calero", "text": "Li\u00f1a temporal ou cronobiograf\u00eda de Ricardo Carballo Calero."}
{"id": "488068", "revid": "15490", "url": "https://gl.wikipedia.org/wiki?curid=488068", "title": "Francisco S\u00e1nchez Garc\u00eda", "text": "Francisco Antonio S\u00e1nchez Garc\u00eda, co\u00f1ecido como Ant\u00f3n de Pepi\u00f1o, nado en Modill\u00f3s (Curtis) o 18 de xaneiro de 1874 e finado en Santiago de Compostela o 1 de xaneiro de 1939, foi un xornalista e escritor galego.\nTraxectoria.\nPrimeiro dos sete fillos de Antonio S\u00e1nchez G\u00f3mez e Antonia Garc\u00eda Murujosa. Emigrou a Arxentina onde fixo fortuna e adquiriu formaci\u00f3n. En Buenos Aires relacionouse cos intelectuais dos centros galegos, foi un dos fundadores de \"Caras y Caretas\" e colaborou en \"La Naci\u00f3n\", \"La Prensa\" e \"Nova Galicia\". O 11 de novembro de 1905 foi nomeado acad\u00e9mico correspondente da Real Academia Galega. Regresou a Galicia e mercou as terras que estaban \u00e1 venda en Teixeiro. Casou con Enriqueta Garc\u00eda e instal\u00e1ronse en Teixeiro. Foi correspondente de \"El Eco de Galicia\", colaborou en \"El Ideal Gallego\" e na prensa espa\u00f1ola: \"El Debate\", \"La Naci\u00f3n\" e \"ABC\". Cando medraron as fillas traslad\u00e1ronse a vivir a Santiago de Compostela para que puideran estudar carreiras universitarias. En Compostela relacionouse con Otero Pedrayo, Vicente Risco, Filgueira Valverde e \u00c1lvaro Cunqueiro. Colaborou en \"El Compostelano\" e en 1925 foi nomeado director de \"Diario de Galicia\". Co golpe de Estado do 18 de xullo de 1936 afiliouse a Falange Espa\u00f1ola Tradicionalista y de las JONS e continuou coas s\u00faas colaboraci\u00f3ns en \"El Compostelano\" agora centradas na promoci\u00f3n da Falange.\nReco\u00f1ecementos.\nO 11 de novembro de 2005 foi nomeado fillo predilecto do concello de Curtis. Recibe o seu nome, en Teixeiro, a biblioteca p\u00fablica municipal e d\u00faas r\u00faas onde estaba a s\u00faa casa.\nVida persoal.\nCasou con Enriqueta Garc\u00eda Rego o 24 de novembro de 1910, e tivo seis fillas e un fillo."}
{"id": "488069", "revid": "1888", "url": "https://gl.wikipedia.org/wiki?curid=488069", "title": "Francisco Antonio S\u00e1nchez Garc\u00eda", "text": ""}
{"id": "488070", "revid": "89787", "url": "https://gl.wikipedia.org/wiki?curid=488070", "title": "Ctenolio", "text": "O ctenolio ou ctenolium \u00e9 unha estrutura en forma dunha fileira de pequenos dentes en forma de peite, situada no bordo anterior da valva dereita da cuncha, ao lado da marca que queda da xuvenil gl\u00e1ndula do biso dos bivalvos da familia dos pect\u00ednidos, caracter\u00edstica \u00fanica destes moluscos, e que se presenta nalg\u00fan momento durante o ciclo de vida do animal. A\u00ednda que moitas vieiras perden esta caracter\u00edstica a medida que se converten en adultos que se desprazan libremente, todas te\u00f1en un ctenolio nalg\u00fan momento da s\u00faa vida, e ning\u00fan outro bivalvo ten unha caracter\u00edstica an\u00e1loga. O ctenolio enc\u00f3ntrase s\u00f3 nas vieiras modernas; os seus antepasados, os entol\u00edidos, non o posu\u00edan.\nEtimolox\u00eda.\nO termo do lat\u00edn cient\u00edfico \"ctenolium\" deriva do diminutivo do grego antigo \u03ba\u03c4\u03b5\u03af\u03c2 \"kte\u00eds\", \"peite\"."}
{"id": "488071", "revid": "65337", "url": "https://gl.wikipedia.org/wiki?curid=488071", "title": "Bol\u00edvar Venezolano", "text": ""}
{"id": "488072", "revid": "72012", "url": "https://gl.wikipedia.org/wiki?curid=488072", "title": "Ctenolium", "text": ""}
{"id": "488074", "revid": "1888", "url": "https://gl.wikipedia.org/wiki?curid=488074", "title": "Ant\u00f3n de Pepi\u00f1o", "text": ""}
{"id": "488075", "revid": "98629", "url": "https://gl.wikipedia.org/wiki?curid=488075", "title": "Twee pop", "text": "O twee pop \u00e9 un subx\u00e9nero do indie pop que se orixinou a partir do recompilatorio de 1986 da revista \"NME\" compilation \"C86\". Caracterizado pola s\u00faa sinxeleza e inocencia percibida, alg\u00fans dos trazos que o definen son harmon\u00edas rapaz-rapaza, melod\u00edas pegadizas e letras sobre amor. Durante moitos anos os selos discogr\u00e1ficos independentes m\u00e1is asociados co twee pop foron Sarah Records (no Reino Unido) e K Records (nos Estados Unidos).\nCaracter\u00edsticas.\nA definici\u00f3n de twee \u00e9 algo \"excesivamente ou afectosamante pintoresco, bonito, ou sentimental\", supostamente nada dunha mala pronunciaci\u00f3n infantil da palabra \"sweet\" (doce). Mentres que os termos \"twee\" ou \"twee pop\" son considerados pexorativos no Reino Unido, unha fascinaci\u00f3n retrospectiva co x\u00e9nero nos Estados Unidos viu aos estadounidenses defend\u00e9ndose ansiosamente a eles mesmos como twee. Segundo Paula Mejia de \"The A.V. Club\":A diferenza entre \u201ctwee\u201d e \u201cindie pop\u201d \u00e9 leve pero polarizante. \u00c1mbolos dous estilos de m\u00fasica transcenderon o x\u00e9nero, convert\u00e9ronse nun estilo de vida de comercio de cintas, e tiveron influencias semellantes, sacadas das estruturas minimalistas de tres acordes dos Ramones e das harmon\u00edas pop picantes de The Jesus and Mary Chain. Todos var\u00edan lixeiramente nas s\u00faas orixes ...O propio twee comezou como unha vasta colecci\u00f3n de sons, reunindo os f\u00edos onde as luminarias se quedaron, e creando avenidas diverxentes ao seu paso.AllMusic di que o twee pop \u00e9 \"quizais m\u00e1is parecido ao bubblegum indie rock - \u00e9 m\u00fasica cun esp\u00edrito de desaf\u00edo DIY na gran tradici\u00f3n do punk, pero cunha simplicidade e inocencia non vista ou escoitada dende os primeiros d\u00edas do rock &amp; roll\". O autor Marc Spitz suxire que as ra\u00edces do twee proceden da m\u00fasica de posguerra dos anos 50. Se ben a cultura categorizouse a si mesma co nome de \"indie\", moitos dos principais puntais do twee conseguiron a aclamaci\u00f3n cr\u00edtica do mainstream polas s\u00faas contribuci\u00f3ns ao movemento twee.\nMovementos relacionados.\nO cuddlecore \u00e9 un movemento que xurdiu como consecuencia do twee pop e que foi brevemente prominente a mediados dos anos 90. Esta etiqueta describe un estilo marcado polas harmon\u00edas vocais e as melod\u00edas pop sobre un acompa\u00f1amento musical de estilo punk. As bandas de cuddlecore foron normalmente, a\u00ednda que non sempre, bandas de mulleres e representaban esencialmente unha variaci\u00f3n m\u00e1is orientada cara o pop da escena riot grrrl contempor\u00e1nea."}
{"id": "488076", "revid": "1888", "url": "https://gl.wikipedia.org/wiki?curid=488076", "title": "Scientia", "text": "Scientia foi unha revista editada en Santiago de Compostela en 1930.\nHistoria e caracter\u00edsticas.\n\u00d3rgano da Federaci\u00f3n Gallega de Estudiantes Cat\u00f3licos, apareceu abril de 1930. Dirixida por Ram\u00f3n F. Fern\u00e1ndez. Entre os seus colaboradores figurou Carlos Ru\u00edz del Castillo. O \u00faltimo n\u00famero co\u00f1ecido \u00e9 o 9, aparecido en decembro de 1930."}
{"id": "488077", "revid": "98629", "url": "https://gl.wikipedia.org/wiki?curid=488077", "title": "Ram\u00f3n Fern\u00e1ndez Fern\u00e1ndez-Mosquera", "text": "Ram\u00f3n Fern\u00e1ndez Fern\u00e1ndez-Mosquera, co\u00f1ecido como Ram\u00f3n F. Fern\u00e1ndez, nado en Caldas de Reis o 18 de abril de 1912 e finado na Coru\u00f1a o 25 de decembro de 1977, foi un maxistrado, xornalista e escritor galego.\nTraxectoria.\nEstudou Dereito na Universidade de Santiago de Compostela, licenci\u00e1ndose en 1933. Dirixiu \"Scientia\", \u00f3rgano da Federaci\u00f3n Gallega de Estudiantes Cat\u00f3licos en 1930 e a segunda \u00e9poca da revista \"Abrente\" entre 1933 e 1934 e foi correspondente e colaborador de varios xornais. Ingresou na maxistratura en 1944 e foi xu\u00edz de primeira instancia de Padr\u00f3n, maxistrado de Palencia, Palma e Santiago de Compostela e maxistrado da Audiencia Territorial de C\u00e1ceres e despois da da Coru\u00f1a. Escribiu as novelas \"Roble al viento\" (1934), \"El hombre que escap\u00f3 de un tapiz\" (1949), \"Tres personajes y al final el autor\" (1949) e \"Ifigenia se cay\u00f3 en el agua\"; tam\u00e9n \u00e9 autor do ensaio \"An\u00e1lisis de la mujer marginada e inadaptada\" (1976). Colaborou en \"ABC\", \"El Ideal Gallego\", \"La Voz de Galicia\", \"El Correo Gallego\" e \"Nord\u00e9s\".\nObras.\nEn 2016 editouse a s\u00faa \"Obra literaria completa\" en dous volumes.\nVida persoal.\nCasou con Teresa Otero Soto e foi pai de Ram\u00f3n, Juan, Miguel e Alejandrina Fern\u00e1ndez Otero."}
{"id": "488078", "revid": "1888", "url": "https://gl.wikipedia.org/wiki?curid=488078", "title": "Ram\u00f3n F. Fern\u00e1ndez", "text": ""}
{"id": "488079", "revid": "1888", "url": "https://gl.wikipedia.org/wiki?curid=488079", "title": "Abrente. Bolet\u00edn de la Anunciada", "text": "Abrente foi un peri\u00f3dico editado en Santiago de Compostela entre 1927 e 1941.\nHistoria e caracter\u00edsticas.\nPrimeira \u00e9poca.\nSubtitulado \"Bolet\u00edn de la Congregaci\u00f3n de la Anunciada y San Luis Gonzaga\", apareceu en decembro de 1927 como publicaci\u00f3n da Congregaci\u00f3n de la Anunciada y San Luis Gonzaga de Santiago de Compostela. De car\u00e1cter mensual, era unha publicaci\u00f3n relixiosa practicamente escrita en castel\u00e1n. Entre os seus colaboradores figuraban Carlos Ru\u00edz del Castillo, Xos\u00e9 de San Lois, Xosemar\u00eda P\u00e9rez Parall\u00e9, Carlos N\u00fa\u00f1ez Cea, Luis Jouve, Manuel L\u00f3pez Send\u00f3n e Tirso Virg\u00f3s Pintos.\nSegunda \u00e9poca.\nVolveu aparecer en novembro de 1933 co subt\u00edtulo \"Bolet\u00edn de la Anunciada\". Estaba dirixido por Ram\u00f3n F. Fern\u00e1ndez-Mosquera. Ti\u00f1a unha secci\u00f3n de humor e inclu\u00edu contos e artigos de Ramiro de Maeztu, Isidro Conde, Ferm\u00edn Bouza-Brey, Antonio Asorey, Lu\u00eds Facal e Gabriel M\u00e9ndez.\nTerceira \u00e9poca.\nReapareceu en 1941 dirixido por Jos\u00e9 Lois Est\u00e9vez. Entre os seus colaboradores figuraron Paulino Pedret Casado, Camilo Barcia Trelles, Jacobo Varela Meemit, Fern\u00e1ndez Almuzara, Gonzalo de la Mora, Gonzalo Torrente Ballester e Benito Varela J\u00e1come. Cesou a s\u00faa publicaci\u00f3n en 1941"}
{"id": "488080", "revid": "1131", "url": "https://gl.wikipedia.org/wiki?curid=488080", "title": "Federaci\u00f3n Universitaria Escolar", "text": "A Federaci\u00f3n Universitaria Escolar (FUE) foi unha organizaci\u00f3n estudantil fundada na Universidade Central de Madrid (Espa\u00f1a) a finais de 1926 por Antonio Mar\u00eda Sbert e outros dous estudantes como alternativa \u00e1 at\u00e9 ent\u00f3n hexem\u00f3nica Asociaci\u00f3n de Estudiantes Cat\u00f3licos (AEC), e no contexto das protestas estudant\u00eds contra a pol\u00edtica universitaria da Ditadura de Primo de Rivera, que pronto derivaron nunha rebeli\u00f3n, primeiro, contra a Ditadura e, logo, contra a Monarqu\u00eda de Afonso XIII. Trala proclamaci\u00f3n da Segunda Rep\u00fablica Espa\u00f1ola, a FUE extinguiuse dilu\u00edndose nas diversas organizaci\u00f3ns xuven\u00eds e partidos de esquerda. Sbert foi deputado por Esquerra Republicana de Catalunya.\nHistoria.\nAs primeiras protestas estudant\u00eds contra a Ditadura de Primo de Rivera tiveron lugar na primavera de 1925, cando a\u00ednda gobernaba o Directorio militar, promovidas pola recentemente creada Uni\u00f3n Liberal de Estudantes (ULE) que agrupaba aos estudantes republicanos \u2014o 26 de abril fixo p\u00fablico un manifesto\u2014. O incidente m\u00e1is importante tivo lugar o 15 de maio e estivo protagonizado polos estudantes da Escola de Enxe\u00f1eiros Agr\u00f3nomos encabezados por Antonio Mar\u00eda Sbert, os cales non asistiron ao acto de clausura do curso acad\u00e9mico presidido polo rei Afonso XIII en sinal de protesta, porque o ditador Miguel Primo de Rivera rexeitara a petici\u00f3n que quer\u00edan presentarlle por non estar feita \"polo conduto regulamentario\". A reacci\u00f3n do ditador foi expulsar a Sbert da escola e confinalo en Cuenca.\nA finais de 1926 Sbert, Antol\u00edn Alonso Casares e Emilio Gonz\u00e1lez L\u00f3pez da Universidade Central de Madrid fundaron a Federaci\u00f3n Universitaria Escolar (FUE), como alternativa \u00e1 at\u00e9 ent\u00f3n hexem\u00f3nica Asociaci\u00f3n de Estudantes Cat\u00f3licos (AEC). A primeira folga de certa resonancia que convocou a FUE foi en marzo de 1928 como protesta polo expediente aberto ao catedr\u00e1tico Lu\u00eds Jim\u00e9nez de As\u00faa con motivo dunha conferencia que pronunciou na Universidade de Murcia sobre o control da natalidade; mais o movemento m\u00e1is importante que promoveu a FUE foi a protesta contra da \"Lei Callejo\" promulgada en maio de 1928, cuxo artigo 53 permit\u00eda expedir t\u00edtulos universitarios aos dous centros de estudos superiores privados existentes ent\u00f3n en Espa\u00f1a, \u00e1mbolos dous propiedade da Igrexa cat\u00f3lica \u2014os agosti\u00f1os do Escorial, e os xesu\u00edtas de Deusto\u2014. En principio, como sinalou Eduardo Gonz\u00e1lez Calleja, era \"unha resposta de autodefensa dos estudantes encami\u00f1ados a profesionais liberais contra a pl\u00e9tora de licenciados procedentes dos establecementos educativos confesionais\".\nGonz\u00e1lez Calleja afirma, doutra banda, que naquela \u00e9poca, a FUE \"baseaba o seu programa na reivindicaci\u00f3n de novos valores socioculturais, como o feminismo e o naturismo, pero non mostraba unha ideolox\u00eda clara, ag\u00e1s un vago republicanismo sentimental que aos poucos conseguir\u00eda plasmarse politicamente\".\nFolga estudantil de 1929.\nA protesta contra a Lei Callejo acentuouse en 1929. O 27 de febreiro unha asemblea de asociaci\u00f3ns estudant\u00eds convocou unha folga para o 7 de marzo. O Goberno respondeu coa expulsi\u00f3n da universidade do l\u00edder da FUE, Sbert, o que alporizou a\u00ednda m\u00e1is os \u00e1nimos. Na data prevista, produc\u00edronse algaradas e manifestaci\u00f3ns rueiras que tiveron un grande impacto p\u00fablico xa que eran as primeiras que se realizaban no interior de Espa\u00f1a contra a Ditadura e a Monarqu\u00eda. Tam\u00e9n houbo manifestaci\u00f3ns e tumultos noutras universidades espa\u00f1olas. O d\u00eda 9 de marzo Primo de Rivera destitu\u00eda ao reitor da Universidade de Madrid e aos decanos de t\u00f3dalas facultades, sendo substitu\u00eddos por unha Comisar\u00eda Rexia. O d\u00eda 10 a polic\u00eda e a Garda Civil tomaban ao asalto os edificios universitarios, mentres os estudantes apedreaban a casa do ditador e a sede do diario conservador \"ABC\". O d\u00eda 11 Primo de Rivera ordenou ao Ex\u00e9rcito a ocupaci\u00f3n das facultades e ameazou coa perda de matr\u00edcula a todos os estudantes que persistisen na folga. S\u00f3 os af\u00edns \u00e1 Asociaci\u00f3n de Estudantes Cat\u00f3licos (un 5%) volveron a clase. Os d\u00edas seguintes os estudantes continuaron a folga e levantaron barricadas no centro de Madrid. O 13 produc\u00edronse graves incidentes en Valladolid e Valencia. O 16 de marzo o goberno pechou a Universidade de Madrid, \u00e1 que seguiron outras seis. M\u00e1is de cen profesores e catedr\u00e1ticos mostraron a s\u00faa solidariedade cos estudantes. O 24 de abril volv\u00e9ronse reabri-las universidades, e a maior\u00eda dos estudantes volveron a clase, pero unha semana antes foi pechada a Universidade de Barcelona tras producirse enfrontamentos entres estudantes e mozos da Uni\u00f3n Patri\u00f3tica. O 19 de maio, Primo de Rivera comezou a ceder ao restablecer nas s\u00faas funci\u00f3ns \u00e1s autoridades acad\u00e9micas e finalmente o 21 de setembro derrogou o pol\u00e9mico artigo 53 da Lei Callejo.\nCon todo a derrogaci\u00f3n do artigo 53 non detivo a protesta estudantil \u2014\"unha ditadura que capitula \u00e9 un r\u00e9xime vencido, e os estudantes d\u00e1banse perfecta conta diso\", explicou Ben Ami\u2014. A FUE, esixiu a rehabilitaci\u00f3n de Sbert, o levantamento das sanci\u00f3ns contra os profesores e o reco\u00f1ecemento da liberdade de asociaci\u00f3n dos estudantes. As\u00ed a axitaci\u00f3n estudantil renovouse en xaneiro de 1930. A resposta de Primo de Rivera foi disolve-la FUE, mais o 22 iniciouse un paro xeral en t\u00f3dalas universidades espa\u00f1olas, que foi apoiado polas forzas sindicais e que xa tivo un car\u00e1cter claramente republicano. \"O 28 de xaneiro, Primo de Rivera presentou a dimisi\u00f3n ao rei, so\u00e1ndolle a\u00ednda nos o\u00eddos o eco dos clamores estudant\u00eds\", comenta Shlomo Ben Ami.\nTrala proclamaci\u00f3n da Segunda Rep\u00fablica Espa\u00f1ola, a FUE, como o resto de organizaci\u00f3ns estudant\u00eds, \"foron perdendo aos poucos a s\u00faa autonom\u00eda, lig\u00e1ndose a partidos ferreamente disciplinados. A FUE, cuxos l\u00edderes m\u00e1is co\u00f1ecidos quedaron comodamente instalados na nova situaci\u00f3n pol\u00edtica, foi superada por formaci\u00f3ns m\u00e1is extremistas de esquerda e dereita, que trouxeron \u00e1s aulas un novo activismo xuvenil, m\u00e1is sistem\u00e1tico, exclu\u00ednte e violento\"."}
{"id": "488081", "revid": "15490", "url": "https://gl.wikipedia.org/wiki?curid=488081", "title": "FUE", "text": ""}
{"id": "488111", "revid": "22570", "url": "https://gl.wikipedia.org/wiki?curid=488111", "title": "Jos\u00e9 S\u00e1nchez Garc\u00eda", "text": "Jos\u00e9 S\u00e1nchez Garc\u00eda, nado en Ser\u00f3n de N\u00e1gima (Soria) o 19 de marzo de 1897 e finado no Rosal o 19 de novembro de 1948, foi un mestre, pol\u00edtico e empresario espa\u00f1ol.\nTraxectoria.\nMestre nacional, aprobou as oposici\u00f3ns a mestre na Escola Normal de Zaragoza. Foi mestre de Fornelos dende 1922. Desde a s\u00faa escola foi propulsor da agricultura e a gandar\u00eda do concello do Rosal. Introduciu o mirabel, a alfalfa e varios tipos de remolacha. En 1938 fundou a f\u00e1brica Conservas Vegetales Jos\u00e9 S\u00e1nchez Garc\u00eda, que despois cambiou o seu nome por A Rosaleira, e organizou a cooperativa do campo El Pilar.\nMilitante de Acci\u00f3n Popular, participou nos mitins pol\u00edticos das elecci\u00f3ns de febreiro de 1936. Logo do golpe de Estado do 18 de xullo de 1936, foi nomeado alcalde do Rosal a principios de agosto. Volveu ser alcalde en d\u00faas ocasi\u00f3ns. Foi fundador e logo secretario da Uni\u00f3n Territorial de Cooperativas del Campo e vicepresidente da C\u00e1mara Oficial Sindical Agraria de Pontevedra.\nReco\u00f1ecementos.\nFoi nomeado comendador da Orde civil do M\u00e9rito Agr\u00edcola e cabaleiro da Orde de Cisneros."}
{"id": "488114", "revid": "88215", "url": "https://gl.wikipedia.org/wiki?curid=488114", "title": "Keko Gont\u00e1n", "text": "Sergio Gont\u00e1n Gallardo, co\u00f1ecido futbolisticamente coma Keko, nado en Brunete (Madrid) o 27 de decembro de 1991, \u00e9 un futbolista espa\u00f1ol. Xoga de extremo no Sacramento Republic da USL Championship dos Estados Unidos.\nTraxectoria.\nAtl\u00e9tico de Madrid.\nFormouse nas categor\u00edas inferiores do Atl\u00e9tico de Madrid e na tempada 2008/09 subiu ao filial, o Atl\u00e9tico Madrid B, na Segunda Divisi\u00f3n B, disputando 27 encontros e marcando tres goles. Esa mesma campa\u00f1a debutou co primeiro equipo da man do adestrador mexicano Javier Aguirre. Foi o 29 de outubro de 2008 nun partido da Copa do Rei contra o Orihuela, convert\u00e9ndose no futbolista m\u00e1is novo en xogar en partido oficial co club madrile\u00f1o, con 16 anos e 307 d\u00edas de idade. Comezou a seguinte tempada no filial e debutou na Primeira Divisi\u00f3n na xornada 2, nun empate 1-1 contra o Racing de Santander no Vicente Calder\u00f3n. No mercado invernal foi cedido ao Real Valladolid, tam\u00e9n en Primeira. Disputou 13 encontros co equipo de Valladolid, onde tivo tres adestradores (Mendil\u00edbar, On\u00e9simo e Clemente), e acabou descendendo ao remate da tempada.\nNa tempada 2010/11 foi cedido a dous equipos, FC Cartagena e Girona, ambos de Segunda Divisi\u00f3n, cos que disputou un total de 26 partidos.\nCatania.\nEn xullo de 2011, despois de que o Atl\u00e9tico de Madrid non renovase o seu contrato, marchou a Italia para xogar na Serie A co Catania, club co que asinou un contrato por tres anos. En xaneiro de 2012, despois de non ser utilizado en ning\u00fan partido polo adestrador Vincenzo Montella, sa\u00edu cedido xunto a Fabio Sciacca ao Grosseto, da Serie B.\nDe volta en Sicilia debutou co Catania na Serie A o 24 de febreiro de 2013. Foi nun partido contra o Parma no Estadio Ennio Tardini, onde xogou como titular e marcou o segundo gol do seu equipo que acabou por darlle a vitoria. A s\u00faa participaci\u00f3n no club siciliano aumentou na s\u00faa terceira e derradeira tempada, na que xogou 19 partidos, pero o equipo acabou descendendo \u00e1 Serie B.\nAlbacete.\nNa tempada 2014/15 volveu a Espa\u00f1a, fichando polo Albacete, na Segunda Divisi\u00f3n. Foi titular na maor\u00eda de partidos do equipo adestrador por Luis C\u00e9sar Sampedro, e marcou seis goles, dous deles no partido contra o Llagostera no que selaron a permanencia na categor\u00eda.\nEibar.\nNo ver\u00e1n de 2015 asinou contrato co Eibar de Mendil\u00edbar, que iniciaba a s\u00faa segunda campa\u00f1a na Primeira Divisi\u00f3n. Foi titular durante a maior\u00eda de partidos, a\u00ednda que perdeu varios por lesi\u00f3ns, e marcou os seus primeiros tres goles na categor\u00eda, sendo o primeiro deles contra o Sporting de Gij\u00f3n en Ipurua e o terceiro contra o seu exequipo, o Atl\u00e9tico de Madrid, no Calder\u00f3n.\nM\u00e1laga.\nNa tempada 2016/17 fichou polo M\u00e1laga, onde asinou por catro anos. Comezou como titular ata que unha lesi\u00f3n o afastou do equipo durante tres meses. Disputou 22 partidos esa tempada e 21 na seguinte, na que o M\u00e1laga descendeu a Segunda.\nNa 2018/19 regresou ao Valladolid, cedido polo M\u00e1laga. Co equipo de Sergio Gonz\u00e1lez xogou 29 partidos e marcou dous tantos, contribu\u00edndo \u00e1 permanencia na m\u00e1xima categor\u00eda un ano m\u00e1is. De volta en M\u00e1laga contou con poucos minutos no equipo adestrador por V\u00edctor S\u00e1nchez, no que xogou s\u00f3 media tempada.\nDeportivo da Coru\u00f1a.\nO 14 de xaneiro de 2020 anunciouse a s\u00faa fichaxe por d\u00faas tempadas e media polo Deportivo da Coru\u00f1a. Debutou contra o Alcorc\u00f3n e xogou sete partidos na tempada na que o equipo galego descendeu \u00e1 Segunda Divisi\u00f3n B.\nO 5 de outubro de 2020, Keko e o Deportivo chegaron a un acordo para ampliar o contrato do xogador ata 2024. Foi titular ao longo da tempada 2020/21 e marcou dous goles, contra Pontevedra e Zamora. Ao remate da tempada o seu contrato co club foi rescindido.\nSacramento Republic.\nDespois de estar varios meses sen equipo, en xaneiro de 2022 asinou co Sacramento Republic, equipo da USL Championship, segunda categor\u00eda dos Estados Unidos. No seu primeiro ano nos Estados Unidos proclamouse subcampi\u00f3n da US Open Cup, sendo titular na final que o seu equipo perdeu ante o Orlando City.\nSelecci\u00f3n espa\u00f1ola.\nFoi internacional coas categor\u00edas inferiores da selecci\u00f3n espa\u00f1ola dende a sub-16 \u00e1 sub-19. Coa selecci\u00f3n sub-17 proclamouse campi\u00f3n de Europa no torneo celebrado en Turqu\u00eda en 2008 e coa sub-19 foi subcampi\u00f3n de Europa dous anos despois en Francia, cun equipo que el mesmo capitaneaba.\nPalmar\u00e9s.\nSelecci\u00f3n espa\u00f1ola sub-17"}
{"id": "488115", "revid": "7523", "url": "https://gl.wikipedia.org/wiki?curid=488115", "title": "Sergio Gont\u00e1n Gallardo", "text": ""}
{"id": "488116", "revid": "7523", "url": "https://gl.wikipedia.org/wiki?curid=488116", "title": "Sergio Gont\u00e1n", "text": ""}
{"id": "488117", "revid": "88215", "url": "https://gl.wikipedia.org/wiki?curid=488117", "title": "Salva Ruiz", "text": "Salvador 'Salva' Ruiz Rodr\u00edguez, nado en Albal o 17 de maio de 1995, \u00e9 un futbolista espa\u00f1ol. Xoga de lateral esquerdo no Castell\u00f3n, da Primeira Divisi\u00f3n RFEF.\nTraxectoria.\nValencia e cesi\u00f3ns.\nFormouse no Albal CF da s\u00faa localidade natal e na canteira do Valencia. Aos 16 anos debutou co filial, o Valencia Mestalla, na Segunda Divisi\u00f3n B, disputando 19 partidos durante a tempada 2011/12. Continuou no filial na campa\u00f1a seguinte, na que ademais fixo o seu debut co primeiro equipo da man do adestrador Pellegrino, no partido de volta dos 1/16 de final da Copa do Rei contra o Llagostera.\nNo ver\u00e1n de 2013 fixo por segundo ano consecutivo a pre-tempada co primeiro equipo, adestrado por Miroslav \u0110uki\u0107, pero en agosto foi cedido ao Tenerife, da Segunda Divisi\u00f3n. Con todo, s\u00f3 disputou seis encontros no equipo de \u00c1lvaro Cervera, e en xaneiro regresou a Valencia.\nVolveu ingresar no filial, onde foi o lateral esquerdo titular do equipo de Nico Est\u00e9vez durante o que restaba de tempada, e tam\u00e9n na seguinte, xa con Curro Torres no banco.\nNo ver\u00e1n de 2015 acordouse a s\u00faa cesi\u00f3n m\u00e1is a de Robert Ib\u00e1\u00f1ez ao Granada, que comezaba a s\u00faa quinta campa\u00f1a consecutiva en Primeira Divisi\u00f3n. Debutou na m\u00e1xima categor\u00eda xa na primeira xornada, contra o Eibar nos Nuevo Los C\u00e1rmenes, onde xogou como titular pero foi expulsado no minuto 55 por xogo perigoso. O adestrador Jos\u00e9 Ram\u00f3n Sandoval non o volveu ali\u00f1ar ata a xornada 10, cando lle deu os minutos finais do partido contra o Espanyol en Cornell\u00e0, e durante o resto da tempada disputou s\u00f3 dous partidos de Copa.\nFoi diagnosticado con anemia apl\u00e1sica, permanecendo sen xogar durante case dous anos, ata que reapareceu en novembro de 2017 como capit\u00e1n do Valencia Mestalla. Disputou cinco encontros da Segunda B co filial valencianista.\nMallorca.\nEn xaneiro de 2018, asinou polo Mallorca, que militaba tam\u00e9n na Segunda B. Xogou nove partidos, inclu\u00eddos os dous partidos da final da promoci\u00f3n contra o Rayo Majadahonda, nos que o Mallorca logrou regresar \u00e1 categor\u00eda de prata.\nNa tempada 2018/19 en Segunda Divisi\u00f3n comezou como titular indiscutible no lateral esquerdo mallorquino, pero unha lesi\u00f3n ante Las Palmas, que en principio non parec\u00eda grave, alongouse ata os catro meses afastado dos terreos de xogo. Reapareceu na xornada 28 e contribu\u00edu nun novo ascenso do equipo balear, o segundo consecutivo.\nFoi recuperado polo Valencia no ver\u00e1n de 2019, e disputou con este club varios amigables antes do comezo da tempada. Con todo, o t\u00e9cnico Marcelino Garc\u00eda prefiriu a chegada dun lateral con m\u00e1is experiencia, Jaume Costa, e decidiuse darlle sa\u00edda a Salva Ruiz.\nDeportivo da Coru\u00f1a.\nO 2 de setembro de 2019 anunciouse a s\u00faa fichaxe por tres tempadas polo Deportivo da Coru\u00f1a, na Segunda Divisi\u00f3n. Na Coru\u00f1a volveu padecer lesi\u00f3ns e pechou con 26 encontros unha tempada na que o club galego descendeu \u00e1 Segunda Divisi\u00f3n B por segunda vez na s\u00faa historia. Ao ano seguinte xogou 17 partidos, tendo que competir polo posto de lateral esquerdo con H\u00e9ctor Hern\u00e1ndez.\nCastell\u00f3n.\nNo ver\u00e1n de 2021 rescindiu o seu contrato co Deportivo e asinou por tres tempadas co Castell\u00f3n, na Primeira Divisi\u00f3n RFEF. Titular indiscutible no club \"orellut\", na s\u00faa segunda tempada disputou a promoci\u00f3n de ascenso a Segunda Divisi\u00f3n, eliminando nas semifinais ao seu anterior equipo, o Deportivo, antes de caer eliminado ante o Alcorc\u00f3n na final.\nSelecci\u00f3n espa\u00f1ola.\nFoi internacional coas categor\u00edas inferiores da selecci\u00f3n espa\u00f1ola, dende a sub-16 ata a sub-20."}
{"id": "488118", "revid": "7523", "url": "https://gl.wikipedia.org/wiki?curid=488118", "title": "Salvador Ruiz Rodr\u00edguez", "text": ""}
{"id": "488119", "revid": "72012", "url": "https://gl.wikipedia.org/wiki?curid=488119", "title": "Columna de auga", "text": ""}
{"id": "488122", "revid": "1410", "url": "https://gl.wikipedia.org/wiki?curid=488122", "title": "Filmes de Dinamarca propostos \u00f3 \u00d3scar \u00f3 mellor filme internacional", "text": "Dinamarca presentou filmes para o \u00d3scar \u00f3 mellor filme internacional dende 1956, ano no que se creou o premio. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, trece filmes conseguiron ser nomeados \u00f3 \u00d3scar \u00f3 mellor filme internacional: \"Qivitoq\" (1958), \"Paw\" (1959), \"Harry og kammertjeneren\" (1960), \"Babettes g\u00e6stebud\" (1987), \"Pelle Erobreren\" (1988), \"Dansen med Regitze\" (1989), \"Efter brylluppet\" (2006), \"H\u00e6vnen\" (2010), \"En kongelig aff\u00e6re\" (2012), \"Jagten\" (2013), \"Krigen\" (2015), \"Druk\" (2020) e \"Flee\" (2021). Catro deses filmes ga\u00f1aron finalmente o \u00d3scar, \"Babettes g\u00e6stebud\" (1987), \"Pelle Erobreren\" (1988), \"H\u00e6vnen\" (2010), \"Druk\" (2020) e \"Flee\" (2021).\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Dinamarca para a s\u00faa valoraci\u00f3n pola Academia co respectivo ano e cerimonia de entrega."}
{"id": "488125", "revid": "1888", "url": "https://gl.wikipedia.org/wiki?curid=488125", "title": "Ram\u00f3n F. Fern\u00e1ndez-Mosquera", "text": ""}
{"id": "488129", "revid": "23204", "url": "https://gl.wikipedia.org/wiki?curid=488129", "title": "Filmes dos Pa\u00edses Baixos propostos \u00f3 \u00d3scar \u00f3 mellor filme internacional", "text": "Os Pa\u00edses Baixos presentaron filmes para o \u00d3scar \u00f3 mellor filme internacional dende o ano 1959. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou os Pa\u00edses Baixos para a s\u00faa valoraci\u00f3n pola Academia co respectivo ano e cerimonia de entrega."}
{"id": "488132", "revid": "54334", "url": "https://gl.wikipedia.org/wiki?curid=488132", "title": "Luciano S\u00e1nchez Gil", "text": "Luciano S\u00e1nchez Gil, foi un xornalista e escritor galego.\nTraxectoria.\nFoi rexedor do concello de Lugo (1834), colaborou en \"La Aurora del Mi\u00f1o\" e foi director do \"Diario de Avisos\" de Lugo (1858), fundado por Manuel Soto Freire, que sa\u00eda xoves e domingos e do que unicamente apareceron catro n\u00fameros."}
{"id": "488137", "revid": "23204", "url": "https://gl.wikipedia.org/wiki?curid=488137", "title": "Filmes de Suecia propostos \u00f3 \u00d3scar \u00f3 mellor filme internacional", "text": "Suecia presentou filmes para o \u00d3scar \u00f3 mellor filme internacional dende o ano 1956. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Suecia para a s\u00faa valoraci\u00f3n pola Academia co respectivo ano e cerimonia de entrega."}
{"id": "488138", "revid": "89787", "url": "https://gl.wikipedia.org/wiki?curid=488138", "title": "Gillian Armstrong", "text": "Gillian May Armstrong, nada en Melbourne o 18 de decembro de 1950 \u00e9 unha directora australiana de longametraxes e documentais, especializada en dramas de \u00e9poca. Os seus filmes adoitan representar perspectivas e protagonistas femininas.\nTraxectoria.\nNada en Melbourne, Gillian Armstrong creceu no suburbio de Mitcham. Graduouse no Swinburne Technical College en 1968, estudou dese\u00f1o de vestiario para o teatro e realizaci\u00f3n de cinema. O 1972 entrou no Australian Film Television and Radio School. Tres anos despois dirixiu d\u00faas curtametraxes, \"The Singer And The Dancer\" e \"Smokes and Lollies\" (1975).\nA s\u00faa primeira longametraxe, \"My Brilliant Career\" (1979), adaptaci\u00f3n da novela hom\u00f3nima de Miles Franklin, foi a primeira longametraxe australiana dirixida por unha muller en 46 anos. Armstrong recibiu seis premios do Australian Film Institute Awards, inclu\u00eddo o da mellor direcci\u00f3n. Despois do \u00e9xito do filme, que foi candidato ao \u00d3scar ao mellor dese\u00f1o de vestiario, dirixiu o pequeno musical australiano \"Starstruck\" (1981).\nA partir de ent\u00f3n, Armstrong especializouse en dramas. O seu maior \u00e9xito en Hollywood obt\u00edvoo en 1994 coa adaptaci\u00f3n de \"Little Women\", protagonizada por Winona Ryder e Susan Sarandon, \u00e1 que seguiron filmes como \"Oscar and Lucinda\" (1997) e \"Charlotte Gray\" (2001).\nTemas e estilo.\nTemas.\nArmstrong deu voz ao seu desexo de alcanzar un p\u00fablico amplo nas s\u00faas entrevistas, inclu\u00edndo homes e mulleres de todas as nacionalidades. Por\u00e9n, a s\u00faa obra dir\u00edxese continuamente \u00e1s pol\u00edticas sexuais e as tensi\u00f3ns familiares. Os seus filmes c\u00e9ntranse na fuxida e na loita cos roles tradicionais de x\u00e9nero e a s\u00faa evoluci\u00f3n e inconvenientes, como en \"One hundred a Day\", \"My Brilliant Career\", \"High Tide\" e \"Oscar and Lucinda\". Ademais, moita xente definiuna como creadora de \"mulleres fortes\", a\u00ednda que insiste que simplemente realiza filmes sobre personaxes complexas e as escollas que estes fan.\nEstilo.\nArmstrong ten un estilo distintivo na s\u00faa obra que resiste categorizaci\u00f3ns sinxelas. A maior\u00eda dos seus filmes non poden ser definidos simplemente como \"filmes de mulleres\". Os seus filmes descr\u00edbense como mestura de x\u00e9neros de xeito que recrean como algo amplamente diferente do que foron considerados. Non obstante, tam\u00e9n poden considerarse filmes convencionais atractivos para o p\u00fablico. Pos\u00faen unha fotograf\u00eda sensible e delicada, unha montaxe flu\u00edda, un sentido evocador para os decorados e o vestiario, e un compromiso co desenvolvemento de personaxes s\u00f3lidas e a interpretaci\u00f3n. Segundo a investigadora cinematogr\u00e1fica Gwendolyn Audrey Foster, Armstrong ten unha \"forte inclinaci\u00f3n feminista\" e un \"sentido do humor mordaz\".\nVida persoal.\nArmstrong est\u00e1 casada con John Pleffer, e te\u00f1en d\u00faas fillas."}
{"id": "488139", "revid": "47401", "url": "https://gl.wikipedia.org/wiki?curid=488139", "title": "\u00d3scar ao mellor dese\u00f1o de vestiario", "text": ""}
{"id": "488140", "revid": "23204", "url": "https://gl.wikipedia.org/wiki?curid=488140", "title": "D\u014dgen", "text": "Eihei D\u014dgen (\u6c38\u5e73\u9053\u5143), nado en Kioto o 19 de xaneiro de 1200 e finado na mesma cidade o 22 de setembro de 1253, foi un mestre budista xapon\u00e9s, fundador da escola S\u014dt\u014d do zen neste pa\u00eds. Tam\u00e9n \u00e9 co\u00f1ecido como D\u014dgen Zenji (\u9053\u5143\u7985\u5e2b), D\u014dgen Kigen (\u9053\u5143\u5e0c\u7384) ou Koso Joyo Daishi, literalmente \"Ancestro Eminente, Sustentador de Luz, Gran Mestre\". \nTraxectoria.\nD\u014dgen naceu en Kioto no seo funha familia nobre e quedou orfo de nai e pai moi novo. Foi adoptado por un t\u00edo seu.\nAos 13 anos, entrou como novizo no Monte Hiei, centro da Escola Budista de Tiantai.\nNa primavera de 1223 partiu cara \u00e1 China, regresando ao Xap\u00f3n en 1227 tras ser reco\u00f1ecido polo mestre Rujing como mestre da escola C\u00e1od\u00f2ng (\u66f9\u6d1e\u5b97, pronunciado S\u014dt\u014d-sh\u016b en xapon\u00e9s).\nTralo seu regreso, desenvolveu a s\u00faa actividade relixiosa en templos pr\u00f3ximos a Kioto, reunindo arredor del unha comunidade de seguidores da nova escola do budismo zen. En 1243, trasladouse con eles \u00e1 provincia de Echizen, na actual prefectura de Fukui. Nesta rexi\u00f3n fundou o templo Eihei-ji (\u6c38\u5e73\u5bfa), que se mant\u00e9n como un dos dous templos principais da escola S\u014dt\u014d.\nO zen de D\u014dgen.\nNo coraz\u00f3n da variedade de zen que ensinou D\u014dgen hai unha serie de conceptos clave, que son recalcados de xeito repetido nos seus escritos. Non obstante, todos estes conceptos est\u00e1n intimamente interrelacionados uns cos outros no sentido en que todos est\u00e1n directamente conectados con \"zazen\", ou a meditaci\u00f3n sentada, que D\u014dgen consideraba que \u00e9 id\u00e9ntica ao zen, como se expresa claramente na primeira frase do manual de ensinanza de 1243 \"Zazen-gi\" (\u5750\u79aa\u5100; \"Principios de \"zazen\"\"): \nCando fai referencia ao \"zazen\", D\u014dgen moitas veces ref\u00edrese especificamente a \"shikantaza\", traducible libremente como \"nada m\u00e1is que sentar\" ou \"s\u00f3 sentar\", que \u00e9 un tipo de meditaci\u00f3n sentada en que: \nLegado.\nA s\u00faa obra mestra, \"Sh\u014db\u014dgenz\u014d\" (\u6b63\u6cd5\u773c\u8535), \u00e9 unha das cumes da literatura zen. Escrita ao longo de m\u00e1is de vinte anos, componse de 92 libros ou fasc\u00edculos nas s\u00faas edici\u00f3ns can\u00f3nicas. D\u014dgen tratou neles unha gran variedade de temas, dende indicaci\u00f3ns pr\u00e1cticas para a organizaci\u00f3n da vida monacal ou a correcta pr\u00e1ctica do \"zazen\", a lembranzas da s\u00faa viaxe \u00e1 China ou reflexi\u00f3ns filos\u00f3ficas, entre as que destaca a s\u00faa concepci\u00f3n do tempo."}
{"id": "488141", "revid": "98629", "url": "https://gl.wikipedia.org/wiki?curid=488141", "title": "Earlybird 1", "text": "Early Bird 1 ou Earlybird 1 foi un sat\u00e9lite artificial estadounidense lanzado o 24 de decembro de 1997 mediante un foguete Start 1 desde o Centro de lanzamento de Svobodniy, en Rusia.\nCaracter\u00edsticas.\nEarlybird 1 era un sat\u00e9lite comercial de observaci\u00f3n terrestre constru\u00eddo por CTA Space Systems, absorbida posteriormnete por Orbital Sciences Corporation, para Earthwatch Inc.. O seu fin era proporcionar imaxes de alta resoluci\u00f3n da superficie terrestre para comercializalas. O sat\u00e9lite ser\u00eda capaz de chegar a resoluci\u00f3ns de 3 m por p\u00edxel en imaxes monocrom\u00e1ticas e de 15 m por p\u00edxel en imaxes en cor. O sensor de imaxe derivaba do usado anteriormente polo sat\u00e9lite Clark da NASA.\nO sat\u00e9lite foi lanzado sen problemas, pero perdeuse contacto con el catro d\u00edas despois da posta en \u00f3rbita. Reentrou na atmosfera o 27 de xullo de 2000."}
{"id": "488142", "revid": "72012", "url": "https://gl.wikipedia.org/wiki?curid=488142", "title": "Early Bird 1", "text": ""}
{"id": "488143", "revid": "47401", "url": "https://gl.wikipedia.org/wiki?curid=488143", "title": "Dogen", "text": ""}
{"id": "488145", "revid": "22570", "url": "https://gl.wikipedia.org/wiki?curid=488145", "title": "Lago Mweru", "text": "O lago Mweru \u00e9 un lago situado na fronteira entre a Rep\u00fablica Democr\u00e1tica do Congo (Katanga) e Zambia, a uns 150\u00a0km \u00f3 sur do lago Tanganica. Mide uns 96\u00a0km de longo por 45\u00a0km de largo, orientado en direcci\u00f3n nord\u00e9s-suroeste, cunha superficie duns 4650\u00a0km\u00b2. \u00c9 alimentado polo r\u00edo Luapula. O emisario do lago \u00e9 o r\u00edo Luvua, que alimenta o r\u00edo Lualaba, nome que recibe o r\u00edo Congo na s\u00faa parte superior. O lago comprende a illa de Kilwa na s\u00faa parte meridional.\nO lago estivo illado durante moito tempo, e s\u00f3 se chaegaba a el a trav\u00e9s de pistas forestais, tanto no lado de Zambia como no do Congo. En 1987 constru\u00eduse unha estrada asfaltada ata a aldea de Nchelenge en Zambia, e a poboaci\u00f3n est\u00e1 a medrar rapidamente, aproveitando a pesca no lago.\nAs principais localidades da parte congolesa son Pweto e Kilwa."}
{"id": "488147", "revid": "15490", "url": "https://gl.wikipedia.org/wiki?curid=488147", "title": "Templete de San Pietro in Montorio", "text": "O Templete de San Pietro in Montorio, tam\u00e9n chamado Tempietto di San Pietro in Montorio ou Tempietto de Bramante, \u00e9 un pequeno edificio circular situado no centro dun dos patios do convento de San Pietro in Montorio, en Roma, no outeiro Gianicolo e est\u00e1 situado na Praza di san Pietro in Montorio, 2. Est\u00e1 considerado un dos exemplos m\u00e1is significativos da arquitectura renacentista, dos que manifesta dos temas fundamentais, como o plan central, a recuperaci\u00f3n da arquitectura romana antiga e a investigaci\u00f3n proporcional e xeom\u00e9trica na relaci\u00f3n entre as partes. Pero a caracter\u00edstica principal desta obra \u00e9 que foi o primeiro edificio renacentista no que a naos ou cella est\u00e1 rodeada, ao xeito cl\u00e1sico, cun anel de columnas con arquitrabe. \nHistoria.\nM\u00e1is tarde no complexo do convento houbo unha congregaci\u00f3n espa\u00f1ola e a\u00ednda hoxe unha parte dos edificios que rodean o templo son a sede da Academia de Espa\u00f1a. Quizais foi dese\u00f1ado en 1502, pero hai algunhas d\u00fabidas sobre os anos de dese\u00f1o e construci\u00f3n xa que, debido \u00e1 falta de documentaci\u00f3n, hai autores que propo\u00f1en aprazar a dataci\u00f3n arredor de 1510, fac\u00e9ndoa parecer contempor\u00e1nea dos grandes proxectos de Bramante. \nA obra foi encargada a Bramante polo cardeal castel\u00e1n Bernardino L\u00f3pez de Carvajal, que aspiraba ao Papado, pero foron os Reis Cat\u00f3licos os que o financiaron en honor ao nacemento do seu \u00fanico fillo var\u00f3n, que coincidiu coa festividade de san Pedro Ap\u00f3stolo. O lugar escolleito para o pequeno edificio foi o lugar que marcaba o martirio de San Pedro que, segundo a tradici\u00f3n, produc\u00edrase precisamente no outeiro do Gianicolo. Desde a construci\u00f3n, a obra foi moi celebrada polos eruditos da \u00e9poca: tanto Serlio coma Palladio consideraron o edificio digno de aparecer xunto \u00e1s obras dos antigos e ademais influ\u00edu, directa ou indirectamenete, en moitas obras arquitect\u00f3nicas posteriores. Igualmente, Vasari a representa nun fresco na Sala Regia. \nNo s\u00e9culo XVII, a construci\u00f3n sufriu alg\u00fans cambios, que inclu\u00edron a lixeira elevaci\u00f3n da c\u00fapula, a modificaci\u00f3n da lanterna e a construci\u00f3n de escaleiras para o acceso \u00e1 cripta. \nDescrici\u00f3n.\nO templo, mon\u00f3ptero e per\u00edptero, ten un corpo cil\u00edndrico, que constit\u00fae a \"cella\" do templo, cuxos muros est\u00e1n escavados por nichos excepcionalmente profundos, decorados con cunchas, e marcado por pilastras como unha a proxecci\u00f3n xeom\u00e9trica das columnas do per\u00edstilo. O edificio, que \u00e9 unha recreaci\u00f3n dun templo romano de planta circular, est\u00e1 rodeado dunha columnata toscana ergueita sobre unha bancada; sobre as 16 columnas corre un entaboamento segundo as indicaci\u00f3ns que Vitruvio deu para a orde d\u00f3rica, cun friso decorado con tr\u00edglifos e m\u00e9topas. As columnas son de granito gris e o resto das partes de m\u00e1rmore travertino. \nO interior da \"cella\" ten un di\u00e1metro de aproximadamente 4,5 m. e p\u00f3dese considerar m\u00e1is unha \"naos\" ca un espazo dedicado \u00e1s funci\u00f3ns lit\u00farxicas; un lugar puramente simb\u00f3lico e conmemorativo. A forma cil\u00edndrica est\u00e1 modificada por nichos altos e profundos, catro dos cales albergan pequenas estatuas dos evanxelistas. No altar hai unha estatua de \"San Pedro\" dun lombardo an\u00f3nimo. O chan est\u00e1 en mosaico de m\u00e1rmore policromado, cun estilo tradicional actualizado a o renacemento de finais do s\u00e9culo XV. \nO espazo c\u00f3brese cunha c\u00fapula, concibida en conglomerado de cemento (ao xeito dos antigos) e colocada sobre un tambor decorado con pilastras que contin\u00faan as do rexistro inferior, pero carecen dos atributos da mesme orde arquitect\u00f3nica. O revestimento de chumbo, probablemente presente dende a construci\u00f3n, foi restaurado no s\u00e9culo XX, xa que no s\u00e9culo XIX fora substitu\u00eddo por tellas de ladrillo. \nSegundo os planos iniciais, o templo deber\u00eda ter sido inserido no centro dun patio circular non realizado (o actual \u00e9 cuadrangular), para resaltar a perfecta simetr\u00eda do sistema e facer fincap\u00e9 na centralidade do templo cuxa estrutura irradiaba no patio, proxectando as 16 columnas noutras 16 para formar un p\u00f3rtico circular, como podemos ver nunha reconstruci\u00f3n de Serlio. Este proxecto orixinal ter\u00eda permitido a vista do templo s\u00f3 desde unha posici\u00f3n bastante pr\u00f3xima, dando ao pequeno edificio un aspecto moito m\u00e1is impo\u00f1ente e masivo, segundo unha precisa investigaci\u00f3n en perspectivas. \nO edificio est\u00e1 sobre unha cripta circular, xa existente, cuxo centro indica o lugar onde ter\u00eda sido plantada a cruz do martirio de san Pedro, que se convertera no eixo ideal de toda a construci\u00f3n. A cripta maila planta circular resalta a relaci\u00f3n cos \"martyrium\" de \u00e9poca paleocristi\u00e1\".\" Seguramente, na \u00e9poca de Bramante, cr\u00edase que que esa cripta corresponder\u00eda aos restos do \"Tropeion Petri\", a pequena capela ou monumento \u00e1 que, segundo un testemu\u00f1o do s\u00e9culo II e \u00e1 tradici\u00f3n, se lle encomendou a memoria do enterro de San Pedro ou do martirio. \u00c1 cripta acc\u00e9dese por escaleiras externas constru\u00eddas no s\u00e9culo XVII; orixinalmente s\u00f3 hab\u00eda unha pequena escaleira situada por tras do altar.\nA recuperaci\u00f3n do antigo.\nO pequeno edificio est\u00e1 modelado conscientemente sobre un templo circular perif\u00e9rico, unha tipolox\u00eda descrita por Vitruvio e empregada pola antiga arquitectura romana e dos que se conservaron alg\u00fans exemplos visibles e bastante intactos como o Templo de Vesta de T\u00edvoli, o Templo de Vesta no Foro e o Templo de H\u00e9rcules Vitorioso (que na \u00e9poca cr\u00edase que era tam\u00e9n un templo dedicado a Vesta) en Roma. \nNon obstante, estes exemplos, que Bramante seguramente tivo a oportunidade de ver, non explican a morfolox\u00eda do templo, salvo o per\u00edstilo. A referencia ao clasicismo \u00e9 m\u00e1is completa se se refire \u00e1 descrici\u00f3n do templo circular exterior feita por Vitruvio, o cal usa o termo \" tholos \" na descrici\u00f3n concisa que, primeiro Francesco di Giorgio Martini e logo Bramante, pretend\u00edan como c\u00fapula creando, de feito, unha nova tipolox\u00eda. \nDado o prop\u00f3sito do templo, esta referencia serviu, quizais, para clasificar como paleocristi\u00e1ns \u00e1s pequenas construci\u00f3ns circulares xeralmente destinadas como \"martyiria.\" P\u00f3dense recordar, neste senso, os exemplos do Mausoleo de Santa Costanza e a Bas\u00edlica de Santo Est\u00e9fano Rotondo al Celio. \nO plan central.\nOutra referencia de Bramante foi a planta circular do Pante\u00f3n, de moito maior tama\u00f1o. De feito, a construci\u00f3n do templo est\u00e1 no centro das investigaci\u00f3ns que implicaron a t\u00f3dolos arquitectos do Renacemento relacionados co plan central como modelo para representar a realidade divina e o cosmos; isto \u00e9 as\u00ed, especialmente, para a forma circular, como expresi\u00f3n conceptual e visual da \"figura do mundo\" . \nNo caso do templete, a circularidade agud\u00edzase na concepci\u00f3n do proxecto global orixinal, o que orixina unha serie de c\u00edrculos conc\u00e9ntricos a partir do chan interior, ata o p\u00f3rtico do patio non realizado. \nEstes mesturas culturais, aos que o neoplatonismo non era estra\u00f1o, levaron \u00e1 concepci\u00f3n do templo m\u00e1is grande do cristianismo, a bas\u00edlica de San Pedro, no Vaticano, de cuxa planta, Bramante, puido sacar alg\u00fans elementos do templete e, en particular, da c\u00fapula. Este paso entre o moi pequeno do templete e o colosal do Pante\u00f3n e da Bas\u00edlica de San Pedro, revela o car\u00e1cter conceptual do pequeno sacelo ou capela, cuxas caracter\u00edsticas arquitect\u00f3nicas parecen estar motivadas por valores simb\u00f3licos precisos ligados \u00e1 figura do santo. \nA realizaci\u00f3n experimental de Bramante tam\u00e9n se atopa paralela nalgunhas obras pict\u00f3ricas, inclu\u00edda a pintura contempor\u00e1nea de Rafael, \"Os esponsais da Virxe\", como proba da importancia do tema do templo circular na cultura de principios do s\u00e9culo XVI. \nSimbolox\u00eda.\nAdemais da x\u00e9nese e das implicaci\u00f3ns culturais xerais do concepto arquitect\u00f3nico, no templete identific\u00e1ronse varios s\u00edmbolos: \nXeometr\u00eda e proporci\u00f3ns.\nA construci\u00f3n conc\u00edbese a trav\u00e9s de simples relaci\u00f3ns xeom\u00e9tricas: "}
{"id": "488156", "revid": "5863", "url": "https://gl.wikipedia.org/wiki?curid=488156", "title": "Xan Carballo", "text": "Xan Carballo Rodr\u00edguez, nado en 1946, \u00e9 un sindicalista e pol\u00edtico galego.\nTraxectoria.\nMilitante da Uni\u00f3n do Povo Galego. Auxiliar psiqui\u00e1trico do Sanatorio de Conxo de Santiago, foi despedido en 1977. Integrado na Intersindical Nacional Galega, da que foi elixido secretario provincial da Coru\u00f1a en 1978, pasou despois \u00e1 INTG, da que foi elixido secretario xeral en 1983. Integrouse na CIG e despois pasou a CUT. Cando en 1986 a UPG aceptou a participaci\u00f3n do BNG no Parlamento Galego, xunto con 13 membros do seu Comit\u00e9 Central liderados por Mariano Abalo, deixaron o partido, constitu\u00edndo o \"Colectivo Comunista 22 de marzo\", que o 25 de xullo de 1986 se transformou no Partido Comunista de Liberaci\u00f3n Nacional. Integrouse despois na FPG."}
{"id": "488157", "revid": "1888", "url": "https://gl.wikipedia.org/wiki?curid=488157", "title": "Xan Carballo Rodr\u00edguez", "text": ""}
{"id": "488159", "revid": "89787", "url": "https://gl.wikipedia.org/wiki?curid=488159", "title": "Boces", "text": "Boces \u00e9 o segundo \u00e1lbum de estudio da banda estadounidense de indie rock Mercury Rev, publicado o 1 de xu\u00f1o de 1993 a trav\u00e9s do selo Beggars Banquet Records no Reino Unido e de Columbia Records nos Estados Unidos. A banda explicou que o t\u00edtulo do disco inspirouse no nome Boards of Cooperative Educational Services, un sistema de escolas vocacionais no estado de Nova York.\nDurante a xira deste \u00e1lbum, no Lollapalooza, a banda foi obrigada a abandonar o escenario por tocar demasiado alto.\nMercury Rev interpreta rara vez canci\u00f3ns de \"Boces\", xa que os temas l\u00e9mbranlle aos seus membros as turbulentas circunstancias que rodearon a s\u00faa gravaci\u00f3n."}
{"id": "488162", "revid": "865", "url": "https://gl.wikipedia.org/wiki?curid=488162", "title": "Beauty &amp; Ruin", "text": "Beauty &amp; Ruin \u00e9 o d\u00e9cimo primeiro \u00e1lbum de estudio do m\u00fasico estadounidense Bob Mould, publicado o 3 de xu\u00f1o de 2014 a trav\u00e9s do selo Merge Records."}
{"id": "488166", "revid": "865", "url": "https://gl.wikipedia.org/wiki?curid=488166", "title": "Supergrass (\u00e1lbum)", "text": "Supergrass \u00e9 o terceiro \u00e1lbum de estudio da banda inglesa de rock alternativo Supergrass, publicado o 20 de setembro de 1999 a trav\u00e9s do selo Parlophone no Reino Unido e Island Records nos Estados Unidos. O disco acadou o n\u00famero 3 no Reino Unido. Adoita a ser chamado \"o \u00e1lbum dos raios X\" debido \u00e1 imaxe da s\u00faa portada. En Australia inclu\u00eduse un CD gratu\u00edto con canci\u00f3ns ao vivo."}
{"id": "488169", "revid": "89787", "url": "https://gl.wikipedia.org/wiki?curid=488169", "title": "Rodrigo Cota", "text": "Rodrigo Secundino Cota Gonz\u00e1lez, co\u00f1ecido como Rodrigo Cota, nado en M\u00e9xico DF en 1966, \u00e9 un xornalista e escritor galego residente en Pontevedra.\nTraxectoria.\nColumnista en \"El Progreso\" e \"Diario de Pontevedra\", ten colaborado tam\u00e9n en \"El Mundo\", a TVG, \"Xornal Diario\", \"Retranca\", \"El Pa\u00eds\" e \"Luzes\". Ademais \u00e9 escritor e guionista de banda dese\u00f1ada e cinema. Exerceu de profesor de gui\u00f3n na escola de banda dese\u00f1ada O Garaxe Herm\u00e9tico."}
{"id": "488170", "revid": "89787", "url": "https://gl.wikipedia.org/wiki?curid=488170", "title": "No Depression", "text": "No Depression \u00e9 o primeiro \u00e1lbum de estudio da banda de country alternativo Uncle Tupelo, publicado o 21 de xu\u00f1o de 1990 a trav\u00e9s do selo Rockville Records. Tras a s\u00faa formaci\u00f3n a finais dos 80, Uncle Tupelo gravou a cinta demo \"Not Forever, Just for Now\", que tivo unha recensi\u00f3n positiva no \"College Media Journal\" en 1989. A recensi\u00f3n fixo que a banda sinase un contrato co que se converter\u00eda en Rockville Records posteriormente. O \u00e1lbum foi gravado cos produtores Sean Slade e Paul Q. Kolderie nos Fort Apache Studios, cun presuposto de 3 500 d\u00f3lares.\n\"No Depression\" foi aclamado pola cr\u00edtica e vendeu ben para ser un lanzamento independente. O \u00e9xito do disco, que vendeu m\u00e1is de 15 000 copias durante o seu primeiro ano, foi a nspiraci\u00f3n para a creaci\u00f3n da revista musical \"No Depression\". O disco est\u00e1 considerado un dos traballos m\u00e1is importantes do country alternativo e o seu t\u00edtulo adoita a usarse como sin\u00f3nimo do x\u00e9nero tras ser popularizado pola revista \"No Depression\". Despois de recuperar os dereitos do \u00e1lbum tras unha demanda, Uncle Tupelo publicou unha versi\u00f3n remasterizada en 2003 a trav\u00e9s do selo Legacy Records, con seis canci\u00f3ns extra."}
{"id": "488192", "revid": "865", "url": "https://gl.wikipedia.org/wiki?curid=488192", "title": "It's Real", "text": "It's Real \u00e9 o segundo \u00e1lbum de estudio da banda estadounidense de indie rock Ex Hex, publicado o 22 de marzo de 2019 a trav\u00e9s do selo Merge Records."}
{"id": "488200", "revid": "27155", "url": "https://gl.wikipedia.org/wiki?curid=488200", "title": "Dermestoides sanguinicollis", "text": "Dermestoides sanguinicollis \u00e9 unha especie de cole\u00f3ptero da familia dos escaravellos formigas (Cleridae). Fabricius publicou o nome cient\u00edfico da especie por primeira vez en 1782.\nA presenza deste cl\u00e9rido en Galicia foi confirmada na serra dos Ancares no ano 2019, identificado por investigadores da Facultade de Biolox\u00eda e o Centro de Investigaci\u00f3n Forestal de Louriz\u00e1n."}
{"id": "488201", "revid": "98629", "url": "https://gl.wikipedia.org/wiki?curid=488201", "title": "Mytilus trossulus", "text": "Mytilus trossulus, \u00e9 un bivalvo mari\u00f1o comestible de tama\u00f1o medio da familia Mytilidae.\n\"Mytilus trossulus\" \u00e9 un dos tres tax\u00f3ns principais e estreitamente relacionados no complexo \"Mytilus edulis\", que est\u00e1n amplamente distribu\u00eddos nas costas temperadas ata o sub\u00e1rtico do hemisferio norte, e adoita ser habitante dominante en substratos duros dos h\u00e1bitats intermareal e costeiro.\nDistribuci\u00f3n.\n\"Mytilus trossulus\" \u00e9 o principal mexill\u00f3n intermareal nativo no Pac\u00edfico Norte. En Am\u00e9rica do Norte at\u00f3pase desde California ata Alasca, e en Asia dende Hokkaido cara ao norte. Nos seus l\u00edmites meridionais, hibrida con \"Mytilus galloprovincialis\", que foi introducido no Pac\u00edfico pola actividade humana.\nNo Atl\u00e1ntico norte, \"M. trossulus\" at\u00f3pase na costa estadounidense de Maine e ao norte cara ao Canad\u00e1, as\u00ed como en localidades dispersas nas costas do norte de Europa. Nestas rexi\u00f3ns a mi\u00fado convive e hibrida con \"Mytilus edulis\". Todo o mar B\u00e1ltico est\u00e1 habitado por unha peculiar poboaci\u00f3n de \"Mytilus trossulus\", que amosa unha introgresi\u00f3n xen\u00e9tica de \"M. edulis\" e cuxo ADN mitocondrial foi substitu\u00eddo por ADN mitocondrial de \"M. edulis\".\nNo \u00c1rtico, \"Mytilus trossulus\" at\u00f3pase no noroeste de Groenlandia, onde se atopan espallados na zona intermareal entre 71\u00b0 N e 77\u00b0."}
{"id": "488203", "revid": "85894", "url": "https://gl.wikipedia.org/wiki?curid=488203", "title": "Rochester, Vermont", "text": "Rochester \u00e9 unha cidade do condado de Windsor, no estado de Vermont, Estados Unidos.\nA vila central est\u00e1 sinalada como \"Rochester (CDP), Vermont\", no lugar designado polo censo dos Estados Unidos.\nSituada no bordo do Green Mountain National Forest (Bosque Nacional de Green Mountain), a cidade \u00e9 un destacado destino tur\u00edstico.\nXeograf\u00eda.\nSegundo a Oficina do Censo dos Estados Unidos, a cidade ocupa unha superficie de 148,6 km2, dos cales 147,8 km2 son de terra e 0,8 km2, o 0,53 %, de auga.\nA s\u00faa poboaci\u00f3n no ano 2010 era de 1 139 habitantes, polo que a s\u00faa densidade de poboaci\u00f3n, nese ano, era de 7,7 hab./km2.\nA superficie da cidade \u00e9 monta\u00f1osa e abrupta, pero os terreos nos bordos do curso do r\u00edo White, que drena a cidade, propician boas terras para os cultivos.\nHistoria.\nRochester foi outorgada en 1780, e alquilada en 1781 a Dudley Chase, Asa Whitcomb e outros 63 colonos, e organizada en 1788. David Currier e a s\u00faa familia establec\u00e9ronse al\u00ed no inverno de 1781-1782. \nOs l\u00edmites de Rochester expand\u00edronse a trav\u00e9s da anexi\u00f3n de parte da cidade de Pittsfield en 1806, a anexi\u00f3n doutra parte da cidade de Pittsfield e m\u00e1is dunha parte da cidade de Braintree en 1824, outra parte da cidade de Hancock en 1834 e, finalmente, a anexi\u00f3n de parte da cidade de Goshen en 1847.\nA pesar da s\u00faa dif\u00edcil orograf\u00eda, no s\u00e9culo XIX hab\u00eda lugares que subministraban enerx\u00eda para os mu\u00ed\u00f1os de auga. En 1859, cando a s\u00faa poboaci\u00f3n era de 1 493 habitates, hab\u00eda industrias que inclu\u00edan un mu\u00ed\u00f1o, varios serradoiros, unha f\u00e1brica de bocois e varios de talleres mec\u00e1nicos. \nRochester foi unha das trece cidades de Vermont illadas polas inundaci\u00f3ns causadas polo furac\u00e1n Irene en 2011."}
{"id": "488211", "revid": "98629", "url": "https://gl.wikipedia.org/wiki?curid=488211", "title": "Placopecten magellanicus", "text": "Placopecten magellanicus \u00e9 unha especie de molusco bivalvo mari\u00f1o da subclase dos pteriomorfios, orde dos ostreidos, superfamilia dos pectinoideos, familia dos pect\u00ednidos, subfamilia dos paliolinos e tribo dos paliolininos, a \u00fanica integrante do x\u00e9nero \"Placopecten\".\nTr\u00e1tase dunha especie comercialmente importante propia do noroeste do oc\u00e9ano Atl\u00e1ntico.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1897 polo zo\u00f3logo estadounidense Addison Emery Verrill.\nEspecie.\nA especie foi descrita en 1791 polo naturalista alem\u00e1n Johann Friedrich Gmelin, baixo o nome \"Ostrea magellanica\", nas p\u00e1xinas 3317-3318 da s\u00faa obra \"Caroli a Linn\u00e9 systema naturae per regna tria naturae, secundum classes, ordines, genera, species, cum characteribus, differentiis, synonymis, locis ... Editio decima tertia, aucta, reformata\". Georg Emanuel Beer, Leipzig 1788\u20131793. Volume 1. Parte 6: Vermes.\nEtimolox\u00eda.\nX\u00e9nero.\nO nome do x\u00e9nero, \"Placopecten\", est\u00e1 formado polo elemento do lat\u00edn cient\u00edfico \"placo-\", derivado do grego antigo \"\u03c0\u03bb\u03b1\u03ba-\", tirado do subatantivo \u03c0\u03bb\u03ac\u03be, \u03c0\u03bb\u03b1\u03ba\u03cc\u03c2 \"pl\u00e1ks, plak\u00f3s\", \"planicie\", \"chaira\", unido ao nome do x\u00e9nero \"Pecten\", en alusi\u00f3n \u00e1 que en forma e tama\u00f1o \u00e9 semellante a outras especies grandes do x\u00e9nero \"Pecten\", especialmente a \"Pecten maximus\", pero coa cuncha moito menos estriada, m\u00e1is \"plana\".\nEspecie.\nO ep\u00edteto espec\u00edfico, \"magellanicus\", est\u00e1 formado sobre a ra\u00edz do xenitivo \"magellanic\u012b\", do apelido latinizado, \"magellanicus\", do navegante portugu\u00e9s Fern\u00e3o de Magalh\u00e3es (1470\u20131521) engadindo o sufixo do lat\u00edn cient\u00edfico \"-icus\", \"referido a\". \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nEspecie.\nO x\u00e9nero \"Placopecten\" \u00e9 un taxon monot\u00edpico, \u00e9 dicir que, como quedou dito, est\u00e1 integrado por unha soa especie:\nCaracter\u00edsticas.\nA cuncha desta vieira ten unha forma cl\u00e1sica, pero cos bordos lisos, a diferenza de \"Pecten maximus\", que ten estr\u00edas e os bordos ondulados. O seu tama\u00f1o \u00e9 de ao redor de 80 mm, pero hai individuos de at\u00e9 os 170 mm de di\u00e1metro. A cuncha \u00e9 xeralmente de cor vermella rosada, cuns debuxo raiado con tonalidases m\u00e1is escuroa que aparecen en moitos esp\u00e9cimes. O m\u00fasculo adutor (a \"carne\" propiamente dita deste molusco) \u00e9 grande, moitas veces de 30 a 40 mm de di\u00e1metro. Como todas as vieiras, \"P. magellanicus\" ten numerosos ollos fotorreceptores ao longo do bordo do seu manto rosado.\nDistribuci\u00f3n e h\u00e1bitat.\n\"Placopecten magellanicus\" enc\u00f3ntrase na plataforma continental do Atl\u00e1ntico noroeste, desde a costa norte do golfo de San Lourenzo at\u00e9 o cabo Hatteras, en Carolina do Norte. \nEstas vieiras mari\u00f1as xeralmente at\u00f3panse a profundidades que oscilan entre os 18 e os 110 m, pero tam\u00e9n poden encontrarse en augas tan pouco profundas como at\u00e9 os 2 m en estuarios ao longo da costa de Maine e no Canad\u00e1. Na zonas m\u00e1is ao sur enc\u00f3ntranse principalmente a profundidades entre os 45 e os 75 m, e son menos com\u00fans en augas pouco profundas (25\u201345 m) debido \u00e1 alta temperatura. A\u00ednda que e especie non \u00e9 com\u00fan a profundidades maiores dos 110 m, encontr\u00e1ronse algunhas poboaci\u00f3ns tan profundas como 384 m, e se comunicaron poboaci\u00f3ns de augas profundas a 170\u2013180 m no golfo de Maine. Esta vieira a mi\u00fado podn encontrarse en agregados de numerosos individuos, chamadas \"leitos\". Estas \"camas\" poden seren espor\u00e1dicas (quizais duran alg\u00fans anos) ou esencialmente permanentes (por exemplo, camas comerciais na pescar\u00eda Georges Bank). A concentraci\u00f3n m\u00e1is alta de moits leitos permanentes parece corresponder a \u00e1reas de temperaturas adecuadas, dispo\u00f1ibilidade de alimentos, substrato adecuado e onde as caracter\u00edsticas oceanogr\u00e1ficas f\u00edsicas poden manter estadios larvais na veci\u00f1anza da poboaci\u00f3n de desova. \nAs vieiras adultas enc\u00f3ntranse xeralmente sobre fondos de area firme, grava, cuncheiros e rochas. Entr os invertebrados asociados \u00e1s camas de vieiras est\u00e1n esponxas, hidrozoos, anemones, briozoos, poliquetos, mexill\u00f3ns, cornos, anf\u00edpodos, cangrexos, lagostas, estrelas de mar, holoturias e tunicados.\nSustentabilidade da pesca.\nSegundo a National Oceanic and Atmospheric Administration dos Estados Unidos (NOAA), a pesca desta vieira do Atl\u00e1ntico goza de boa sa\u00fade e rec\u00f3llese a niveis sost\u00edbeis. A pesca desta vieira \u00e9 a maior pesca de vieiras salvaxes para acuicultura do mundo. En 2008 colleit\u00e1ronse nos Estados Unidos 53,5 mill\u00f3ns de libras de carne de vieira por valor de 370 mill\u00f3ns de d\u00f3lares. Massachusetts e Nova Jersey son os estados onde se produciu a maior\u00eda da colleita dos Estados Unidos.\nO Seafood Watch (Observatorio de mariscos) do Monterey Bay Aquarium enumera estas vieiras como unha \"boa alternativa\", a s\u00faa segunda mellor clualificaci\u00f3n. Por\u00e9n, esta especie est\u00e1 na \"lista vermella\" de Greenpeace porque afirma que se est\u00e1n a pescar excesivamente as existencias de vieiras, e que os m\u00e9todos de pesca empregados est\u00e1n destru\u00edndo os corais e as esponxas. Ademais, segundo Greenpeace, a pesca de vieiras mata case 1 000 tartarugas mari\u00f1as ao ano.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Pect\u00ednidos]]\n[[Categor\u00eda:Moluscos do oc\u00e9ano Atl\u00e1ntico]]\n[[Categor\u00eda:Especies descritas en 1791]]"}
{"id": "488212", "revid": "72012", "url": "https://gl.wikipedia.org/wiki?curid=488212", "title": "Placopecten", "text": ""}
{"id": "488214", "revid": "23204", "url": "https://gl.wikipedia.org/wiki?curid=488214", "title": "Lionheart (filme de 2018)", "text": "Lionheart \u00e9 u filme nixeriano de 2018 producido por Chinny Onwugbenu e dirixido por Genevieve Nnaji. Est\u00e1 protagonizado por Pete Edochie, Genevieve Nnaji e Nkem Owoh. Foi adquirido por Netflix o 7 de setembro de 2018, convert\u00e9ndose no primeiro filme orixinal de Netflix producido en Nixeria. \"Lionheart\" estreouse no Festival Internacional de Cinema de Toronto de 2018, no Canad\u00e1. O filme foi o primeiro como directora de Nnaji as\u00ed como os primeiros papeis profesionais de Peter Okoye e Chibuzor Azubuike (tam\u00e9n co\u00f1ecido como Phyno). O filme estreouse internacionalmente a trav\u00e9s de Netflix o 4 de xaneiro de 2019.\nEstrea.\nO trailer do filme lanzouse o 24 de agosto de 2018. O 4 de xaneiro de 2019, o filme estreouse dixitalmente a trav\u00e9s de Netflix."}
{"id": "488216", "revid": "865", "url": "https://gl.wikipedia.org/wiki?curid=488216", "title": "Glass Boys", "text": "Glass Boys \u00e9 o cuarto \u00e1lbum de estudio da banda canadense de hardcore punk Fucked Up, publicado o 3 de xu\u00f1o de 2014 a trav\u00e9s do selo Matador Records. O disco trata o tema de envellecer na escena punk mentres se intenta manterse fiel aos ideais da mocidade."}
{"id": "488217", "revid": "88215", "url": "https://gl.wikipedia.org/wiki?curid=488217", "title": "Rally R\u00eda de Noia", "text": ""}
{"id": "488220", "revid": "1576", "url": "https://gl.wikipedia.org/wiki?curid=488220", "title": "LU-170", "text": "A estrada LU-170 \u00e9 unha estrada de titularidade auton\u00f3mica da provincia de Lugo, que discorre entre a parroquia de Cabreiros, pertencente \u00f3 concello de Xermade, e a parroquia de Trasparga, pertencente \u00f3 concello de Guitiriz."}
{"id": "488221", "revid": "89787", "url": "https://gl.wikipedia.org/wiki?curid=488221", "title": "Pam Grier", "text": "Pamela Suzette Grier, nada en Winston-Salem (Carolina do Norte) o 26 de maio de 1949 \u00e9 unha actriz estadounidense. Acadou sona por protagonizar na d\u00e9cada de 1970 filmes sobre mulleres no c\u00e1rcer e de blaxploitation para American International Pictures e New World Pictures, especialmente \"Coffy\" (1973) e \"Foxy Brown\" (1974). Descrita por Quentin Tarantino como a primeira estrela de acci\u00f3n feminina do cinema, protagonizou para o director o filme \"Jackie Brown\" como a personaxe hom\u00f3nima, polo que recibiu un Satellite Award e candidaturas ao Globo de Ouro \u00e1 mellor actriz e ao premio do sindicato de actores.\nDurante seis temporadas, Grier interpretou a Kate \"Kit\" Porter na serie de Showtime \"The L Word\", que se emitiu entre 2004 e 2009. Recibiu unha candidatura ao Emmy polo seu traballo no programa de animaci\u00f3n \"\".\nTraxectoria.\nPrimeiros anos.\nPara cumprir os seus desexos de ser actriz, aos 18 anos marchou aos \u00c1nxeles a procurar traballo e conseguiu que a contratasen na AIP (American International Pictures), produtora de filmes de baixo orzamento.\nDebutou no cinema cun pequeno papel en \"Beyond the Valley of the Dolls\" (1970), dirixido por Russ Meyer. Como este filme tivo \u00e9xito, contrat\u00e1rona para \"The Big Doll House\" (1971), sobre un c\u00e1rcere de mulleres. Os chamados filmes \"WIP (Women in Prison)\" eran moi populares nesa \u00e9poca, e por iso Grier fixo m\u00e1is do subx\u00e9nero, como \"Women in Cages\" (1972) e \"Big Bird Cage\" (1972).\nPopularidade.\nPouco a pouco, Grier f\u00edxose popular protagonizando filmes de blaxploitation, \u00e9 dicir, filmes baratos destinados principalmente ao p\u00fablico afroamericano, onde os protagonistas eran negros e hab\u00eda grandes doses de violencia. Pam Grier protagonizou filmes como \"Coffy\" (1973), \"Foxy Brown\" (1974) e \"Sheba Baby\" (1975), en que interpretaba mulleres fortes e independentes que tomaban a xustiza pola man para afrontar malvados sen escr\u00fapulos, ante a pasividade e a corrupci\u00f3n das autoridades. Isto f\u00edxoa moi popular, e Grier converteuse nunha icona para a comunidade negra, xunto con outros int\u00e9rpretes como Tamara Dobson e Richard Roundtree.\nA finais da d\u00e9cada de 1970, a s\u00faa popularidade decaeu e paso a interpretar papeis secundarios en filmes de distinta calidade. Tam\u00e9n fixo pequenos papeis en series de televisi\u00f3n como \"Miami Vice\" o \"The Fresh Prince of Bel-Air\".\nRenacemento.\nA s\u00faa sorte cambio en 1997 grazas ao director Quentin Tarantino, grande afeccionado aos filmes de blaxploitation, que a converteu na protagonista de \"Jackie Brown\", filme que adaptaba unha novela de Elmore Leonard e que reivindicaba a blaxploitation. O filme tivo un grande \u00e9xito e converteuna de novo nunha actriz popular.\nDespois de \"Jackie Brown\" continuou a traballar asiduamente en filmes de todo tipo, como \"Holy Smoke\" (1999) ou \"Ghosts of Mars\" (2001), ademais de ser unha das protagonistas da serie de televisi\u00f3n \"The L Word\"."}
{"id": "488223", "revid": "15490", "url": "https://gl.wikipedia.org/wiki?curid=488223", "title": "Tempietto di San Pietro in Montorio", "text": ""}
{"id": "488225", "revid": "89787", "url": "https://gl.wikipedia.org/wiki?curid=488225", "title": "Rally de Noia de 2019", "text": "O Rally de Noia de 2019 foi a 35\u00aa edici\u00f3n de dito rally e a segunda proba da tempada 2019 do Campionato de Galicia de Rally. Celebrouse entre o 5 e o 6 de abril e o vencedor foi V\u00edctor Senra.\nItinerario.\nConstou de tres d\u00edas de competici\u00f3n, inici\u00e1ndose na tarde-noite do venres cun tramo urbano nas inmediaci\u00f3ns do parque pechado, situado en Labarta. O s\u00e1bado corr\u00e9ronse catro tramos a dobre pasada, dous pola ma\u00f1\u00e1 (Culou e Mazaricos) e outros dous pola tarde (Outes e Montemui\u00f1o).\nInscritos.\nO n\u00famero de inscritos superou os 150, entre os que destacaban os campi\u00f3ns galegos V\u00edctor Senra, seu pai Manuel Senra, Alberto Meira e Luis Vilari\u00f1o, as\u00ed como Iago Caama\u00f1o, Amador Vidal, Tino Iglesias, o portugu\u00e9s Ricardo Costa ou o campi\u00f3n mundial de tr\u00edatlon Iv\u00e1n Ra\u00f1a, entre outros.\nResumo.\nO piloto de Culleredo Iago Caama\u00f1o comezou liderando a proba tras o tramo do venres, por diante de Alberto Meira e Ricardo Costa. Por\u00e9n as duras condici\u00f3ns meteorol\u00f3xicas do s\u00e1bado provocaron un gran n\u00famero de abandonos. Iago Caama\u00f1o tivo que abandonar dous quil\u00f3metros despois da sa\u00edda por un problema coa bomba da auga, sorte semellante \u00e1 que correu Alberto Meira ao pararlle o coche na metade dun tramo. Ao remate dos tramos da ma\u00f1\u00e1 V\u00edctor Senra xa ocupaba a primeira posici\u00f3n, por diante de Ricardo Costa e Tino Iglesias. Con todo, na segunda pasada por Mazaricos, Senra sa\u00eduse da pista e perdeu 50 segundos, perdendo a primeira posici\u00f3n a favor de Ricardo Costa. Mais recuperou o liderado nos tramos da tarde, marcando o mellor tempo en todos eles e logrando a s\u00faa segunda vitoria no Rally de Noia, dous anos despois da primeira. Ademais colocouse primeiro no Campionato. Por detr\u00e1s chegou Ricardo Costa a 20 segundos de Senra e case dous minutos por riba do terceiro. A terceira praza estivo m\u00e1is disputada, pasando por varias mans como as de Manolo Senra, Amador Vidal ou Tino Iglesias. Estes dous \u00faltimos v\u00edronse obrigados a abandonar tam\u00e9n e Jorge Cagiao logrou subir ao podio en terceira posici\u00f3n, con Senra cuarto."}
{"id": "488229", "revid": "47401", "url": "https://gl.wikipedia.org/wiki?curid=488229", "title": "Justine Henin-Hardenne", "text": ""}
{"id": "488235", "revid": "1888", "url": "https://gl.wikipedia.org/wiki?curid=488235", "title": "Higinio V\u00edctor Ameijeiras Varela", "text": ""}
{"id": "488237", "revid": "7523", "url": "https://gl.wikipedia.org/wiki?curid=488237", "title": "Semaj Christon", "text": "Semaj Rakim Christon, nado o 1 de novembro de 1992 en Cincinnati, Ohio, \u00e9 un xogador estadounidense de baloncesto profesional que xoga no Pallacanestro Brescia da Lega Basket Serie A. Mide 1,91 metros de altura, e xoga na posici\u00f3n de base.\nTraxectoria profesional.\nChriston foi elixido na 55\u00aa posici\u00f3n do Draft da NBA de 2014 polos Miami Heat. Os seus dereitos foron traspasados esa mesma noite \u00f3s Charlotte Hornets, e posteriormente \u00f3s Oklahoma City Thunder.\nO 27 de xaneiro de 2020, Christon asinou ata final de tempada co Saski Baskonia da Liga ACB.\nO 22 de xullo de 2020, Christon asinou por unha tempada co Tofa\u015f SK da Basketbol S\u00fcper Ligi turca."}
{"id": "488243", "revid": "23204", "url": "https://gl.wikipedia.org/wiki?curid=488243", "title": "Addison Emery Verrill", "text": "Addison Emery Verrill, nado en Greenwood (Maine) o 9 de febreiro de 1839 e finado en Santa B\u00e1rbara (California) o 10 de decembro de 1926, foi un zo\u00f3logo estadounidense.\nTraxectoria.\nVerrill estudou zoolox\u00eda baixo a direcci\u00f3n de Louis Agassiz na Universidade Harvard, na que se licenciou en 1862. Sendo a\u00ednda estudante fixo viaxes de recolecci\u00f3n cient\u00edfica con Alpheus Hyatt e Nathaniel Shaler no ver\u00e1n de 1860 a Trenton Point e \u00e1 illa de Mount Desert, ambas localizades no Maine, e no ver\u00e1n de 1861 \u00e1 illa de Anticosti e ao Labrador (Canad\u00e1). \nEn 1861, mentres estaba baixo a direcci\u00f3n de Louis Agassiz en Harvard, foi enviado a Washington DC para obter exemplares da Smithsonian Institution e promover relaci\u00f3ns e interese amigables entre os cient\u00edficos de Washington e os de Harvard, pra fornecer o Museum of Comparative Zoology (Museo de Zoolox\u00eda Comaparada) desta universidade. \nXa graduado en Harvard, en 1864 realizou varios informes sobre propiedades mineiras ou minas potenciais nos estados de Nova Hampshire, Nova York e Pensilvania. Nese mesmo ano aceptou un posto como primeiro profesor de Zoolox\u00eda na Sheffield Scientific School da Universidade Yale, onde ensinou desde 1864 at\u00e9 a s\u00faa xubilaci\u00f3n en 1907.\nBaixo a direcci\u00f3n do profesor Spencer Fullerton Baird, Verrill estivo case tres meses traballando nas colecci\u00f3ns de corais da Smithsonian. O proceso de revisi\u00f3n da colecci\u00f3n requiriu identificar varias especies, seleccionar exemplares tipo e constitu\u00edr un conxunto de duplicados para seren enviados ao Museo de Harvard. Mentres estivo en Washington, co\u00f1eceu e estableceu amizades con moitos cient\u00edficos distinguidos. A amizade que Verrill e o profesor Baird desenvolveron, levaron ao nomeamento de Verrill como axudante da United States Fish Commission (Comisi\u00f3n de Peixes dos Estados Unidos) en 1871. Neste papel, que mantivo at\u00e9 1887, Verrill foi o respons\u00e1bel das investigaci\u00f3ns mari\u00f1as e de todas as colecci\u00f3ns de invertebrados. Varios centenares de miles de exemplares recollidos entre 1871 e 1887 foron enviados a New Haven para que Verrill os clasificara, identificara, catalogara e etiquetara. Como compensaci\u00f3n parcial polo seu traballo, despois de que o primeiro conxunto de exemplares tipo fose enviado \u00e1 Smithsonian, autorizouse a manter o primeiro conxunto de duplicados como propiedade persoal. \u00c1 s\u00faa xubilaci\u00f3n vendeu esta colecci\u00f3n persoal ao Museo Yale Peabody de Historia Natural, onde agora forman parte da colecci\u00f3n de Invertebrados.\nEntre 1868 e 1870 foi profesor de Anatom\u00eda e Entomolox\u00eda comparadas na Universidade de Wisconsin. A partir de 1860, Verrill investigou a fauna invertebrada da costa atl\u00e1ntica, con especial referencia aos corais, an\u00e9lidos, equinodermos e moluscos, e converteuse na m\u00e1xima autoridade dos cefal\u00f3podos vivos, especialmente a lura xigante do Atl\u00e1ntico norte.\nO seu informe sobre os \"Invertebrate Animals of Vineyard Sound\" (1874), con Sidney Irving Smith, con cuxa irm\u00e1 casou, \u00e9 un manual est\u00e1ndar da zoolox\u00eda mari\u00f1a do sur de Nova Inglaterra.\nPosteriormente, explorou cos seus alumnos a xeolox\u00eda e os animais mari\u00f1os das Illas Bermudas. Adem\u00e1s de moitas outras memorias e artigos sobre os temas mencionados anteriormente, publicou \"The Bermuda Islands\" (1902; segunda edici\u00f3n, 1907).\nVerrill publicou m\u00e1is de 350 traballos e monograf\u00edas, e describiu m\u00e1is de 1 000 especies de animais en practicamente todos os grandes grupos da taxonom\u00eda. Foi membro da Academia de Artes e Ciencias de Connecticut.\nEn 1959, o Museo Peabody de Yale estableceu a \"Medalla de Addison Emery Verrill\", concedida por logros en Ciencias Naturais.\nAbreviatura.\nAs abreviaturas Verrill e A. E. Verrill, empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda. \nFamilia.\nO seu fillo, Alpheus Hyatt Verrill, co\u00f1ecido como Hyatt Verrill, (1871\u20131954) foi zo\u00f3logo, arque\u00f3logo, explorador, inventor, ilustrador e autor."}
{"id": "488245", "revid": "22795", "url": "https://gl.wikipedia.org/wiki?curid=488245", "title": "Casca", "text": "O termo galego casca pode referirse a:"}
{"id": "488254", "revid": "89787", "url": "https://gl.wikipedia.org/wiki?curid=488254", "title": "Col\u00f3n salvadore\u00f1o", "text": "O col\u00f3n foi a unidade monetaria do Salvador desde 1892 ata 2001, cando foi substitu\u00eddo progresivamente no uso polo d\u00f3lar estadounidense, a\u00ednda que oficialmente non deixou de ter curso legal.\nO 1 de outubro de 1892, o Goberno do presidente Carlos Basilio Ezeta, decidiu que o anterior peso salvadore\u00f1o pasase a denominarse \"col\u00f3n\", en homenaxe a Cristovo Col\u00f3n, do mesmo xeito que far\u00eda Costa Rica co seu peso catro anos despois, acoll\u00e9ndose a unha tendencia da \u00e9poca co gallo das celebraci\u00f3ns do IV centenario da Descuberta de Am\u00e9rica, a\u00ednda que non foi ata a reforma de 1919 cando o col\u00f3n substitu\u00edu formalmente o peso.\nAs moedas do sistema do col\u00f3n foron emitidas a partir de 1934 polo \"Banco Central de Reserva de El Salvador\", organismo gobernamental creado o 19 de xu\u00f1o dese ano para se encargar da pol\u00edtica monetaria do pa\u00eds.\nO 1 de xaneiro de 2001 entrou en vigor a Lei de Integraci\u00f3n Monetaria, baixo o Goberno do presidente Francisco Flores, que autorizaba a libre circulaci\u00f3n do d\u00f3lar estadounidense no pa\u00eds, cun tipo de cambio fixado en 8,75 col\u00f3ns.\nNo momento en que se deixou de cu\u00f1ar, circulaban moedas de 1, 5, 10, 25 e 50 centavos (a moeda fraccionaria), e dun col\u00f3n. Canto ao papel moeda, no momento da s\u00faa desaparici\u00f3n circulaban billetes de 5, 10, 25, 50, 100 e 200 col\u00f3ns, e anteriormente existiran de 1 e de 2 col\u00f3ns. A\u00ednda que o col\u00f3n segue a aceptarse legalmente no comercio ao tipo de cambio fixo establecido, en realidade p\u00f3dese considerar como extinto, xa que nin circula nin se producen emisi\u00f3ns con ese valor facial.\nHistoria.\nAntecedentes.\nAntes da chegada dos espa\u00f1ois, no territorio que se bautizou como O Salvador us\u00e1base o cacao como moeda. A chegada dos conquistadores supuxo a introduci\u00f3n da moeda espa\u00f1ola, baseada no real de prata. Durante a existencia das Provincias Unidas do Centro de Am\u00e9rica (ou Rep\u00fablica Federal de Centro Am\u00e9rica), o sistema monetario non cambiou con respecto ao colonial e seguiu a utilizarse o real centroamericano como unidade, e o real de oito ou peso como moeda principal.\nLogo de disolta a federaci\u00f3n en 1841, o Goberno Salvadore\u00f1o xa como rep\u00fablica independente creou como primeira moeda nacional o real salvadore\u00f1o.\nEn 1883, baixo a presidencia de Rafael Zald\u00edvar, promulgouse a primeira lei monetaria, pola que se adoptou o peso salvadore\u00f1o como unidade monetaria, inspirado no real de oito espa\u00f1ol. A nova lei tomou como base o sistema m\u00e9trico decimal, xa que o peso se divid\u00eda en 10 reais (agora como moeda fraccionaria).\nA finais do s\u00e9culo XIX apareceron os primeiros billetes, cuxa emisi\u00f3n estaba a cargo de bancos privados autorizados polo Goberno. O primeiro banco emisor foi o \"Banco Internacional\", fundado en 1880, e houbo tam\u00e9n emisi\u00f3ns doutros como o \"Banco Occidental\" e o \"Banco Agr\u00edcola Comercial\".\nNacemento do col\u00f3n.\nBaixo a presidencia de Carlos Ezeta inaugurouse a Casa da Moeda o 28 de agosto de 1892 e o 1 de outubro do mesmo ano, como homenaxe a Cristovo Col\u00f3n no IV centenario da Descuberta de Am\u00e9rica, a Asemblea Lexislativa acordou que o peso pasase a recibir a denominaci\u00f3n de \"col\u00f3n\".\nEn 1919 houbo unha nova reforma da lei monetaria, pola que se estipulaba que as moedas gastadas pola circulaci\u00f3n fosen retiradas da circulaci\u00f3n e as pezas recortadas ou perforadas fosen rexeitadas para o curso legal. Mediante esa reforma, quedou prohibido o uso de fichas privadas e vales en substituci\u00f3n da moeda oficial e, ademais, d\u00e9uselle ao Ministerio de Facenda a facultade de controlar a circulaci\u00f3n da moeda. O col\u00f3n substitu\u00edu ent\u00f3n formalmente o antigo peso como moeda nacional, con valor equivalente e cunha taxa de cambio de dous col\u00f3ns por cada d\u00f3lar.\nMalia a relativa prosperidade econ\u00f3mica dos anos 20, a depresi\u00f3n mundial de 1929 xunto coa ca\u00edda internacional dos prezos do caf\u00e9 e a desregulaci\u00f3n estatal do sistema monetario causaron unha crise econ\u00f3mica nacional. O problema principal era a carencia dunha instituci\u00f3n especializada que se dedicase a velar para que a moeda mantivese o seu valor e a controlar a actividade bancaria; nese sentido, o Goberno do xeneral Maximiliano Hern\u00e1ndez Mart\u00ednez contratou un experto ingl\u00e9s chamado Frederick F. J. Powell para que analizase e reestruturase o sistema bancario salvadore\u00f1o. No seu informe final, recomendou que este se organizase en torno a un banco central que emitise a unidade monetaria, que salvagardase o seu valor e que controlase os cr\u00e9ditos. Como resultado, por iniciativa da Presidencia da Rep\u00fablica do 19 de xu\u00f1o de 1934, a Asemblea Lexislativa aprobou a lei de creaci\u00f3n do \"Banco Central de Reserva de El Ecuador\", que fixou o seu obxectivo en controlar o volume do cr\u00e9dito e a demanda de moeda circulante, e ao que se lle conferiu a facultade exclusiva de emitir col\u00f3ns.\"\"\nBilletes do col\u00f3n salvadore\u00f1o.\nA denominaci\u00f3n de col\u00f3n comezou a utilizarse nos billetes a partir do 31 de agosto de 1934. A nova instituci\u00f3n bancaria puxo en circulaci\u00f3n a primeira serie de billetes da historia salvadore\u00f1a, con valores de 1, 5, 10, 25 e 100 col\u00f3ns, aos que se lle engadiu en 1955 o billete de dous col\u00f3ns e, en 1979, o de cincuenta. O dese\u00f1o do papel moeda foi cambiando paulatinamente e de xeito individual, e tam\u00e9n deixaron de emitirse alg\u00fans dos valores da serie.\nO Banco Central de Reserva emitiu unha segunda serie de billetes, na que se introduciu o valor de 200 col\u00f3ns en 1997 e o de 50 col\u00f3ns en 1995.\nMoedas do col\u00f3n salvadore\u00f1o.\nMoedas circulantes.\nAs moedas emitidas na primeira serie circulante respond\u00edan aos valores faciais de 1, 2, 3, 5, 10, 25 (co\u00f1ecida popularmente como \"peseta\") e 50 centavos (\"tost\u00f3n\"), aos que posteriormente se lles engadiu a moeda dun col\u00f3n (\"suegra\"). Igual que ocorreu cos billetes, alg\u00fans destes valores foron desaparecendo co tempo e os que quedaron foron sufrindo modificaci\u00f3ns no seu dese\u00f1o e no seu tama\u00f1o.\nMoedas conmemorativas.\nAdemais das moedas cu\u00f1adas para a s\u00faa posta en circulaci\u00f3n ordinaria, realiz\u00e1ronse tam\u00e9n emisi\u00f3ns especiais para conmemorar acontecementos importantes como, por exemplo, o aniversario da independencia, a Descuberta de Am\u00e9rica ou os acordos de paz. A primeira emisi\u00f3n conmemorativa en col\u00f3ns foi en 1925 para celebrar os 400 anos da fundaci\u00f3n de San Salvador. Consonte o Diario Oficial, s\u00f3 se cu\u00f1aron cen moedas de ouro con valor facial de 20 col\u00f3ns e d\u00faas mil moedas en prata con valor dun col\u00f3n, que foron distribu\u00eddas entre o Presidente da Rep\u00fablica, o corpo diplom\u00e1tico e outros altos cargos do Goberno.\nMoedas e billetes non usados.\nO Banco Central de Reserva investiu un mill\u00f3n e medio de d\u00f3lares na fabricaci\u00f3n de moedas bimet\u00e1licas de 5 col\u00f3ns e billetes de 500 col\u00f3ns, cu\u00f1adas as primeiras e impresos os segundos no Canad\u00e1 no ano 1997. Por\u00e9n, a aprobaci\u00f3n pola Asemblea Lexislativa da Lei de Integraci\u00f3n Monetaria a finais de 2000, que deu paso \u00e1 \"dolarizaci\u00f3n\" del pa\u00eds, impediu a s\u00faa posta en circulaci\u00f3n, xa que o contrario supor\u00eda unha violaci\u00f3n da lei.\nA moeda de 5 col\u00f3ns era bimet\u00e1lica, de aceiro ba\u00f1ado en n\u00edquel no aro exterior e de aceiro ba\u00f1ado en bronce no centro, e a s\u00faa cu\u00f1axe encarg\u00f3uselle \u00e1 \"Royal Canadian Mint\" (Real Casa da Moeda do Canad\u00e1), con dous dese\u00f1os diferentes: no primeiro modelo, cu\u00f1ado en 1997, conmem\u00f3ranse as viaxes de Cristovo Col\u00f3n, en tanto que no segundo, cu\u00f1ado en 1999 pero que amosa a data de 2000, se celebra o cambio de milenio coa lenda . Destas moedas cu\u00f1\u00e1ronse seis mill\u00f3ns de unidades. Est\u00e1n dotadas dun relevo para que as persoas invidentes a poidan identificar doadamente. O seu di\u00e1metro \u00e9 de 26 mm e o seu peso de 7,5 gramos. Desta moeda co\u00f1\u00e9cense uns poucos exemplares nas mans de coleccionistas locais, en tanto que nas b\u00f3vedas do BCR se conservan case trinta mill\u00f3ns de pezas.\nDe xeito semellante, o BCR ten no seu poder 1.000 mill\u00f3ns de col\u00f3ns en billetes co valor de 500 col\u00f3ns que nunca chegaron a circular. O seu dese\u00f1o \u00e9 similar ao dos anteriores e nel am\u00f3sase o sitio arqueol\u00f3xico de Joya de Cer\u00e9n, unha marca de auga m\u00e1is notable que a que se atopa nos d\u00f3lares estadounidenses actualmente en circulaci\u00f3n e outras medidas de seguridade para evitar falsificaci\u00f3ns, como a incrustaci\u00f3n de f\u00edos de seguridade e microimpresi\u00f3ns."}
{"id": "488256", "revid": "89787", "url": "https://gl.wikipedia.org/wiki?curid=488256", "title": "Col\u00f3n costarrique\u00f1o", "text": "O col\u00f3n costarrique\u00f1o, chamado as\u00ed na honra do almirante Cristovo Col\u00f3n, \u00e9 a moeda oficial da Rep\u00fablica de Costa Rica, en Am\u00e9rica Central. O seu s\u00edmbolo \u00e9 unha letra C atravesada por d\u00faas barras inclinadas verticais \"\u00a2\", e o seu c\u00f3digo ISO 4217 \u00e9 CRC. \nDurante o per\u00edodo colonial circulaba en Costa Rica a moeda espa\u00f1ola e, a partir da s\u00faa independencia en 1821, a s\u00faa primeira moeda nacional foi o real, substitu\u00edda logo polo peso. A partir do 24 de outubro de 1896, a denominada \"Lei do padr\u00f3n ouro\" (\"Ley del tal\u00f3n oro\") estableceu o col\u00f3n como unidade monetaria, en substituci\u00f3n do peso costarrique\u00f1o, acoll\u00e9ndose a unha tendencia da \u00e9poca co gallo das celebraci\u00f3ns do IV centenario da Descuberta de Am\u00e9rica. \nCaracterizaci\u00f3n.\nA moeda est\u00e1 dividida en 100 c\u00e9ntimos. As moedas actuais en circulaci\u00f3n son de 5, 10, 25, 50, 100 e 500 col\u00f3ns. Ademais, existen billetes de 1.000, 2.000, 5.000, 10.000, 20.000 e 50.000 col\u00f3ns, este \u00faltimo pouco utilizado polo seu elevado valor facial.\nComunmente, os costarrique\u00f1os co\u00f1ecen as moedas de 100 col\u00f3ns como \"\"teja\" (anteriormente refer\u00edanse as\u00ed aos billetes de 100 col\u00f3ns), en tanto que o billete de 1.000 col\u00f3ns se co\u00f1ece como \"rojo\" e o de 5.000 como \"tuc\u00e1n\"\" (debido a que o anterior billete de 5.000 col\u00f3ns amosaba esta ave nos seus reversos). \u00c9 habitual, as\u00ed mesmo, referirse aos col\u00f3ns como \"pesos\" (a anterior moeda do pa\u00eds) ou \"ca\u00f1as\". \nAs moedas en circulaci\u00f3n de 5, 10 e 25 col\u00f3ns te\u00f1en un poder econ\u00f3mico moi escaso e as \u00faltimas emisi\u00f3ns realiz\u00e1ronse nun metal m\u00e1is livi\u00e1n, o aluminio, e cun tama\u00f1o inferior ao das anteriores emisi\u00f3ns. A moeda dun col\u00f3n, malia non ter sido retirada oficialmente, \u00e9 sumamente rara, en tanto que os valores m\u00e1is com\u00fans na circulaci\u00f3n son os 50, 100 e 500 col\u00f3ns.\nHistoria.\nAntecedentes e nacemento.\nEn 1839, o daquela xefe do Estado de Costa Rica, Braulio Carrillo, autorizou a emisi\u00f3n de 30.000 pesos en vales de 5 e 10 pesos, para facilitar o pagamento dos empregados p\u00fablicos. Durante o per\u00edodo da guerra contra a invasi\u00f3n dos filibusteiros estadounidenses, entre 1856 e 1857, o Goberno emitiu novamente vales para o pagamento dos seus servizos aos soldados costarrique\u00f1os.\nFoi a mediados do s\u00e9culo XIX, entre os anos 1847 e 1849, baixo o goberno de Jos\u00e9 Mar\u00eda Castro Madriz, cando se realizaron os primeiros esforzos para a creaci\u00f3n dun banco nacional. Castro propuxo formalmente en 1851 a fundaci\u00f3n do Banco Nacional de Costa Rica, idea que non tivo un bo acollemento no \u00e1mbito pol\u00edtico. \nEn 1857, durante o mandato de Juan Rafael Mora Porras, retomouse a idea e estableceuse formalmente o primeiro banco, constitu\u00eddo ao abeiro do \"Contrato Medina-Escalante\" e denominado \"Banco Nacional Costarricense\". Un ano despois, en 1858, asinouse un novo acordo (co\u00f1ecido como \"Contrato Medina-Ca\u00f1as\"), que supuxo o nacemento do \"Banco Nacional de Costa Rica\". Ese mesmo ano autorizouse a emisi\u00f3n de billetes de 1, 2, 10 e 20 pesos. A vida desta instituci\u00f3n foi ef\u00e9mera, xa que pechou as s\u00faas portas o 31 de marzo de 1859. \nNon obstante o anterior, ao longo da segunda metade do s\u00e9culo XIX naceron outros bancos que emitiron papel moeda, como o \"Banco Anglo Costarricense\", en 1863, e o \"Banco de la Uni\u00f3n\", en 1877, que chegou aos nosos d\u00edas coa denominaci\u00f3n de \"Banco de Costa Rica\".\nEn 1896, durante a Administraci\u00f3n de Rafael Yglesias Castro, estableceuse o col\u00f3n como moeda, en substituci\u00f3n do peso. Durante o goberno de Alfredo Gonz\u00e1lez Flores, de 1914 a 1917, tivo lugar a creaci\u00f3n do \"Banco Internacional de Costa Rica\", coa consideraci\u00f3n de banco emisor estatal, reformado en 1936, cando se lle cambiou o nome polo de \"Banco Nacional de Costa Rica\", mantendo a s\u00faa consideraci\u00f3n de entidade emisora.\nA Guerra Civil de 1948 e a Constituci\u00f3n de 1949 definiron un novo modelo de Estado de tipo interventor, que levou adiante a nacionalizaci\u00f3n da banca na procura do fortalecemento do cr\u00e9dito para os proxectos de diversificaci\u00f3n econ\u00f3mica e de desenvolvemento industrial. Neste contexto, durante a Administraci\u00f3n de Otilio Ulate Blanco (1949 -1953), fundouse en 1950 o \"Banco Central de Costa Rica\", encadrado no Departamento Emisor do Banco Nacional, como organismo reitor e promotor do desenvolvemento ordenado da econom\u00eda costarrique\u00f1a e da pol\u00edtica monetaria, e \u00fanico autorizado para a emisi\u00f3n de moeda. A partir de 1951 iniciou as s\u00faas emisi\u00f3ns utilizando como base as previas do Banco Nacional, \u00e1s cales se lles colocou un reselo coa lenda \"Banco Central de Costa Rica\" \"Serie Provisional\". Posteriormente, en 1951, iniciou as s\u00faas emisi\u00f3ns con billetes propios.\nSituaci\u00f3n actual.\nO 17 de outubro de 2006, o Banco Central (BCCR) puxo en pr\u00e1ctica un sistema cambiario de bandas que substit\u00fae o de \u201cminidesvalorizaci\u00f3n\u201d e intentou darlle m\u00e1is liberdade ao mercado para fixar o prezo nas transacci\u00f3ns de col\u00f3ns costarrique\u00f1os. O Banco Central estableceu un tipo de cambio de \u201cintervenci\u00f3n\u201d de compra de 514,78 col\u00f3ns e un de venda de 530,22 col\u00f3ns, que determinan o m\u00ednimo e o m\u00e1ximo dentro dos cales se realizar\u00e1n as negociaci\u00f3ns. Se o d\u00f3lar flut\u00faa con valores por riba ou por baixo dos mencionados, o BCCR intervir\u00e1 compr\u00e1ndoos ou vend\u00e9ndoos para estabilizar o mercado.\nSegundo o BCCR, o tipo de cambio de intervenci\u00f3n de compra incrementar\u00edase cada d\u00eda h\u00e1bil seis c\u00e9ntimos de col\u00f3n, en tanto que o de venda o far\u00eda en 14 c\u00e9ntimos. Estes valores foron modificados pola xunta directiva do BCCR do 29 de xaneiro de 2007, cando se fixou o tipo de cambio de compra de intervenci\u00f3n en 519,16 col\u00f3ns, por un per\u00edodo indefinido, debido a unha alta oferta de d\u00f3lares no mercado que estaba a obrigar ao tipo de cambio de intervenci\u00f3n a manterse pegado ao l\u00edmite inferior da banda. Tam\u00e9n se acordou que o tipo de cambio de intervenci\u00f3n se incrementar\u00eda en 11 c\u00e9ntimos cada d\u00eda h\u00e1bil.\nOs tipos de intervenci\u00f3n ser\u00edan, de tal xeito, os l\u00edmites entre os cales deber\u00edan negociarse as divisas no mercado cambiario, e os intermediarios financeiros poder\u00edan establecer os seus respectivos tipos de compra e de venda cos que negociar divisas para os seus clientes.\nAnteriormente, a moeda fora desvalorizada sistematicamente, por mor dos altos \u00edndices de inflaci\u00f3n que sufriu o pa\u00eds na s\u00faa recesi\u00f3n nos anos 90. Durante moito tempo tivo o tipo de cambio en relaci\u00f3n ao d\u00f3lar estadounidense en 1 USD = 8,57 CRC, mais, cos cambios econ\u00f3micos que houbo nos anos oitenta, cambiouse o sistema de cambio ao de minidesvalorizaci\u00f3ns diarias, de 0,13 c\u00e9ntimos.\nO 22 de setembro de 2010 p\u00faxose en circulaci\u00f3n o novo valor en billete de 20.000 col\u00f3ns e en 2012 lanzouse tam\u00e9n o de 50.000 col\u00f3ns. A empresa que fabrica estes billetes \u00e9 \"Oberthur Technologies\", cuxas instalaci\u00f3ns est\u00e1n en Rennes, Francia. Cada billete fai referencia a un dos seis ecosistemas que existen no pa\u00eds e te\u00f1en impresos no anverso personaxes de reco\u00f1ecido prestixio en Costa Rica. Os billetes son do mesmo alto, mais de diferente largura, co fin de axudar \u00e1s persoas invidentes ou con problemas de visi\u00f3n."}
{"id": "488257", "revid": "65337", "url": "https://gl.wikipedia.org/wiki?curid=488257", "title": "Col\u00f3n de Costa Rica", "text": ""}
{"id": "488258", "revid": "65337", "url": "https://gl.wikipedia.org/wiki?curid=488258", "title": "Col\u00f3n do Salvador", "text": ""}
{"id": "488263", "revid": "98629", "url": "https://gl.wikipedia.org/wiki?curid=488263", "title": "Nicarao", "text": "Nicarao \u00e9 o nome dun suposto xefe ind\u00edxena ou cacique que gobernou sobre un territorio no suroeste de Nicaragua a comezos do s\u00e9culo XVI. En base das investigaci\u00f3ns realizadas por historiadores 2002, descubriuse que o seu nome real era Macuilmiquiztli.\nContexto hist\u00f3rico.\nCristovo Col\u00f3n, na s\u00faa cuarta e derradeira viaxe do ano 1502, explorou a costa leste do que hoxe se co\u00f1ece como Nicaragua mais non se internou na costa oeste nin entrou en contacto con ning\u00fan pobo ind\u00edxena. En 1522, o conquistador espa\u00f1ol Gil Gonz\u00e1lez D\u00e1vila partiu dende Panam\u00e1 con 100 homes na primeira incursi\u00f3n cara as rexi\u00f3ns occidentais de Costa Rica e Nicaragua. Cando chegaron \u00f3 suroeste de Nicaragua, atoparon unha tribo falante de nahuat, e coa axuda de dous int\u00e9rpretes ind\u00edxenas que \u00edan con Gonz\u00e1lez D\u00e1vila, foi quen de conversar co cacique da tribo, que dende ent\u00f3n foi referido como Nicarao.\nControversia do nome.\nEn 2002, investigaci\u00f3ns realizadas por dous historiadores nicaraguanos que traballaron de xeito independente, argumentaron que o verdadeiro nome do cacique era en realidade Macuilmiquiztli, que quere dicir \"Cinco Mortes\" na lingua n\u00e1huatl.\nNon se sabe o motivo polo cal o nome Nicarao se empezou a asociar co cacique Macuilmiquiztli. \u00c9 posible que os conquistadores espa\u00f1ois derivaran o nome Nicarao en base \u00e1 etnicidade da tribo, que estaba composta polo pobo pipil-nicarao, que son unha p\u00f3la dos n\u00e1huatls. Andr\u00e9s de Cereceda, o tesoureiro da expedici\u00f3n de Gonz\u00e1lez D\u00e1vila, escribiu no seu rexistro os nomes dos caciques das aldeas onde se recolleu o ouro. No veci\u00f1o Golfo de Nicoya de Costa Rica, eles atoparon a meirande vila ind\u00edxena que visitaron, que estaba gobernada por un cacique chamado Chorotega. Dende ent\u00f3n, as fontes ling\u00fc\u00edsticas empregaron o nome dese cacique como ep\u00f3nimo, \"pobo chorotega\", para abarcar unha serie de aldeas que ti\u00f1an similitudes culturais e ling\u00fc\u00edsticas malia estar fisicamente separadas."}
{"id": "488264", "revid": "65337", "url": "https://gl.wikipedia.org/wiki?curid=488264", "title": "Col\u00f3n (moeda)", "text": "A denominaci\u00f3n col\u00f3n ref\u00edrese \u00e1s seguintes moedas:"}
{"id": "488265", "revid": "23204", "url": "https://gl.wikipedia.org/wiki?curid=488265", "title": "Pobo nahua", "text": ""}
{"id": "488267", "revid": "23204", "url": "https://gl.wikipedia.org/wiki?curid=488267", "title": "Filmes de M\u00e9xico propostos \u00f3 \u00d3scar \u00f3 mellor filme internacional", "text": "M\u00e9xico presentou filmes para o \u00d3scar \u00f3 mellor filme internacional dende o ano 1957. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, M\u00e9xico presentou cincuenta e oito filmes para o \u00d3scar e nove deles foron nomeados pola Academia para o mellor filme internacional. Arturo Ripstein representou a M\u00e9xico en cinco ocasi\u00f3n, m\u00e1is ca ning\u00fan outro director mexicano, mais nunca recibiu un nomeamento. \"Roma\" converteuse no primeiro filme mexicano en ga\u00f1ar o premio.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou M\u00e9xico para a s\u00faa valoraci\u00f3n pola Academia co respectivo ano e cerimonia de entrega.\nT\u00f3dalas propostas mexicanas foron rodadas en castel\u00e1n, con d\u00faas excepci\u00f3ns: a proposta de 2007, \"Stellet Licht\", que foi rodada exclusivamente no dialecto plautdietsch do baixo alem\u00e1n, e a proposta de 2018, \"Roma\", que est\u00e1 parte en castel\u00e1n e parte en mixteco."}
{"id": "488268", "revid": "23204", "url": "https://gl.wikipedia.org/wiki?curid=488268", "title": "Filmes de Hungr\u00eda propostos \u00f3 \u00d3scar \u00f3 mellor filme internacional", "text": "Hungr\u00eda presentou filmes para o \u00d3scar \u00f3 mellor filme internacional dende o ano 1965. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nOs filmes h\u00fangaros foron nomeados dez veces \u00f3 \u00d3scar \u00f3 mellor filme internacional, e \"Mephisto\" de Istv\u00e1n Szab\u00f3 ga\u00f1ou o \u00d3scar por primeira vez. Os filmes h\u00fangaros foron nomeados seis veces en once anos entre 1978 e 1988. O segundo filme en acadar o premio foi \"Saul fia\".\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Hungr\u00eda para a s\u00faa valoraci\u00f3n pola Academia co respectivo ano e cerimonia de entrega."}
{"id": "488271", "revid": "46362", "url": "https://gl.wikipedia.org/wiki?curid=488271", "title": "Ginseng", "text": ""}
{"id": "488273", "revid": "23204", "url": "https://gl.wikipedia.org/wiki?curid=488273", "title": "Filmes de Su\u00edza propostos \u00f3 \u00d3scar \u00f3 mellor filme internacional", "text": "Su\u00edza presentou filmes para o \u00d3scar \u00f3 mellor filme internacional dende o ano 1961. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Su\u00edza para a s\u00faa valoraci\u00f3n pola Academia co respectivo ano e cerimonia de entrega."}
{"id": "488274", "revid": "72012", "url": "https://gl.wikipedia.org/wiki?curid=488274", "title": "Amanece, que no es poco", "text": "Amanece, que no es poco \u00e9 un filme espa\u00f1ol escrito e dirixido por Jos\u00e9 Luis Cuerda no ano 1989.\nSinopse.\nTr\u00e1tase dun filme coral de humor absurdo, cun gui\u00f3n surrealista cheo de situaci\u00f3ns de humor delirante nunha aldea da monta\u00f1a de Albacete.\nUn mozo enxe\u00f1eiro espa\u00f1ol que traballa na Universidade de Oklahoma regresa ao seu pa\u00eds natal para gozar dun ano sab\u00e1tico. Xunto ao seu pai, chega a unha remota aldea de monta\u00f1a que parece deshabitada, a\u00ednda que en realidade t\u00f3dolos veci\u00f1os est\u00e1n en misa, como cada d\u00eda do ano.\nRodaxe.\nFoi gravada nas localidades albacete\u00f1as de Molinicos, A\u00fdna e Li\u00e9tor, en cuxa idiosincrasia popular est\u00e1 baseado a s\u00faa li\u00f1a argumental. Varios dos seus habitantes tiveron a oportunidade de sa\u00edr no filme como extras. O alborexar, escena final da obra, est\u00e1 rodada no Pico de la Miel, na Serra Norte de Madrid."}
{"id": "488275", "revid": "785", "url": "https://gl.wikipedia.org/wiki?curid=488275", "title": "Sergio V\u00e1zquez", "text": "Sergio V\u00e1zquez p\u00f3dese referir a:"}
{"id": "488277", "revid": "23204", "url": "https://gl.wikipedia.org/wiki?curid=488277", "title": "Filmes de Noruega propostos \u00f3 \u00d3scar \u00f3 mellor filme internacional", "text": "Noruega presentou filmes para o \u00d3scar \u00f3 mellor filme internacional dende o ano 1957. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Noruega para a s\u00faa valoraci\u00f3n pola Academia co respectivo ano e cerimonia de entrega."}
{"id": "488279", "revid": "98629", "url": "https://gl.wikipedia.org/wiki?curid=488279", "title": "Alpheus Hyatt Verrill", "text": "Alpheus Hyatt Verrill , nado o 23 de xullo de 1871 en New Haven, Connecticut, e finado o 14 de novembro de 1954 en Chiefland, Florida, co\u00f1ecido como A. Hyatt Verrill ou soamente como Hyatt Verrill, foi un zo\u00f3logo, explorador, inventor, ilustrador e autor estadounidense. \nFoi un dos seis fillos do primeiro profesor de Zoolox\u00eda da Universidade Yale, Addison Emery Verrill e da s\u00faa esposa Flora L. Verrill (nacida Smith), que lle deron o seu nome en honor dun compa\u00f1eiro de estudos de seu pai, Alpheus Hyatt.\nFoi o autor de moitos libros sobre historia natural e de numerosas obras de ciencia ficci\u00f3n.\nTraxectoria.\nA. Hyatt Verrill escribiu sobre unha ampla variedade de temas, que incl\u00faen a historia natural, a literatura de viaxes, a radio e a caza de baleas. Participou en varias expedici\u00f3ns arqueol\u00f3xicas nas Antillas, Suram\u00e9rica e Am\u00e9rica Central. Viaxou extensamente polas Antillas, e por todas as Am\u00e9ricas, do norte, do centro e do sur. Theodore Roosevelt declarou: \u00abFoi o meu amigo Verrill quen realmente puxo \u00e1s Indias Occidentais no mapa\u00bb.\nDurante 1896 se traballou como editor de historia natural do \"Webster's International Dictionary\", e tam\u00e9n como ilustrador de obras de divulgaci\u00f3n cient\u00edfica e de moitos dos seus propios escritos. Interesado nestas artes gr\u00e1ficas (formouse na Escola de Belas Artes da Universidade Yale e, ademais, recibiu clases de zoolox\u00eda organizados polo seu propio pai). En 1902, A. Hyatt Verrill inventou un proceso aut\u00f3cromo de fotograf\u00eda en cores naturais.\nEntre os seus escritos enc\u00f3ntranse moitos traballos de ciencia ficci\u00f3n, inclu\u00edndo vint e seis delos publicados en \"Amazing Stories\". \u00c1 s\u00faa morte, P. Schuyler Miller sinalou que Hyatt Verrill \u00abfoi un dos escritores m\u00e1is prol\u00edficos e exitosos do noso tempo\u00bb, con 115 libros no seu haber, as\u00ed como \u00abartigos en innumer\u00e1beis peri\u00f3dicos\u00bb. E. F. Bleiler describiu as s\u00faas historias de \"Mundos perdidos\" como \u00abnon s\u00f3 m\u00e1is instru\u00eddas que a maior\u00eda das da s\u00faa competencia, se non avasaladoras\".\nA. Hyatt Verrill casaou d\u00faas veces; primeiro, en 1892, con Kathryn L. McCarthy, coa que tivo polo menos catro fillos e, despois, en 1944, con Lida Ruth Shawn.\nA s\u00faa obra \"When the Moon Ran Wild\" (1962) publicouse p\u00f3stumamente usando o pseud\u00f3nimo de Ray Ainsbury.\nCr\u00edticas.\nOs libros de A. Hyatt Verrill foron eloxiados polo seu entretido estilo de escritura, pero foron criticados por bi\u00f3logos como Joel Hedgpeth, por conter \"extravagantes mentiras\" para atraer aos lectores m\u00e1is xoves. Especialistas en xen\u00e9tica tam\u00e9n describiron o seu estilo como ameno, como H. Bentley Glass, pero que escribiu que Hyatt Verrill escribira unha serie de divertidas obras, como \"Strange Prehistoric Animals and Their Stories\", que estaba pragada de erros e o que pasaba como feito nl libro era \"dificilmente distingu\u00edbel\" da ficci\u00f3n. Lionel Walford, bi\u00f3logo mari\u00f1o, escribiu nunha recensi\u00f3n sobre \"Wonder Creatures of the Sea\" de A. Hyatt Verrill, na que di que a cualidade literaria est\u00e1 \"anulada pola s\u00faa falta de fiabilidade cient\u00edfica\".\nOutras recensi\u00f3ns foron positivas. E, por exemplo, o seu \"Harper's Book for Young Naturalists\" foi descrito como un libro fidedigno e un \"valioso manual para a biblioteca do fogar ou da escola\"."}
{"id": "488280", "revid": "23204", "url": "https://gl.wikipedia.org/wiki?curid=488280", "title": "Filmes de Polonia propostos \u00f3 \u00d3scar \u00f3 mellor filme internacional", "text": "Polonia presentou filmes para o \u00d3scar \u00f3 mellor filme internacional dende o ano 1963. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nAt\u00e9 o ano 2022, cincuenta e oito filmes polacos foron presentados para o premio. Trece desas propostas foron finalmente nomeadas \u00f3 \u00d3scar \u00f3 mellor filme internacional, e \"Ida\" converteuse no primeiro filme ga\u00f1ador de Polonia no ano 2015.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Polonia para a s\u00faa valoraci\u00f3n pola Academia co respectivo ano e cerimonia de entrega."}
{"id": "488282", "revid": "89787", "url": "https://gl.wikipedia.org/wiki?curid=488282", "title": "Real costarrique\u00f1o", "text": "O real foi a moeda de Costa Rica vixente ata 1850, a\u00ednda que continuou en circulaci\u00f3n ata 1864. Carec\u00eda de moeda divisionaria, a\u00ednda que si que ti\u00f1a o escudo como m\u00faltiplo para as cu\u00f1axes de ouro; do mesmo xeito que o real espa\u00f1ol, do que era herdeiro, 16 reais de prata equival\u00edan a un escudo de ouro. O real foi substitu\u00eddo polo peso cunha equivalencia dun peso por oito reais.\nHistoria.\nInicialmente, o real espa\u00f1ol, tanto o cu\u00f1ado na Pen\u00ednsula como o procedente das cecas coloniais, era a moeda que circulaba en territorio costarrique\u00f1o. En 1824 introduciuse como unidade monetaria o real da Rep\u00fablica Federal de Centroam\u00e9rica. Xa convertida en rep\u00fablica independente, Costa Rica deu a co\u00f1ecer en 1842 as s\u00faas primeiras moedas de medio real e dun escudo, \u00e1s que se sumaron en 1847 as moedas dun real. \nEn 1850, cu\u00f1\u00e1ronse as derradeiras moedas de Costa Rica en reais, ao aparecer, na s\u00faa substituci\u00f3n, o peso costarrique\u00f1o. As moedas de ouro expresadas en escudos, o m\u00faltiplo do real, mantiv\u00e9ronse a\u00ednda ata 1864."}
{"id": "488284", "revid": "23204", "url": "https://gl.wikipedia.org/wiki?curid=488284", "title": "Filmes do L\u00edbano propostos \u00f3 \u00d3scar \u00f3 mellor filme internacional", "text": "O L\u00edbano presentou filmes para o \u00d3scar \u00f3 mellor filme internacional dende o ano 1998. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou o L\u00edbano para a s\u00faa valoraci\u00f3n pola Academia co respectivo ano e cerimonia de entrega."}
{"id": "488285", "revid": "1131", "url": "https://gl.wikipedia.org/wiki?curid=488285", "title": "Voo 2193 de Pegasus Airlines", "text": "O voo 2193 de Pegasus Airlines foi un Boeing 737-800 que sufriu unha sa\u00edda de pista tras aterrar no Aeroporto de Istanbul-Sabiha G\u00f6k\u00e7en o d\u00eda 5 de febreiro de 2020.\nO avi\u00f3n caeu por un terrapl\u00e9n e partiu en tres, quedando uns 20 metros por debaixo do nivel da pista de aterraxe. No momento do accidente hab\u00eda unha treboada no aeroporto con refachos de vento de 37 n\u00f3s (68\u00a0km/h) e unha visibilidade de 7 000 m.\nO Ministerio de Transportes turco inicialmente informou de que non se produciran v\u00edtimas mortais entre os 177 pasaxeiros e 6 tripulantes que viaxaban no aparello, e posteriormente o ministro de Sanidade confirmou a morte dunha persoa.\nAvi\u00f3n.\nO aparello era un Boeing 737-86J con n\u00famero de serie 37742 e rexistro TC-IZK. O seu primeiro voo foi en xaneiro de 2009, tendo no momento do accidente 11 anos de idade. O avi\u00f3n operou primeiro coa aeroli\u00f1a alem\u00e1 Air Berlin e en abril de 2016 foi adquirido por Pegasus Airlines."}
{"id": "488286", "revid": "23204", "url": "https://gl.wikipedia.org/wiki?curid=488286", "title": "Sukkar Banat", "text": ""}
{"id": "488288", "revid": "98629", "url": "https://gl.wikipedia.org/wiki?curid=488288", "title": "Peugeot 306", "text": "O Peugeot 306 \u00e9 un autom\u00f3bil do segmento C producido polo fabricante franc\u00e9s Peugeot entre 1993 e 2001. \u00c9 o sucesor do Peugeot 305, e foi substitu\u00eddo no 2001 polo Peugeot 307. Alg\u00fans dos seus competidores foron o Ford Escort, o Fiat Bravo/Brava, o Opel Astra, o Renault M\u00e9gane, o Peugeot 205, o Peugeot 406 ou o Volkswagen Golf.\nO 306 ten motor dianteiro transversal e tracci\u00f3n dianteira. A s\u00faa plataforma \u00e9 a mesma do Peugeot 205 , que logo foi utilizada para desenvolver o C Peugeot 406 . Comparte numerosos compo\u00f1entes mec\u00e1nicos con outros modelos do Grupo PSA, como as caixas de cambios e os motores.\nExiste con carrozar\u00edas hatchback de tres e cinco portas, cabriol\u00e9 de d\u00faas portas, berlina de catro portas e familiar de cinco portas, que foron postas \u00e1 venda en febreiro de 1993, abril de 1994, outubro de 1994 e maio de 1999 respectivamente. O cabriol\u00e9 \u00e9 un catro prazas con teito de lona, e o resto das variantes te\u00f1en cinco prazas.\nMotorizaci\u00f3ns.\nTodas as motorizaci\u00f3ns do 306 son de catro cilindros.\nTransmisi\u00f3ns.\nOs motores TU3 e TU5 usaban caixas tipo MA. Despois os motores XU7 e XU9, coa excepci\u00f3n do 2.0 (XU10J4RS), vi\u00f1an cunha caixa de cambios BE3-5 e BE4-5 desde cinco marchas cara a adiante, en troques o 2.0 de 167Hp que se incorporou no 306 S16R ti\u00f1a unha de 6 velocidades chamada BE3-6, sendo esta \u00faltima xa descontinua e as xa existentes evolucionadas para veh\u00edculos de carreira.\nChasis.\nA potencia transm\u00edtese desde o motor ata o eixe dianteiro dun chasis de dese\u00f1o convencional. Na parte dianteira contaba cunha suspensi\u00f3n MacPherson con barra estabilizadora, mentres que na parte traseira usaba o arrastre de barras de torsi\u00f3n independente de PSA Peugeot Citro\u00ebn que se introduciu por primeira vez no Peugeot 305. Non obstante, os enxe\u00f1eiros de chasis de PSA empregaron algunhas caracter\u00edsticas infrecuentes, inclu\u00eddo o manexo da roda traseira pasiva, a\u00ednda que menos que no Citro\u00ebn ZX (a trav\u00e9s de casquetes de cumprimento especialmente dese\u00f1ados na suspensi\u00f3n traseira). Con alta quilometraxe, era propenso a desgastar os casquetes do eixe e os rodamentos do brazo do eixo posterior de arrastre, o que precisaba unha cara reconstruci\u00f3n ou un novo conxunto de eixe. O gas\u00f3leo e os motores de gasolina de maior capacidade estaban inclinados o m\u00e1is atr\u00e1s posible no compartimento do motor, co obxectivo de po\u00f1er o maior peso posible detr\u00e1s da li\u00f1a do eixe dianteiro, reducindo tam\u00e9n o centro de gravidade, ao tempo que se melloraba a distribuci\u00f3n do peso e minimizaba o subviraxe.\n306 Fase 1.\n O 306 foi lanzado en marzo de 1993 como un hatchback de 3 e 5 portas, introducindo m\u00e1is tarde os modelos berlina (sed\u00e1n) e cabriol\u00e9. O modelo Fase 1 co\u00f1\u00e9cese como N3 en Australia e foi introducido en 1994.\nDurante toda a vida do 306 fase 1 ofreceuse unha gran variedade de modelos, entre eles X\u00e9nova, XSS, X, XT, XRdt e xD. M\u00e1is tarde engad\u00edronse varios modelos de alto rendemento, como o S16, XSi e GTI-6 (gasolina) e o D-Turbo S (di\u00e9sel).\nTodas as variantes do 306, coa excepci\u00f3n dos modelos GTI-6 e cabriolet, ti\u00f1an un prezo moi competitivo.\n306 Fase 2.\nO 306 sufriu a \u00fanica importante reforma da s\u00faa vida en maio de 1999, co lanzamento da \"Fase 2\" (versi\u00f3n N1 en Australia). A forma b\u00e1sica segu\u00eda sendo a mesma, pero as luces, a grella e os parachoques foron redese\u00f1ados, co prop\u00f3sito de adaptar o estilo ao novo aspecto m\u00e1is arredondado da familia Peugeot establecida co Peugeot 406. As luces indicadoras incorpor\u00e1ronse \u00e1 unidade do faro e adoptouse o novo estilo de \"bloque completo\" no logotipo de Peugeot. Na Fase 2 tam\u00e9n se sumou a versi\u00f3n familiar.\nAdoptouse un novo tipo de letra para o n\u00famero de modelo do coche no port\u00f3n traseiro e quitouse a tapa de pl\u00e1stico negro. Tam\u00e9n houbo alg\u00fans cambios no dese\u00f1o do panel de mandos, inclu\u00eddo un hod\u00f3metro dixital. Engadiuse un airbag de serie para o condutor en todos os modelos. Con isto o coche refrescouse fronte \u00e1 crecente competencia doutros fabricantes. Tam\u00e9n se ofreceron novos motores, 1,8 e 2,0 de gasolina con 16 v\u00e1lvulas, xunto con modestos aumentos de potencia. Neste momento, as designaci\u00f3ns de acabado anteriores substitu\u00edronse por L, LX e GLX para o mercado brit\u00e1nico. Os modelos XS, XSi e GTI-6 continuaron como antes, pero co dese\u00f1o da Fase 2 en faros, grella, parachoques e outros cambios cosm\u00e9ticos xunto co resto da gama.\nA partir de 1999 recibiu novas melloras, inclu\u00edda unha consola central con efecto aluminio nalgunhas versi\u00f3ns e o logotipo de Peugeot cromado no volante. Outros cambios incl\u00faen a eliminaci\u00f3n da tira negra da tapa do maleteiro, os parachoques da cor da carrocer\u00eda nalg\u00fans modelos e novas tapicer\u00edas.\nNa fase 2 tam\u00e9n apareceron novos modelos. Vendido s\u00f3 no Reino Unido, o Rally p\u00faxose \u00e1 venda en 1999, coa mec\u00e1nica do GTI-6, pero con menos equipamento (fiestras e espellos manuais, sen aire acondicionado, tapicer\u00eda Rally espec\u00edfica en lugar de coiro, l\u00e1mpadas antin\u00e9boa dianteiras eliminadas), polo que era 65 quilogramos m\u00e1is lixeiro que o GTI-6. Vendeuse a un prezo de desconto de 15.995 libras (2000 libras menos que un GTI-6), e s\u00f3 se produciron 501 unidades en catro cores: 100 negras, 200 vermello cereixa e 200 Bianca biachise, e unha soa feita en cor Blue dragoon. O modelo Rallye vendido en Gran Breta\u00f1a \u00e9 diferente do Rally N5 de 2001 vendido no mercado australiano, baseado no modelo XT de 5 portas.\nO modelo 'Meridian' (orixinalmente unha edici\u00f3n especial) tam\u00e9n foi relanzado en 1999 e contaba con amplo equipamento, como novos asentos de coiro e outras melloras cosm\u00e9ticas no seu interior.\n306 Fase 3.\nOs modelos de mediados de 1999 incorporaron melloras e modificaci\u00f3ns exteriores, como \u00f3pticas dianteiras transparentes, faros de n\u00e9boa dianteiros transparentes e redondos, o moldeado exterior na cor da carrocer\u00eda, a eliminaci\u00f3n da tira de pl\u00e1stico negro no bordo inferior do port\u00f3n traseiro, vidro do parabrisas traseiro selado a ras do port\u00f3n, port\u00f3n traseiro redese\u00f1ado, diferentes limpaparabrisas traseiros e novas cores de pintura.\nAs melloras interiores foron m\u00e1is leves, como un pomo de cambio redondeado e acabado prateado, mentres que o cadro de instrumentos recibiu un fondo tam\u00e9n prateado e agullas brancas no cadro de instrumentos en vez das versi\u00f3ns vermellas anteriores.\nOs modelos XSi, XT e D-Turbo recibiron o estilo interior do GTi-6. Nas variantes di\u00e9sel, o antigo motor XUD foi substitu\u00eddo polo m\u00e1is moderno HDi, cunha inxecci\u00f3n common rail. Alg\u00fans modelos b\u00e1sicos, de feito, usaron o motor DW8 normalmente aspirado. Case todos os modelos inclu\u00edan ABS e m\u00faltiples airbags de serie. Os limpaparabrisas autom\u00e1ticos sensibles \u00e1 choiva tam\u00e9n se equiparon en versi\u00f3ns m\u00e1is avanzadas.\nFin da produci\u00f3n.\nA pesar dos esforzos de Peugeot, o coche sa\u00edu mal parado nunha variedade de enquisas sobre a satisfacci\u00f3n dos clientes da \u00e9poca, como a enquisa anual JD Power realizada en asociaci\u00f3n co programa de televisi\u00f3n da BBC \"Top Gear\". Con todo, o coche apareceu no 'Top 10\" de coches m\u00e1is vendidos en Gran Breta\u00f1a de 1994 a 1998, e s\u00f3 baixou durante os \u00faltimos tres anos \u00e1 venda. As vendas en Francia e a maior parte do resto de Europa tam\u00e9n foron cuantiosas.\nEn Australia p\u00faxose \u00e1 venda un \u00faltimo modelo a principios de 2001. Estaba baseado no modelo de 5 portas N5 XT e chamouse 306 Rallye. Do mesmo xeito que outras variantes XT, ti\u00f1a o mesmo motor de 132 CV e caixa de cambios de 5 velocidades como os \u00faltimos modelos XSI, pero diferentes suspensi\u00f3ns (menos deportivas) e acabados interiores distintos. Tam\u00e9n estaba dispo\u00f1ible en autom\u00e1tico. Substitu\u00edu ao modelo XT e ti\u00f1a un desconto de 2000 d\u00f3lares australianos. Este modelo era diferente do 306 Rally vendido no Reino Unido de 1998 a 1999, que era un coche de 3 portas baseado no 306 GTI-6.\nO hatchback 306 deixouse de producir no 2001 para dar paso \u00f3 seu substituto, o Peugeot 307. Os convertibles e algunhas variantes permaneceron \u00e1 venda ata 2002. \nSeguridade.\nOs niveis de equipos foron XN, XL, XR, XT e XS ; Sendo XN o m\u00e1is b\u00e1sico e XT o m\u00e1is equipado. O XT s\u00f3 estaba dispo\u00f1ible nas 5 portas e o XR, XN e XL dispo\u00f1ible en 5 e 3 portas. O D-Turbo e o XSi estaban dispo\u00f1ibles en 3 e 5 portas, o XS e o S16 s\u00f3 estaban dispo\u00f1ibles en 3 portas. Xa non hab\u00eda designaci\u00f3ns X e G (\"X\" indicaba 3 portas, \"G\" indicaba 5 portas). Un modelo di\u00e9sel poder\u00eda identificarse coa adici\u00f3n de d despois do nivel do equipo, e un turbo di\u00e9sel con adici\u00f3n de dt . Tam\u00e9n houbo varias edici\u00f3ns especiais:\nSed\u00e1n.\nO sed\u00e1n foi nomeado como SN, SL, SR e ST. Para moitos usuarios esta variante foi a alternativa \u00e1 dominaci\u00f3n do mercado polos hatchbacks e foi aclamada no seu momento por Jeremy Clarkson, entre outros.\nEste modelo estivo \u00e1 venda ata 2002 nos mercados europeos.\nCabriolet.\nO Peugeot 306 Cabriolet presentouse no Sal\u00f3n de Fr\u00e1ncfort en 1993 e foi comercializado dende marzo de 1994 ata 2002. O seu dese\u00f1o correu a cargo de Pininfarina.\nCompetici\u00f3n.\nO Peugeot 306 cunha versi\u00f3n homologada para rallys na categor\u00eda Kit Car co\u00f1ecida como Peugeot 306 Maxi ou Peugeot 306 Kit Car. Tanto Peugeot como equipos privados usaron o 306 Maxi en numerosos campionatos de turismos e rally. A versi\u00f3n do rally tivo un \u00e9xito notable, ga\u00f1ando o campionato franc\u00e9s de rallys con Gilles Panizzi ao volante en 1996 e 1997. No campionato do mundo logrou varios podios: foi segundo en Montecarlo en 1996 con Fran\u00e7ois Delecour e terceiro no Rally Catalu\u00f1a de 1997 e C\u00f3rsega 1997 con Panizzi.\nNo Campionato de Galicia de Rally o 306 Maxi logrou sete campionatos entre 2001 e 2007, cinco deles con Manuel Senra e dous con Bamarti."}
{"id": "488289", "revid": "88215", "url": "https://gl.wikipedia.org/wiki?curid=488289", "title": "Peugeot 306 Maxi", "text": ""}
{"id": "488290", "revid": "88215", "url": "https://gl.wikipedia.org/wiki?curid=488290", "title": "Peugeot 306 Kit Car", "text": ""}
{"id": "488291", "revid": "88215", "url": "https://gl.wikipedia.org/wiki?curid=488291", "title": "Peugeot 306 Maxi Kit Car", "text": ""}
{"id": "488292", "revid": "98629", "url": "https://gl.wikipedia.org/wiki?curid=488292", "title": "Warsan Shire", "text": "Warsan Shire, nada o 1 de agosto de 1988, \u00e9 unha escritora, poeta, editora e profesora brit\u00e1nica que naceu de pais somal\u00eds en Kenya. En 2013 foi premiada co premio de poes\u00eda africana da Universidade Brunel, escollida dunha lista de seis candidatos dun total de 655 solicitantes. Os seus versos \"No one leaves home unless/home is the mouth of a shark\" (Ningu\u00e9n deixa a casa a non ser que a casa sexa a boca dunha quenlla), do poema \"Conversations about Home (at a deportation center)\", son considerados unha chamada \u00e1 mobilizaci\u00f3n das persoas refuxiadas e das s\u00faas defensoras.\nTraxectoria.\nNada o 1 de agosto de 1988 en Kenya de pais somal\u00eds, migrou coa s\u00faa familia ao Reino Unido cando ti\u00f1a un ano. Ten catro irm\u00e1ns/irm\u00e1s. Licenciouse en Artes en Escritura Creativa. Desde 2015, reside principalmente nos \u00c1nxeles.\nEn 2011, publicou \"Teaching My Mother How To Give Birth\", unha poes\u00eda reivindicativa publicada por Flipped eye. A s\u00faa colecci\u00f3n completa foi publicada en 2016, tam\u00e9n por Flipped eye.\nRecitou a s\u00faa poes\u00eda en varios locais art\u00edsticos en todo o mundo, inclu\u00edndo o Reino Unido, Italia, Alema\u00f1a, Am\u00e9rica do Norte, Sur\u00e1frica e Kenya. Os seus poemas foron editados en varias publicaci\u00f3ns literarias, inclu\u00edndo \"Poetry Review\", \"Magma\" e \"Wasafiri\". Ademais, os seus poemas figuran nas colecci\u00f3n \"Salt Book of Younger Poets\" (Salt, 2011) e en \"Ten:\" \"The New Wave\" (Bloodaxe, 2014). A s\u00faa poes\u00eda tam\u00e9n foi traducida a diversas linguas, entre elas ao italiano, espa\u00f1ol, portugu\u00e9s, sueco, dan\u00e9s e estoniano.\nDesde 2016 est\u00e1 traballando na s\u00faa primeira colecci\u00f3n de poes\u00eda completa, na que lanzou un extracto titulado \"Her Blue Body\" en 2015. Traballa como editora de poes\u00eda na revista SPOOK e imparte obradoiros de poes\u00eda globalmente e en li\u00f1a con propostas cat\u00e1rticas e est\u00e9ticas.\nA s\u00faa poes\u00eda tomou relevancia na pel\u00edcula \"Lemonade\" de Beyonc\u00e9 no ano 2016. O interese de Knowles-Carter en utilizar o seu traballo xurdiu ao co\u00f1ecer o poema \"For Women Who Are Difficult to Love\".\nInfluencias.\nUtiliza, ademais da s\u00faa propia experiencia, as experiencias das persoas que ten pr\u00f3ximas. O seu interese principal \u00e9 escribir sobre e para as persoas que non te\u00f1en voz p\u00fablica, por exemplo, inmigrantes e refuxiadas. Como inmigrante de primeira xeraci\u00f3n, utilizou a s\u00faa poes\u00eda para conectar co seu pa\u00eds de orixe, Somalia, ao que nunca foi. Utiliza esta posici\u00f3n como inmigrante para transmitir as vidas destas persoas. Emprega as influencias dos seus parentes pr\u00f3ximos e familiares e as s\u00faas experiencias para describir na s\u00faa poes\u00eda as loitas que te\u00f1en que enfrontar.\nReco\u00f1ecemento.\nRecibiu varios premios pola s\u00faa obra. En abril de 2013, foi reco\u00f1ecida co Premio de poes\u00eda africana na inauguraci\u00f3n da Universidade Brunel, un premio destinado a poetas que a\u00ednda non publicaran unha colecci\u00f3n completa de poes\u00eda. Foi escollida entre unha lista restrinxida de seis candidatos dentro dun total de 655 candidaturas.\nEn outubro de 2013, foi seleccionada dunha lista de seis finalistas como a Young Poet Laureate for London. A distinci\u00f3n \u00e9 parte do programa Spoke da London Legacy Development Corporation que ten como misi\u00f3n a promoci\u00f3n das artes e a cultura no programa Spoke da London Legacy Development Corporation, que se centra en promover as artes e a cultura no Parque Ol\u00edmpico Queen Elizabeth e na s\u00faa \u00e1rea de influencia.\nEn 2014, foi escollida como poeta residente de Queensland, Australia, en colaboraci\u00f3n co Centro Aborixe de Artes Esc\u00e9ncias para unha estancia de seis semanas.\nEn xu\u00f1o de 2018 foi escollida membro da Real Society of Literature na s\u00faa iniciativa \"40 Under 40\"."}
{"id": "488294", "revid": "89787", "url": "https://gl.wikipedia.org/wiki?curid=488294", "title": "Nesgo de x\u00e9nero", "text": "O nesgo de x\u00e9nero def\u00ednese como unha inclinaci\u00f3n tendenciosa cara a unha persoa ou colectivo en funci\u00f3n do seu x\u00e9nero. Este nesgo pode producir unha predisposici\u00f3n, parcialidade, prexu\u00edzo ou predilecci\u00f3n na selecci\u00f3n, representaci\u00f3n ou toma de decisi\u00f3ns cara a un individuo ou colectivo. Ent\u00e9ndese como un enfoque incorrecto da igualdade entre as persoas, o que pode levar a comportamentos desiguais e discriminatorios, nos que, malia que existan grupos mixtos, se ten certo favoritismo cara a un x\u00e9nero, incluso inconscientemente. \nOs nesgos de x\u00e9nero poden facerse evidentes nos procesos de socializaci\u00f3n tanto na infancia como na idade adulta, e no momento de adoptar roles nos \u00e1mbitos laborais ou familiares. No \u00e1mbito laboral, por exemplo, o nesgo de x\u00e9nero p\u00f3dese definir como un tratamento desigual das oportunidades laborais (como a promoci\u00f3n, remuneraci\u00f3n, beneficios e privilexios) debido \u00e1s actitudes baseadas no x\u00e9nero dun empregado ou dun grupo de empregados.\n\u00c9 unha realidade que afecta a gran parte da esfera social, inclu\u00edda a produci\u00f3n cient\u00edfica, o urbanismo, o transporte, o clima, a econom\u00eda ou a relixi\u00f3n, entre outras moitas."}
{"id": "488295", "revid": "65337", "url": "https://gl.wikipedia.org/wiki?curid=488295", "title": "Real de Costa Rica", "text": ""}
{"id": "488296", "revid": "1888", "url": "https://gl.wikipedia.org/wiki?curid=488296", "title": "Tribuna Popular", "text": "Tribuna Popular foi un peri\u00f3dico editado na Pontenova entre 1913 e 1915.\nHistoria e caracter\u00edsticas.\nSubtitulado \"\u00d3rgano de la Juventud Socialista y de la Sociedad de Mineros de Vilaodrid\", apareceu en 1913. Cesou a s\u00faa publicaci\u00f3n ao ano seguinte, pero volveu aparecer en 1915."}
{"id": "488297", "revid": "1888", "url": "https://gl.wikipedia.org/wiki?curid=488297", "title": "El Est\u00edmulo", "text": "El Est\u00edmulo foi un peri\u00f3dico editado na Pontenova en 1918.\nHistoria e caracter\u00edsticas.\nSubtitulado \"Peri\u00f3dico aldeano\", apareceu en 1918. Dirixido e patrocinado por Francisco Garc\u00eda, que utilizaba o pseud\u00f3nimo Paco Suevo."}
{"id": "488300", "revid": "89787", "url": "https://gl.wikipedia.org/wiki?curid=488300", "title": "Especie en anel", "text": "En biolox\u00eda, unha especie en anel \u00e9 unha serie conectada de poboaci\u00f3ns veci\u00f1as, cada unha das cales pode reproducirse coas poboaci\u00f3ns pr\u00f3ximas relacionadas, pero na cal existen polol menos d\u00faas poboaci\u00f3ns situadas nos \"extremos\" da serie que xa te\u00f1en unha relaci\u00f3n tan distante que non se poden reproducir entre elas, a\u00ednda que hai un fluxo x\u00e9nico entre cada poboaci\u00f3n \"ligada\". Estas poboaci\u00f3ns dos extremos que non se poden reproducir poden coexistir na mesma rexi\u00f3n (simpatr\u00eda) pechando o \"anel\". Na literatura cient\u00edfica pode atoparse tam\u00e9n o termo alem\u00e1n Rassenkreis, que significa anel de poboaci\u00f3ns.\nAs especies en anel representan un caso de especiaci\u00f3n e foron citadas como unha evidencia da evoluci\u00f3n. Ilustran o que ocorre co tempo a medida que as poboaci\u00f3ns diverxen xeneticamente, concretamente porque representan, en poboaci\u00f3ns vivas, o que acontece normalmente co paso do tempo entre as poboaci\u00f3ns antecesoras desaparecidas hai longo tempo e as poboaci\u00f3ns vivas, nas cales os intermediarios acabaron por extinguirse. O bi\u00f3logo evolutivo Richard Dawkins sinalou que as especies en anel \"est\u00e1n soamente mostr\u00e1ndonos na dimensi\u00f3n espacial algo que debe sempre ocorrer na dimensi\u00f3n temporal\".\nFormalmente, o asunto central \u00e9 que a \"interfertilidade\" (capacidade de hibridarse) non \u00e9 unha relaci\u00f3n transitiva; se A pode reproducirse con B, e B pode reproducirse con C, iso non significa que A poida reproducirse con C, e, por tanto, non define unha relaci\u00f3n de equivalencia. Unha especie en anel \u00e9 un contraexemplo da transitividade da reproduci\u00f3n. Por\u00e9n, disc\u00fatese ata que punto se pode producir un fluxo x\u00e9nico entre as poboaci\u00f3ns dos extremos dunha especie en anel.\nHistoria.\nO exemplo de especie en anel cl\u00e1sico \u00e9 a das gaivotas \"Larus\". En 1925 Jonathan Dwight atopou que o x\u00e9nero formaba unha cadea de variedades arredor do C\u00edrculo polar \u00e1rtico. Por\u00e9n, desois orixin\u00e1ronse d\u00fabidas sobre se verdadeiramente \u00e9 unha especie en anel. En 1938, Claud Buchanan Ticehurst argumentou que o paxaro \"Phylloscopus trochiloides\" se estendeu desde Nepal arredor da meseta do T\u00edbet, mentres se adaptaba a cada novo ambiente, encontr\u00e1ndose as poboaci\u00f3ns de novo en Siberia onde as poboaci\u00f3ns dos extremos xa non se poden hibridar entre elas. Estes e outros descubrimentos levaron a Mayr a formular a teor\u00eda das especies en anel no seu estudo de 1942 \"Systematics and the Origin of Species\". Ademais na d\u00e9cada de 1940, Robert C. Stebbins describiu as p\u00edntegas \"Ensatina\" distribu\u00eddas arredor do Val Central de California como unha especie en anel; pero, de novo, alg\u00fans autores como Jerry Coyne consideraron que esta clasificaci\u00f3n \u00e9 incorrecta. Finalmente, en 2012, o primeiro exemplo dunha especie en anel en plantas atopouse na \"Euphorbia tithymaloides\", que forma un anel arredor do mar do Caribe.\nUnha lista m\u00e1is completa de exemplos \u00e9 a do cap\u00edtulo Exemplos de m\u00e1is abaixo.\nEspeciaci\u00f3n.\nO bi\u00f3logo Ernst Mayr defendeu o concepto de especie en anel, afirmando que demostraba inequivocamente o proceso da especiaci\u00f3n. Unha especie en anel \u00e9 un modelo alternativo de especiaci\u00f3n alop\u00e1trica, pois \"ilustran como se poden orixinar novas especies por 'solapamento circular', sen interrupci\u00f3n do fluxo x\u00e9nico a trav\u00e9s das poboaci\u00f3ns intermedias\u2026\" Por\u00e9n, Jerry Coyne e H. Allen Orr indicaron que as especies en anel reflicten mellor o modelo de especiaci\u00f3n parap\u00e1trica.\nAs especies en anel a mi\u00fado atraen o interese dos bi\u00f3logos evolutivos, sistem\u00e1ticos e investigadores da especiaci\u00f3n que chegan a ideas diferentes, provocando confusi\u00f3n sobre a definici\u00f3n. Os eruditos contempor\u00e1neos reco\u00f1ecen que os exemplos na natureza demostraron ser escasos debido a varios factores como as limitaci\u00f3ns na delimitaci\u00f3n taxon\u00f3mica ou o \"celo taxon\u00f3mico\", explicado polo feito de que os tax\u00f3nomos clasifican os organismos en \"especies\", mentres que as especies en anel non adoitan axeitarse a esta definici\u00f3n. Outras raz\u00f3ns que foron citadas son a interrupci\u00f3n do fluxo de xenes por \"diverxencia vicariada\" e as poboaci\u00f3ns fragmentadas debido \u00e1 inestabilidade do clima.\nAs especies en anel tam\u00e9n presentan un caso interesante do problema da especie para aqueles que tratan de dividir o mundo vivo en especies discretas. Todo isto distingue unha especie en anel de d\u00faas especies separadas pola existencia de poboaci\u00f3ns conectadas; se perece un suficiente n\u00famero de poboaci\u00f3ns conectadas no anel cortando a conexi\u00f3n reprodutora das poboaci\u00f3ns distais da especie en anel, estas ser\u00e1n reco\u00f1ecidas como especies distintas. O problema \u00e9 se hai que cuantificar todo o anel como unha soa especie (malia que non todos os individuos se poden hibridar) ou se se debe clasificar cada poboaci\u00f3n como unha especie distinta (a pesar de que poden hibridarse cos seus veci\u00f1os). As especies en anel ilustran que as fronteiras entre as especies se orixinan gradualmente e adoitan existir como un continuo.\nExemplos.\nDocument\u00e1ronse moitos exemplos na natureza propostos como especies en anel. Non obstante, hai un debate sobre gran parte destas investigaci\u00f3ns, e alg\u00fans autores citan probas en contra da s\u00faa existencia. Os seguintes exemplos proporcionan evidencias que, a pesar do limitado n\u00famero de exemplos concretos idealizados na natureza, os continuos de especies si existen e poden encontrarse nos sistemas biol\u00f3xicos. Isto adoita caracterizarse polo nivel de clasificaci\u00f3n de subespecie como clinas, ecotipos, complexos de especies e variedades. Moitos destes exemplos foron suxeito de discusi\u00f3n entre os investigadores, e igualmente \"moitos dos casos propostos recibiron pouca atenci\u00f3n dos investigadores, o que fai dif\u00edcil avaliar se presentan as caracter\u00edsticas dunha especie en anel ideal.\"\nA seguinte lista incl\u00fae exemplos de especies en anel atopadas na natureza. Alg\u00fans dos exemplos como o complexo das gaivotas \"Larus\", o paseriforme \"Phylloscopus trochiloides\" de Asia e as p\u00edntegas \"Ensatina\" de Norteam\u00e9rica, foron moi discutidos.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Especies]]\n[[Categor\u00eda:Evoluci\u00f3n]]"}
{"id": "488301", "revid": "27155", "url": "https://gl.wikipedia.org/wiki?curid=488301", "title": "Rassenkreis", "text": ""}
{"id": "488302", "revid": "89787", "url": "https://gl.wikipedia.org/wiki?curid=488302", "title": "Norrland", "text": "Norrland (Terra do norte) \u00e9 a maior e m\u00e1is setentrional das tres grandes rexi\u00f3ns hist\u00f3ricas (\"landsdelar\") nas que se divide Suecia, sendo as outras d\u00faas Svealand e G\u00f6taland.\nCunha \u00e1rea de 242 735 km\u00b2, Norraland ocupa o 59,6% do territorio sueco. En 2021 a rexi\u00f3n ti\u00f1a unha poboaci\u00f3n de 1 188 031 habitantes, que representaba tan s\u00f3 o 11,4% ds poboaci\u00f3n do pa\u00eds. Abrange as provincias hist\u00f3ricas de G\u00e4strikland, Medelpad, \u00c5ngermanland, H\u00e4lsingland, J\u00e4mtland, H\u00e4rjedalen, V\u00e4sterbotten, Norrbotten e Laponia. Ao sur limita coa rex\u00f3n hist\u00f3rica de Svealand, ao oeste e ao noroeste con Noruega e ao nord\u00e9s con Finlandia. \u00a0\nEn Norrland f\u00e1lase dende hai moito tempo, ademais do sueco, as linguas minoritalas saami e me\u00e4nkieli.\nOrixe e significado do nome.\nO nome \"Norrlanden\" aparece por vez primeira en 1435 nunha carta de Karl Knutsson, onde se di que se emitiron ofertas a H\u00e4lsingland e \"alg\u00fan outro lugar en Norrlanden\". Esta forma en plural (\"landen\" \u00e9 o plural definido de \"land\") \u00e9 a orixinal e expresa que o termo inclu\u00eda varias terras ou rexi\u00f3ns a \u00e1mbolos dous lados do golfo de Botnia. Na Karlskr\u00f6nikan, completada a mediados do s\u00e9culo XV, menci\u00f3nase \"todo Norland\" como a \u00e1rea que lle ser\u00eda outorgada a Erik Puke, que era nese momento o titular do condado de Korsholm slottsl\u00e4n med s\u00e4te no castelo de Korsholm en Gamla Vasa, na actual rexi\u00f3n finesa de \u00d6sterbotten. Por\u00e9n, xa en 1329 apareceu o nome \"\u00d6sternorlandia\" como designaci\u00f3n de \u00d6sterbotten nun documento en lat\u00edn. Isto seguramente significa que o nome \"V\u00e4sternorrlandia\" tam\u00e9n existiu ao mesmo tempo, pero a s\u00faa existencia non se pode probar ata ao redor de 1620. \"Norrlanden\" foi probablemente unha designaci\u00f3n resumida coloquial que xurdiu no centro de Suecia e que s\u00f3 gradualmente comezou a usarse dentro da administraci\u00f3n e da xurisdici\u00f3n suecas.\nO nome de Norrland substitu\u00edu ao de H\u00e4lsingland como designaci\u00f3n dsa partes m\u00e1is setentrionais do reino sueco e \u00e1 s\u00faa vez obtivo un alcance algo maior. A principios do s\u00e9culo XIV H\u00e4lsingland inclu\u00eda toda a costa leste ao norte de G\u00e4strikland, polo menos ata as parroquias de Ume\u00e5 e Bygde\u00e5, pero a finais dese s\u00e9culo a zona estend\u00edase tam\u00e9n ata a parte superior do golfo de Botnia e un pouco da actual Finlandia. Segundo o historiador Ericus Olai, na d\u00e9cada de 1460 \"Norlandi\u00e6\" tam\u00e9n inclu\u00eda G\u00e4strikland, o que permitiu que o r\u00edo Dal formase fronteira co resto de Suecia. Por\u00e9n, ata a \u00e9poca de Gustav Vasa Norrland permaneceu vagamente definida. Cando se enumeran os membros do parlamento do riksdag de 1567 o t\u00edtulo \u201dNorlanden\u201d util\u00edzase para os representantes de G\u00e4strikland, H\u00e4lsingland, Medelpad, \u00c5ngermanland e V\u00e4sterbotten (que ent\u00f3n tam\u00e9n se estend\u00eda na actual Finlandia). Menos com\u00fan foi contar tam\u00e9n aos representantes de Dalarna como \"norrl\u00e4nningar\".\nA rexi\u00f3n costeira por riba do Dal converteuse en 1611 nunha \u00e1rea independente, a \"Norrlands lagsaga\", con Axel Oxenstierna como o seu primeiro \"lagman\" (home de leis). Entre os anos 1620 e 1634 \u00d6sterbotten e todas as \u201dV\u00e4sternorrlanden\u201d unific\u00e1ronse nunha rexi\u00f3n colectiva gobernada por un estat\u00fader, chamada \"Norrlands l\u00e4n\". Polo demais Norrland non constitu\u00edu ningunha divisi\u00f3n administrativa.\nJ\u00e4mtland e H\u00e4rjedalen pasaron a formar parte de Norrland cando as provincias pasaron a mans suecas en 1645, pero tempo despois a\u00ednda se falaba de \u201dJ\u00e4mtland e Nordlanden\u201d. Durante moito tempo considerouse que Lappmarken ou Lappland non pertenc\u00eda a Norrland e que era unha rexi\u00f3n propia.\nNo presente o termo Norrland util\u00edzase por exemplo en estad\u00edstica, na divisi\u00f3n rexional de organizaci\u00f3ns ou no progn\u00f3stico do tempo, refer\u00edndose xeralmente aos cinco condados da rexi\u00f3n. Esta definici\u00f3n baseada nos condados non sempre coincide cos l\u00edmites tradicionais baseados nas provincias hist\u00f3ricas entre Norrland e Svealand. Nos progn\u00f3sticos meteorol\u00f3xicos adoita a dividirse Norrland en seis \u00e1reas: rexi\u00f3n monta\u00f1osa norte, interior norte, costeira norte, monta\u00f1osa sur, interior sur, e rexi\u00f3n costeira sur. Paralelamente aparece \"Norra Sverige\" (norte de Suecia) como unha \u00e1rea estad\u00edstica nacional, que ademais de Norrland tam\u00e9n incl\u00fae os condados de V\u00e4rmland e Dalarna. Noutros contextos pode referirse a todo o que non incl\u00fae ocetro e o sur de Suecia, \u00e9 dicir, Norrland sen o condado de G\u00e4vleborg.\nFronteiras alternativas.\nAdemais da definici\u00f3n de Norrland baseada nos l\u00edmites dos condados ou provincias hist\u00f3ricas, \u00e1s veces consid\u00e9rase tam\u00e9n a fronteira biol\u00f3xica, chamada \"Limes Norrlandicus\" e que \u00e9 unha fronteira clim\u00e1tica e vexetalxeogr\u00e1fica entre os bosques de con\u00edferas do sur e do norte, como l\u00edmite entre Norrland e Svealand. En gran medida corresp\u00f3ndese cos l\u00edmites hist\u00f3ricos e culturais co\u00f1ecidos como \"f\u00e4bodgr\u00e4nsen\", que van do extremo norte de Bohusl\u00e4n ata o centro de Uppland. Na xeograf\u00eda escolar anteriormente fal\u00e1base, de xeito incorrecto, do r\u00edo Dal como fronteira norte para bosques caducifolios, cangrexos de r\u00edo, castelos e nobres. A fronteira do terreo de Norrland, unha unidade xeom\u00f3rfica que cobre case toda Norrland e parte de Svealand, \u00e9 un l\u00edmite topogr\u00e1fico entre terras altas e chairas e asem\u00e9llase \u00e1 \"h\u00f6gsta kustlinjen\" (o nivel acadado polo mar no \u00faltimo per\u00edodo glacial). Est\u00e9ndese dende o norte de Bohusl\u00e4n a trav\u00e9s do centro de Suecia, paralelo \u00e1 costa de Norrland, atop\u00e1ndose co mar ao sur de Sundsvall. Por\u00e9n, na \u00e1rea dos dialectos de Norrland non se incl\u00faen dialectos de G\u00e4strikland, o sur de H\u00e4lsingland e o dialecto xenu\u00edno de H\u00e4rjedalen."}
{"id": "488303", "revid": "65337", "url": "https://gl.wikipedia.org/wiki?curid=488303", "title": "Real salvadore\u00f1o", "text": "O real foi a unidade monetaria do Salvador ata 1877, cando foi substitu\u00eddo polo peso salvadore\u00f1o. Carec\u00eda de moeda divisionaria e era herdeiro do real espa\u00f1ol.\nHistoria.\nO real espa\u00f1ol de prata, tanto o cu\u00f1ado na Pen\u00ednsula como o procedente das cecas coloniais en Am\u00e9rica, circulaba no Salvador conxuntamente co real da Rep\u00fablica Federal de Centroam\u00e9rica logo de acadar a independencia de Espa\u00f1a en 1821. \nEntre 1828 e 1835 realiz\u00e1ronse emisi\u00f3ns espec\u00edficas para O Salvador e tam\u00e9n, a partir de 1830, reestamp\u00e1ronse varias moedas estranxeiras para as habilitar para a s\u00faa circulaci\u00f3n no pa\u00eds. \nA vixencia do real salvadore\u00f1o como moeda nacional chegou ao seu fin en 1877, cando se emitiron os primeiros billetes co seu valor facial expresado en pesos, cunha equivalencia de oito reais de prata por cada peso. Por\u00e9n, as moedas en reais salvadore\u00f1os continuaron na circulaci\u00f3n ata 1889, cando o peso se decimalizou (dividido en 100 centavos) e se cu\u00f1aron as primeiras moedas con ese valor, co que os reais en circulaci\u00f3n foron retirados.\nMoedas.\nEantre 1828 e 1835 emit\u00edronse moedas de prata con valores de \u00bd, 1, 2 e 4 reais, todas elas caracterizadas polo dese\u00f1o dun volc\u00e1n nos anversos e unha columna nos reversos, coroada con diversos adornos en funci\u00f3n do valor. As lendas son coa lenda nunha das s\u00faas faces e na outra. Algunhas moedas dun real amosan no anverso unha lenda diferente: . \nAdemais contramarc\u00e1ronse moedas de prata doutros pa\u00edses. A maior\u00eda delas ti\u00f1an tam\u00e9n valores expresados en reais, ben de Espa\u00f1a ou ben doutros territorios hispanoamericanos, con valores de \u00bd, 1, 2, 4 e 8 reais, a\u00ednda que tam\u00e9n se contramarcaron moedas brit\u00e1nicas de seis peniques e dun xilin."}
{"id": "488304", "revid": "89787", "url": "https://gl.wikipedia.org/wiki?curid=488304", "title": "Copa do Rei 2020 de h\u00f3ckey a pat\u00edns", "text": "A Copa do Rei de h\u00f3ckey a pat\u00edns 2020 ser\u00e1 a 77\u00aa edici\u00f3n da Copa do Rei. A competici\u00f3n, que deb\u00eda disputarase entre os d\u00edas 19\u00a0e 22 de marzo de 2020 na cidade galega da Coru\u00f1a, foi aprazada pola epidemia de coronavirus rexistrada en Espa\u00f1a nos primeiros meses do ano. Ser\u00e1 a segunda vez que se disputen de xeito conxunto as copas do Rei e da Ra\u00ed\u00f1a logo da edici\u00f3n precedente disputada na cidade catal\u00e1 de Reus.\nSede.\nTodos os partidos da fase de grupos e da fase final celebr\u00e1ronse no Pazo dos Deportes de Riazor, pavill\u00f3n con capacidade para 4\u00a0425 espectadores e unha pista de xogo de parquet cunhas dimensi\u00f3ns de 20\u00a0\u00d7\u00a040 metros, e que \u00e9 o fogar do principal equipo de h\u00f3ckey a pat\u00edns da cidade herculina e de Galiza, o Hockey Club Liceo. A construci\u00f3n do pavill\u00f3n comezou en novembro de 1968, precisamente cun partido de h\u00f3ckey a pat\u00edns entre a selecci\u00f3n espa\u00f1ola e un combinado de xogadores do resto do mundo, sobre unha superficie de 5.840 m\u00b2, baixo a direcci\u00f3n do arquitecto municipal Santiago Rey Pedreira e foi remodelado en 2011 cun investimento de 2,4 mill\u00f3ns de euros.\nEsta ser\u00e1 a cuarta vez que o Pazo dos Deportes de Riazor acolleu a fase final da Copa do Rei, se ben o recinto acolleu en tres ocasi\u00f3ns competici\u00f3ns internacionais de selecci\u00f3ns absolutas de h\u00f3ckey a pat\u00edns, logo de ter acollido d\u00faas veces o Campionato do Mundo, en 1972 e 1988, e unha vez o Campionato de Europa en 2018.\nAprazamento da competici\u00f3n.\nO d\u00eda 10 de marzo de 2020, a Real Federaci\u00f3n Espa\u00f1ola de Patinaxe (RFEP) decidiu aprazar a competici\u00f3n copeira que deb\u00eda disputarse na cidade galega entre o 19 e o 22 de marzo, seguindo as instruci\u00f3ns do Ministerio de Sanidad de Espa\u00f1a de celebrar todos os eventos deportivos a porta pechada. Dous d\u00edas despois, o 12 de marzo, o ente federativo emitiu un comunicado na s\u00faa p\u00e1xina web no que informaba da suspensi\u00f3n cautelar de todas as competici\u00f3ns ata o 3 de abril con motivo da epidemia de coronavirus decretada en Espa\u00f1a e que motivou a declaraci\u00f3n do estado de alarma en todo o territorio espa\u00f1ol por parte do presidente do goberno espa\u00f1ol Pedro S\u00e1nchez e que entrou en vigor o s\u00e1bado 14 de marzo. No mesmo comunicado, a RFEP anunciaba como datas provisionais para a disputa da competici\u00f3n copeira, tanto en categor\u00eda feminina como masculina, entre o 4 e o 7 de xu\u00f1o.\nParticipantes e sistema de competici\u00f3n.\nNesta edici\u00f3n participar\u00e1n un total de oito equipos, os oito mellores clasificados logo da primeira volta da OK Liga 2019-20. Os catro primeiros clasificados da primeira volta da OK Liga ser\u00e1n cabezas de serie no sorteo das eliminatorias. Todas as eliminatorias disputaranse a partido \u00fanico.\nO xoves 30 de xaneiro \u00e1s 12:00 celebrouse o sorteo dos cuartos de final da competici\u00f3n, tanto en categor\u00eda masculina como na feminina. O escenario elixido para o acto foi o Palacio de Mar\u00eda Pita e foi presentado polo c\u00f3mico galego Xos\u00e9 Antonio Touri\u00f1\u00e1n, ademais contou coa presenza do Secretario Xeral para o Deporte da Xunta de Galicia\u00a0Jos\u00e9 Ramon Lete, o concelleiro de Deportes da Coru\u00f1a Juan Ignacio Borrego, e o presidente da RFEP Carmelo Paniagua, as\u00ed como xogadoras e xogadores dos equipos clasificados en ambas categor\u00edas.\nOs oito equipos participantes finalizaron co seguinte rexistro a primeira volta da OK Liga:"}
{"id": "488305", "revid": "65337", "url": "https://gl.wikipedia.org/wiki?curid=488305", "title": "Real do Salvador", "text": ""}
{"id": "488307", "revid": "785", "url": "https://gl.wikipedia.org/wiki?curid=488307", "title": "Pante\u00f3n Real da Catedral de Santiago de Compostela", "text": ""}
{"id": "488308", "revid": "785", "url": "https://gl.wikipedia.org/wiki?curid=488308", "title": "Pante\u00f3n Real da catedral de Santiago de Compostela", "text": ""}
{"id": "488309", "revid": "98629", "url": "https://gl.wikipedia.org/wiki?curid=488309", "title": "Santa B\u00e1rbara, California", "text": "Santa B\u00e1rbara (en ingl\u00e9s \"Santa Barbara\"), \u00e9 unha cidade do estado de California (Estados Unidos), que \u00e9 a capital do condado de Santa B\u00e1rbara (en ingl\u00e9s, \"Santa Barbara County\").\nAdemais de ser un popular destino tur\u00edstico, a econom\u00eda da cidade comprende outros numerosos servizos: educaci\u00f3n, tecnolox\u00eda, atenci\u00f3n m\u00e9dica, finanzas, agricultura, manufacturas e goberno local. En 2004 o sector servizos supo\u00f1ia o 35 % dos empregos da urbe.\nA cidade foi fundada como unha misi\u00f3n franciscana por frei Jun\u00edpero Serra.\nXeograf\u00eda.\nA cidade, situada na costa a unha altitude media de 49 msnm, ocupa unha superficie de 108,75\u00a0km\u00b2.\nSegundo o censo de 2010 ti\u00f1a unha poboaci\u00f3n de 88\u00a0410 habitantes, polo que, nese ano, a s\u00faa densidade de poboaci\u00f3n era de 812,94 hab./km\u00b2. E, en 2018, a s\u00faa poboaci\u00f3n estim\u00e1base en 91 350 habitantes.\nLocalizada ao noroeste de Os \u00c1nxeles, dista desta cidade aproximadamente 140\u00a0km, ao longo da costa do Pac\u00edfico.\nA \u00e1rea urbana contigua, que incl\u00fae as cidades de Goleta e Carpinteria, xunto coas rexi\u00f3ns \"non incorporadas\" de Illa Vista, Montecito, Mission Canyon, Hope Ranch, Summerland e outras, ten unha poboaci\u00f3n aproximada de 220 000 habitantes. O condado do que \u00e9 capital, situado nunha secci\u00f3n de costa orientada cara ao sur, a secci\u00f3n m\u00e1is longa da costa oeste dos Estados Unidos, ti\u00f1a unha\npoboaci\u00f3n 2010 de 423 895 habitantes.\nA cidade enc\u00f3ntrase entre as monta\u00f1as de Santa Ynez e o oc\u00e9ano Pac\u00edfico. As monta\u00f1as Santa Ynez percorren o condado, e a cidade, de leste a oeste, e el\u00e1vanse detr\u00e1s da cidade con varios cumios que exceden os 1 200 m. Dentro e m\u00e1is al\u00e1 das monta\u00f1as de Santa Ynez, enc\u00f3ntrase Los Padres National Forest (o Bosque Nacional Los Padres), que cont\u00e9ne varias \u00e1reas silvestres. O Parque Nacional das illas do Canal e o Channel Islands National Marine Sanctuary (Santuario Mari\u00f1o Nacional das illas do Canal) enc\u00f3ntranse aproximadamente a 32\u00a0km da costa.\nClima.\nO clima de Santa B\u00e1rbara a mi\u00fado se describe como de tipo mediterr\u00e1neo, e a cidade prom\u00f3vese turisticamente como a \"Riviera italiana-americana\".\nHistoria.\n\u00c9poca precolombiana.\nAs evidencias de habitaci\u00f3n humana da \u00e1rea datan de polo menos hai 13 000 anos. A evidencia dunha presenza paleoindia incl\u00fae un lugar de cultura clovis encontrado na d\u00e9cada de 1980 ao longo da costa occidental do actual condado de Santa B\u00e1rbara, as\u00ed como os restos de \"Arlington Springs Man\", encontrados na illa de Santa Rosa na d\u00e9cada de 1960. Est\u00edmase que entre 8 000 e 10 000 ind\u00edxenas americanos chumash, os primeiros habitantes da zona, que se estableceron en modestas casas de madeira e en covas das monta\u00f1as Santa Ynez, viv\u00edan na costa sur do actual condado no momento das primeiras exploraci\u00f3ns espa\u00f1olas.\nCinco aldeas chumash floreceron en la zona. A \u00e1rea actual do Santa Barbara City College era a vila de \"Mispu\"; o lugar de Los Ba\u00f1os pool (ao logo da praia oeste) era a aldea de \"Syukhtun\", o pobo do gran xefe \"Yanonalit\" situado entre as r\u00faas Bath e Chapala; \"Amolomol\" estaba na desembocadura de Mission Creek, e \"Swetete\", sobre o actual refuxio de aves.\n\u00c9poca espa\u00f1ola.\nO explorador portugu\u00e9s Jo\u00e3o Cabrilho, ao servizo do Reino de Espa\u00f1a, navegou a trav\u00e9s do que agora se chama o Canal de Santa B\u00e1rbara en 1542, ancorando brevemente na zona. En 1602 navegante e explorador espa\u00f1ol Sebasti\u00e1n Vizca\u00edno deulle o nome de \"Santa B\u00e1rbara\" ao canal e tam\u00e9n a unha das illas do Canal, a illa de Santa B\u00e1rbara.\nUnha expedici\u00f3n terrestre dirixida por Gaspar de Portol\u00e0, primeiro gobernador das Californias (Alta e Baixa), visitou a zona contra 1769, e o misionero franciscano Juan Cresp\u00ed, que acompa\u00f1ou \u00e1 expedici\u00f3n, nomeou a unha gran cidade nativa como \"Laguna de la Concepci\u00f3n\". Por\u00e9n, o nome anterior de Cabrilho, foi o que sobreviviu.\nOs primeiros residentes europeos permanentes foron misioneiros e soldados espa\u00f1ois, baixo Filipe de Neve, que chegou en 1782 para constru\u00edr o \"Presidio Real de Santa B\u00e1rbara\". Foron enviados tanto para fortalecer a rexi\u00f3n contra a expansi\u00f3n doutras potencias como Inglaterra e Rusia, e para converter aos nativos ao cristianismo. Moitos dos soldados espa\u00f1ois levaron \u00e1s s\u00faas familias con eles, e formaron o n\u00facleo da pequena cidade, ao principio s\u00f3 un grupo de construci\u00f3s de adobe, que rodeaban o Presidio. A \"Misi\u00f3n de Santa B\u00e1rbara\" estableceuse na festividade de Santa B\u00e1rbara, o 4 de decembro de 1786. Foi a d\u00e9cima das Misi\u00f3ns de California fundada polos francisc\u00e1ns espa\u00f1ois.\nA poboaci\u00f3n foi fundada o 24 de marzo de 1782 por frei Jun\u00edpero Serra co nome de \"Misi\u00f3n y Presidio de Santa B\u00e1rbara\". O padre Ferm\u00edn Lasu\u00e9n sucedieu ao padre Junipero Serra como segundo presidente da Rede de Misi\u00f3ns Franciscanas de California. Os padres da Misi\u00f3n comezaron o lento traballo de converter aos nativos chumash ao cristianismo, constru\u00edndo unha aldea para eles nos terreos da Misi\u00f3n. Os traballadores chumash constru\u00edron unha conexi\u00f3n entre o regato do Ca\u00f1\u00f3n e o sistema de conduci\u00f3n de augas da Misi\u00f3n de Santa B\u00e1rbara mediante unha presa e un acueduto. Durante as seguientes d\u00e9cadas, moitos dos nativos morreron de enfermidades como a var\u00edola, contra a que non ti\u00f1an inmunidade natural.\nO acontecemento m\u00e1is dram\u00e1tico do per\u00edodo espa\u00f1ol foi o gran terremoto de 1812, dunha magnitude estimada de 7,1, e o tsunami conseguinte, que destru\u00edu a Misi\u00f3n e toda a cidade; a auga chegou \u00e1 altura da actual r\u00faa Anapamu, e levou un barco a unha distancia de media milla at\u00f3 o Can\u00f3n Refugio. A Misi\u00f3n foi reconstru\u00edda en 1820. Despois do terremoto, os padres da Misi\u00f3n decidiron reconstru\u00edla dunha maneira m\u00e1is grandiosa, e \u00e9 esta construci\u00f3n a que sobrevive nos nosos d\u00edas, e a mellor conservada das Misi\u00f3ns de California, e que a\u00ednda funciona como unha igrexa activa dos franciscanos.\nO per\u00edodo espa\u00f1ol terminou en 1822 co final da Guerra de Independencia de M\u00e9xico, que puxo fin a 300 anos de dominio colonial. A bandeira de M\u00e9xico izouse no mastro do Presidio, pero s\u00f3 durante 24 anos. Moitos nomes das r\u00faas de Santa B\u00e1rbara reflicten este per\u00edodo de tempo. Os nomes de \"de la Guerra\" e \"Carrillo\", por exemplo, prove\u00f1en de cidad\u00e1ns desta \u00e9poca, que foron fundamentais na construci\u00f3n da cidade, polo que foron honrados cos nomes destas r\u00faas.\n\u00c9poca mexicana e \"Per\u00edodo Rancho\".\nDespois de que o goberno mexicano secularizara as misi\u00f3ns na d\u00e9cada de 1830, os rexistros de bautizo, matrimonio e enterro das outras misi\u00f3ns foron transferidos a Santa B\u00e1rbara, e hoxea enc\u00f3ntranse no Arquivo-Biblioteca da Misi\u00f3n de Santa B\u00e1rbara.\nDespois da secularizaci\u00f3n forzada das Misi\u00f3ns en 1833, os sucesivos gobernadores mexicanos distribu\u00edron as grandes extensi\u00f3ns de terra que anteriormente ti\u00f1a a Orde franciscana entre varias familias para recompensaren os servizos pretados ou constru\u00edr alianzas.\nEstas concesi\u00f3ns de terras a familias not\u00e1beis locais marcaron comezo do chamado \"Per\u00edodo Rancho\" na historia de California e de Santa B\u00e1rbara. Fernando Tico foi un dos primeiros poboadores que recibiu concesi\u00f3ns de terras na zona. Fernando liderou aos nativos americanos contra os piratas arxentinos no s\u00e9culo XIX. A poboaci\u00f3n segu\u00eda sendo escasa, con enormes explotaci\u00f3ns gandeiras (ranchos) dirixidas por familias adi\u00f1eiradas. Foi durante este per\u00edodo no que Richard Henry Dana, Jr. visitou por primeira vez Santa B\u00e1rbara e escribiu sobre a cultura e a xente do lugar no seu libro \"Two Years Before the Mast\".\nSanta B\u00e1rbara caeu sen derramamento de sangue ante un batall\u00f3n de soldados estadounidenses ao mando de John C. Fr\u00e9mont o 27 de decembro de 1846, durante a Guerra dos Estados Unidos-M\u00e9xico (\"Mexican-American War\", en ingl\u00e9s, ou \"Intervenci\u00f3n estadounidense en M\u00e9xico\", como se co\u00f1ece neste pa\u00eds).\nE despois do Tratado de Guadalupe Hidalgo, en 1848, o territorio da ampla Alta California, o territorio de Santa Fe de Novo M\u00e9xico, e o da Rep\u00fablica de Texas, convert\u00e9ronse en parte duns Estados Unidos en expansi\u00f3n.\nMediados e finais do s\u00e9culo XIX.\nUn gran cambio se produciu rapidamente despois da adquisici\u00f3n de Santa B\u00e1rbara polos Estados Unidos. A poboaci\u00f3n duplicouse entre 1850 e 1860. En 1851, o agrimensor Salisbury Haley dese\u00f1ou o trazado do plano das r\u00faas en cuadr\u00edculas. Construci\u00f3ns de madeira substitu\u00edron \u00e1s de adobe cando os colonos estadounidenses se estableceron al\u00ed. Durante os anos da febre do ouro e os seguientes, a cidade converteuse nun refuxio para bandidos e xogadores, e nun lugar perigroso e sen lei. O carism\u00e1tico xogador e bandoleiro Jack Powers ti\u00f1a o control virtual da cidade a principios da d\u00e9cada de 1850, at\u00e9 que foi expulsado por un grupo organizado en San Luis Obispo. O ingl\u00e9s foi gradualmente substitu\u00edndo ao espa\u00f1ol como o idioma da vida coti\u00e1, convert\u00e9ndose no idioma do rexistro oficial en 1870.\n O primeiro xornal, o \"Santa Barbara Gazette\", foi fundado en 1855.\nA\u00edda que a Guerra civil estadounidense tivo poucos efectos en Santa B\u00e1rbara, a desastrosa seca de 1863 puxo fin ao \"Per\u00edodo Rancho\", xa que a maior\u00eda do gando morreu e os ranchos divid\u00edronse e vend\u00e9ronse. Mortimer Cook, un empresario rico, chegou en 1871 e abriu o primeiro banco da cidade. Cook despois exerceu durante dous mandatos como alcalde.\nCook fundou o primeiro \"National Gold Bank of Santa Barbara\" en 1873. O edificio de \"Stearns Wharf\" en 1872 mellorou a accesibilidade comercial e tur\u00edstica de Santa B\u00e1rbara; anteriormente, os bens e os visitantes ti\u00f1an que trasladarse desde os barcos de vapor a embarcaci\u00f3ns m\u00e1is pequenas para chegar a terra. Durante a d\u00e9cada de 1870, o escritor Charles Nordhoff promoveu a cidade como un centro de sa\u00fade e destino para viaxeiros acomodados doutras partes dos Estados Unidos; moitos deles foron al\u00ed, e moitos quedaron. O luxoso hotel Arlington data deste per\u00edodo. En 1887 o ferrocarril finalmente chegou at\u00e9 Os \u00c1nxeles e, en 1901, a San Francisco: daquela pod\u00edase acceder facilmente a Santa B\u00e1rbara por terra e mar, e o desenvolvemento posterior foi r\u00e1pido.\nPeter J. Barber, un arquitecto, dese\u00f1ou moitas residencias de estilo victoriano tard\u00edo e exerceu d\u00faas veces como alcalde, en 1880 e, novamente, en 1890. Un ano despois do mandato de Barber como alcalde, o presidente Benjamin Harrison foi o primeiro dos cinco presidentes que visitaron Santa B\u00e1rbara.\nPrincipios do s\u00e9culo XX at\u00e9 a segunda guerra mundial.\nXusto antes do comezo do s\u00e9culo XX descubriuse petr\u00f3leo en Summerland, e a rexi\u00f3n ao longo da praia leste de Santa B\u00e1rbara brotaron numerosas torres de perforaci\u00f3n e plataformas para perforar en mar a f\u00f3ra. Este foi o primeiro campo petrol\u00edfero en mar a f\u00f3ra do mundo; a extracci\u00f3n de petr\u00f3leo en mar a f\u00f3ra converter\u00edase nunha pr\u00e1ctica pol\u00e9mica na zona de Santa B\u00e1rbara, que contin\u00faa at\u00e9 os nostros d\u00edas.\nSanta B\u00e1rbara albergou o estudo de cinema m\u00e1is grande do mundo durante a era do cine mudo. \"Flying A Studios\", unha divisi\u00f3n da \"American Film Manufacturing Company\", operaba en d\u00faas cuadras da cidade centradas en State e Mission entre 1910 e 1922, en que a industria foi pechando e tralad\u00e1ndose a Hollywood cando se saturou esta \u00e1rea, necesitando os recursos dunha empresa m\u00e1is grande. En \"Flying A\" e noutros estudos locais m\u00e1is pequenos produc\u00edronse aproximadamente 1 200 filmes durante a s\u00faa permanencia en Santa B\u00e1rbara, dos cales aproximadamente 100 sobreviven.\nDurante este per\u00edodo, a \"Alco Hydro-Aeroplane Company\" (ou \"Loughead Aircraft Company\") estableceuse na r\u00faa \"State Street\", e probou regularmente hidroavi\u00f3ns fronte a \"East Beach\" (a praia Leste). Isto foi a x\u00e9nese do que m\u00e1is tarde se converter\u00eda na Lockheed Corporation.\nO terremoto de magnitud 6,3 do 29 de xu\u00f1o de 1925 foi o primeiro terremoto destrutivo en California desde o sismo de San Francisco en 1906, que destru\u00edu gran parte do centro de Santa B\u00e1rbara e matou a 13 persoas. O terremoto provocou o colapso de infraestruturas, inclu\u00eddo o encoro de Sheffield. O escaso n\u00famero de mortes atrib\u00faese ao momento en que se produciu, pois ao ser na madrugada (6:44 horas), a maior\u00eda dos cidad\u00e1ns non estaban na r\u00faa e non foron vulnerables aos cascallos. A\u00ednda que este terremoto, como o de 1812, estaba centrado na canle de Santa B\u00e1rbara, non causou tsunami. Chegou no momento oportuno para a reconstruci\u00f3n, xa que xa estaba en marcha un movemento de reforma e unificaci\u00f3n arquitect\u00f3nica ao redor dun estilo colonial espa\u00f1ol. Baixo o liderado de Pearl Chase, moitos dos famosos edificios da cidade levant\u00e1ronse como parte do proceso de reconstruci\u00f3n, inclu\u00eddo o Xulgado do Condado de Santa B\u00e1rbara, que foi eloxiado, en ocasi\u00f3ns, como o \"edificio p\u00fablico m\u00e1is bonito dos Estados Unidos\". Produc\u00edrase tam\u00e9n o lamentable suceso ocorrido en 1907, que inclu\u00edra un horrible accidente de tren que levou a vida de 32 persoas.\nDurante a Segunda guerra mundial, Santa B\u00e1rbara tivo no seu porto o fogar da Estaci\u00f3n A\u00e9rea Santa B\u00e1rbara do Corpo Mar\u00edtimo, e o Centro de Reserva Naval Santa B\u00e1rbara. Na costa, ao oeste da cidade, atop\u00e1base o Base militar Cooke (a actual base da Forza A\u00e9rea de Vandenberg). Na cidade, o Hospital Xeral Hoff tratou a soldados feridos no Pac\u00edfico. O 23 de febreiro de 1942, non moito despois do estalido da guerra no Pac\u00edfico, o submarino xapon\u00e9s I-17 sa\u00edu ao mar e lanzou 16 bombas no Campo de Petr\u00f3leo de Ellwood, a uns 10 quil\u00f3metros ao oeste de Santa B\u00e1rbara, no que foi o primeiro ataque inimigo aos Estados Unidos no continente dende o bombardeo de Orle\u00e1ns na Primeira guerra mundial. A\u00ednda que o bombardeo era inocuo e s\u00f3 causou danos por valor duns 500 d\u00f3lares nunha pasarela, o p\u00e1nico foi inmediato. Moitos residentes en Santa B\u00e1rbara fuxiron e o valor da terra caeu a m\u00ednimos hist\u00f3ricos.\nDespois da segunda guerra mundial.\nDespois da guerra, moitos dos soldados que estiveron en Santa B\u00e1rbara de servizo, asent\u00e1ronse. A poboaci\u00f3n aumentou 10.000 persoas entre o final da guerra e 1950. Este forte crecemento tivo consecuencias importantes para a econom\u00eda e infraestruturas locais. A estrada 101 foi constru\u00edda pola cidade durante este per\u00edodo e o Encoro de Cachuma, de nova construci\u00f3n, comezou a abastecer auga a trav\u00e9s dun t\u00fanel cavado polas monta\u00f1as entre 1950 e 1956.\nAs relaci\u00f3ns locais coa industria do petr\u00f3leo foron increment\u00e1ndose durante ese per\u00eddoso. A produci\u00f3n en Summerland rematou, Elwood foi esmoecendo e, para atopar novos campos, as compa\u00f1\u00edas petroleiras realizaron unha exploraci\u00f3n s\u00edsmica da canle utilizando explosivos, unha pr\u00e1ctica controvertida que os pescadores locais rexeitaban por entender que prexudicaba as capturas. O desastre culminante, e un dos acontecementos que incentivarron o moderno movemento ecoloxista, foi o estoupido na plataforma A de Union Oil, o 28 de xaneiro. 1969, no Campo de Dos Cuadras, a aproximadamente oito quil\u00f3metros ao sueste de Santa B\u00e1rbara, na canle de Santa B\u00e1rbara. Aproximadamente 100 000 barr\u00eds (16 000 m3) de petr\u00f3leo sa\u00edron dunha enorme rotura submarina, verquendo e lixando centos de quil\u00f3metros cadrados de oc\u00e9ano e toda a costa de Ventura a Goleta, as\u00ed como as praias orientadas ao norte nas Illas da Canle. Ao ano seguinte, produc\u00edronse d\u00faas consecuencias lexislativas por mor do verquido: a Lei de Calidade Medioambiental de California (California Environmental Quality Act, -CEQA-) e a Lei de Pol\u00edtica Ambiental Nacional (National Environmental Policy Act -NEPA-). Mentres, a nivel local, cidad\u00e1ns indignados formaron GOO (Get Oil Out).\nA comunidade empresarial de Santa B\u00e1rbara esforzouse por atraer o desenvolvemento ata o auxe do movemento anti-crecemento na d\u00e9cada de 1970. Moitas industrias \"limpas\", especialmente as empresas aeroespaciais como Raytheon e Delco Electronics, mud\u00e1ronse \u00e1 cidade nos anos 50 e 1960, traendo empregados doutras partes do propio Estados Unidos. UCSB converteuse nun gran empresario. En 1975, a cidade aprobou unha ordenanza que restrinx\u00eda o crecemento a un m\u00e1ximo de 85.000 residentes, mediante a zonificaci\u00f3n. O crecemento no pr\u00f3ximo val de Goleta puidose limitarse ao negar contadores de auga aos emprendedores que solicitaban permisos. Como resultado destes cambios, o crecemento diminu\u00edu, pero os prezos aumentaron drasticamente.\nCando os electores aprobaron a conexi\u00f3n ao abastecemento de auga do Estado en 1991, partes da cidade, especialmente as \u00e1reas perif\u00e9ricas, retomaron o seu crecemento, pero m\u00e1is lentamente que durante o per\u00edodo de auxe dos anos cincuenta e sesenta. A\u00ednda que o crecemento m\u00e1is lento preservou a calidade de vida para a maior\u00eda dos residentes e impediu o deslizamento urbano notorio na conca dos \u00c1nxeles, a vivenda na zona de Santa B\u00e1rbara escaseaba e os prezos aumentaron: en 2006, s\u00f3 o seis por cento dos residentes pod\u00edan permitirse un casa de valor mediano. Como resultado, moitas persoas que traballan en Santa B\u00e1rbara viaxan desde \u00e1reas adxacentes e m\u00e1is asequibles, como Santa Maria, Lompoc e Ventura. O tr\u00e1fico resultante das arterias entrantes, en particular o tramo da estrada 101 entre Ventura e Santa B\u00e1rbara, \u00e9 outro problema que as autoridades tiveron que abordar a longo prazo.\nCidades irmandadas.\nA data 1 de febreiro de 2016 Santa B\u00e1rbara est\u00e1 irmandada coas seguintes cidades:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cidades de California]]"}
{"id": "488310", "revid": "23204", "url": "https://gl.wikipedia.org/wiki?curid=488310", "title": "Jeanne Baret", "text": "Jeanne Baret ou Jeanne Barret (pseud\u00f3nimo Jean Bar\u00e9), nada en La Comelle, Francia, o 27 de xullo de 1740 e finada en Saint-Aulaye, Breuilh, Francia o 5 de agosto de 1807, foi unha bot\u00e1nica francesa, a primeira muller en circunnavegar o mundo, disfrazada de home.\nExpedici\u00f3n ao redor do globo.\nEn 1766, Jeanne Baret embarcouse como asistente do bot\u00e1nico Philibert Commerson na primeira circunnavegaci\u00f3n francesa do mundo, na que se realizou un cat\u00e1logo de especies de todo o planeta.\nA expedici\u00f3n empregou dous barcos de guerra franceses, ao mando de Louis Antoine de Bougainville, nos que non estaba permitida a presenza de mulleres polo que tivo que se disfrazar de home, durante os tres anos de traves\u00eda (1766-1769). A\u00ednda que embarcada de inc\u00f3gnito, finalmente foi descuberta a s\u00faa condici\u00f3n de muller en 1768. Foi obrigada a desembarcar na Illa Mauricio xunto a Commerson o cal morrer\u00eda al\u00ed en 1773.\nSoa e sen recursos, Jeanne traballou nunha taberna en Port Louis. Co\u00f1eceu un oficial naval franc\u00e9s, natural de Perigord, Jean Dubernat, con quen casou o 17 de maio de 1774 na Catedral de S. Lu\u00eds. A parella regresou a Francia, completando as\u00ed a volta ao mundo.\nContribuci\u00f3ns cient\u00edficas.\nA parella de bot\u00e1nicos recolleu m\u00e1is de 6000 mostras de especies vexetais dos lugares que visitaron: Brasil, o estreito de Magall\u00e1ns, Tahit\u00ed, e as illas de Madagascar, e Mauricio. Entre as contribuci\u00f3ns de Jeanne Baret at\u00f3pase a primeira descrici\u00f3n da vide.\n\u00c1 volta de Illa Mauricio, Jeanne trouxo as mostras bot\u00e1nicas de Commerson, 30 caixas que conti\u00f1an algo m\u00e1is de 5.000 especies, inclu\u00edndo 3.000 descritas como novas. Recibiu a s\u00faa parte da herdanza de Commerson, e o rei Lu\u00eds XVI reco\u00f1eceu os seus m\u00e9ritos como asistente do bot\u00e1nico, felicitouna polo seu bo comportamento, describ\u00edndoa como \"muller extraordinaria\" e deix\u00e1ndolle unha renda vitalicia.\nA pesar das s\u00faas contribuci\u00f3ns cient\u00edficas, a historia mant\u00edvoa durante s\u00e9culos apartada de todo o reco\u00f1ecemento polo seu labor e s\u00f3 era lembrada como amante de Commerson.\nReco\u00f1ecemento p\u00fablico.\nO reco\u00f1ecemento do seu papel como primeira muller en circunnavegar o globo e os seus traballos cient\u00edficos quedaron escurecidos at\u00e9 a publicaci\u00f3n do libro \"The Discovery of Jeanne Baret: A Story of Science, the High Seas, and the First Woman to Circumnavigate the Globe\" (2010), da escritora Glynis Ridley.\nDurante a viaxe, Commerson dedicoulle un arbusto da familia Meliaceae, \"Baretia bonnafidia\". Con todo, a planta cambiar\u00eda m\u00e1is tarde o seu nome polo de \"Turraea heterophylla\", que ser\u00eda sin\u00f3nimo de \"Turraea floribunda\".\nO bi\u00f3logo Eric Tepe, da Universidade de Utah e a Universidade de Cincinnati, honrou o seu recordo, aplicando o seu nome a unha nova especie vexetal recentemente descuberta, \"Solanum baretiae\", da familia Solanaceae, emparentada coa pataca. O seu compa\u00f1eiro de expedici\u00f3n Philip Commerson xa lle dera nome a m\u00e1is de 70 especies (como o x\u00e9nero Commersonia ou numerosas especies co ep\u00edteto \"commersonii\")."}
{"id": "488311", "revid": "23204", "url": "https://gl.wikipedia.org/wiki?curid=488311", "title": "Filmes de Israel propostos \u00f3 \u00d3scar \u00f3 mellor filme internacional", "text": "Israel presentou filmes para o \u00d3scar \u00f3 mellor filme internacional dende o ano 1964. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nDende 1991, o ga\u00f1ador do premio Ophir ao mellor filme \u00e9 automaticamente designado como representante israel\u00ed ao \u00d3scar. En 2007, \"Aviva, My Love\" e \"Adamah Meshuga'at\" empataron no premio, o que requiriu unha segunda rolda de votaci\u00f3ns que resultou na elecci\u00f3n do segundo. En 2008 \"The Band's Visit\" ga\u00f1ou o premio Ophir ao mellor filme, mais foi descualificado pola Academia por conter demasiado di\u00e1logo en ingl\u00e9s. O segundo filme, \"Beaufort\" presentouse no seu lugar, resultando na primeira candidatura ao \u00d3scar de Israel en 23 anos.\nNa maior\u00eda dos candidatos israel\u00eds, o di\u00e1logo \u00e9 fundamentalmente en hebreo. Alg\u00fans dos filmes que empregaron de xeito notable outra lingua foron \"Kluv Hazkhukhit\" e \"Regayyim\" (franc\u00e9s), \"Khatunah Me'ukheret\" (xeorxiano) e \"Ajami\" (\u00e1rabe). Moitos outros, como \"Hakhaverim Shel Yanah\" e \"Clara Haqdoshah\", son en gran parte en ruso.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Israel para a s\u00faa valoraci\u00f3n pola Academia co respectivo ano e cerimonia de entrega."}
{"id": "488312", "revid": "5312", "url": "https://gl.wikipedia.org/wiki?curid=488312", "title": "Institut du cerveau et de la moelle \u00e9pini\u00e8re", "text": "O Institut du cerveau et de la moelle \u00e9pini\u00e8re (en galego: \"Instituto do cerebro e da medula espi\u00f1al\") de Par\u00eds \u00e9 unha fundaci\u00f3n francesa sen fins de lucro cuxa misi\u00f3n \u00e9 contribu\u00edr \u00e1 prevenci\u00f3n e o tratamento das enfermidades, especialmente as neurol\u00f3xicas ou psiqui\u00e1tricas (alzh\u00e9imer, parkinson, diston\u00eda, epilepsia, esclerose m\u00faltiple, ictus, cancro, demencia, depresi\u00f3n, trastorno obsesivo-compulsivo, autismo, etc.) as\u00ed como na medula espi\u00f1al (paraplex\u00eda, cuadriplex\u00eda, etc.) e o cerebro.\nFundado o 24 de setembro de 2010, no local do Hospital de la Piti\u00e9-Salp\u00eatri\u00e8re, o centro de investigaci\u00f3n re\u00fane a 600 investigadores, enxe\u00f1eiros e t\u00e9cnicos.\nMembros fundadores.\nO ICM re\u00fane a personalidades de todos os eidos (medicina, deporte, comercio, cine, etc.) e que puxeron as s\u00faas diversas \u00e1reas de co\u00f1ecemento ao servizo da Fundaci\u00f3n: G\u00e9rard Saillant (presidente da ICM), Yves Agid (director cient\u00edfico), Olivier Lyon-Caen, Luc Besson, Louis Camilleri, Jean Glavany, Maurice L\u00e9vy, Jean-Pierre Martel, Max Mosley, Lindsay Owen-Jones, Michael Schumacher, Jean Todt, David de Rothschild ou Serge Weinberg.\nOs patrocinadores do ICM son Jean Reno e Michelle Yeoh.\nIncubadora de iPEPS.\nO ICM acolle unha incubadora de negocios. En decembro de 2019, m\u00e1is de 27 empresas alox\u00e1ronse nesta incubadora."}
{"id": "488313", "revid": "5376722", "url": "https://gl.wikipedia.org/wiki?curid=488313", "title": "ICM", "text": ""}
{"id": "488314", "revid": "54334", "url": "https://gl.wikipedia.org/wiki?curid=488314", "title": "Cristina Dur\u00e1n Costell", "text": "Cristina Dur\u00e1n Costell, nada en Valencia en 1970, \u00e9 unha ilustradora e debuxante. Premio Nacional de C\u00f3mic en 2019. \nTraxectoria.\nLicenciouse pola facultade de Belas Artes de Valencia na especialidade de debuxo. Mentres estudaba creou o fanzine \"No Aparcar Llamo GRUA\" con Miguel \u00c1ngel Giner, Robin e Alberto Botella. Posteriormente, en 1993, os catro crearon a empresa LaGRUAestudio, dedicada \u00e1 ilustraci\u00f3n de libros e publicidade, o c\u00f3mic e a animaci\u00f3n. Traballou para que a Asociaci\u00f3n Profesional de Ilustradores de Valencia (APIV) retomase a s\u00faa actividade en 1997 e foi a s\u00faa presidenta entre os anos 2006 e 2009. Tam\u00e9n foi membro da Xunta Directiva da Federaci\u00f3n de Asociaciones de Ilustradores Profesionales (FADIP) e da xunta fundadora do European Illustrators Forum (EIF)."}
{"id": "488315", "revid": "23204", "url": "https://gl.wikipedia.org/wiki?curid=488315", "title": "Filmes de Ir\u00e1n propostos \u00f3 \u00d3scar \u00f3 mellor filme internacional", "text": "Ir\u00e1n presentou filmes para o \u00d3scar \u00f3 mellor filme internacional de xeito regular dende o ano 1994. Antes da Revoluci\u00f3n Iraniana de 1979, o Ir\u00e1n Imperial enviou un s\u00f3 filme en 1977. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Ir\u00e1n para a s\u00faa valoraci\u00f3n pola Academia co respectivo ano e cerimonia de entrega."}
{"id": "488316", "revid": "89787", "url": "https://gl.wikipedia.org/wiki?curid=488316", "title": "Filmes de Filipinas propostos \u00f3 \u00d3scar \u00f3 mellor filme internacional", "text": "Filipinas presentou filmes para o \u00d3scar \u00f3 mellor filme internacional dende a creaci\u00f3n da categor\u00eda no ano 1956. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Filipinas para a s\u00faa valoraci\u00f3n pola Academia co respectivo ano e cerimonia de entrega."}
{"id": "488318", "revid": "89787", "url": "https://gl.wikipedia.org/wiki?curid=488318", "title": "Perspectiva de x\u00e9nero", "text": "Perspectiva de x\u00e9nero \u00e9 un termo empregado na pol\u00edtica p\u00fablica que significa basicamente achegarse a calquera fen\u00f3meno ou realidade social desde o x\u00e9nero como unha construci\u00f3n social e as relaci\u00f3ns de poder derivadas desa construci\u00f3n. Integrar a perspectiva de x\u00e9nero na preparaci\u00f3n dunha acci\u00f3n planificada (lei, pol\u00edtica, programa) implica avaliar as s\u00faas implicaci\u00f3ns para mulleres e para homes. \nSerret Bravo sinala que \"analizar ou traballar calquera con perspectiva de x\u00e9nero \u00e9 o acto de aproximarse a unha realidade, po\u00f1endo atenci\u00f3n \u00e1 construci\u00f3n da categor\u00eda de x\u00e9nero e as s\u00faas relaci\u00f3ns de poder\". Para explicala empr\u00e9gase a met\u00e1fora das lentes, para expresar que como calquera perspectiva, ser\u00eda como mirar a realidade cunhas determinadas lentes que permitir\u00edan ver cousas, que, sen elas, non sen poder\u00edan observar a\u00ednda que estivesen a\u00ed, que poder\u00edan pasar desapercibidas ou semellar inexistentes. \n\u00c9 un termo que se refire \u00e1 consideraci\u00f3n de diferenzas entre homes e mulleres nun determinado campo ou actividade, co obxectivo de telas en conta para atopar li\u00f1as de acci\u00f3n que eliminen as desigualdades. Este termo est\u00e1 intimamente relacionado co termo transversalizaci\u00f3n de x\u00e9nero. \nA idea b\u00e1sica da transversalizaci\u00f3n de x\u00e9nero \u00e9 que as pol\u00edticas de igualdade non s\u00f3 se apliquen nun departamento espec\u00edfico de goberno, sen\u00f3n que o impregnen todo, e en calquera acci\u00f3n pol\u00edtica, non importa cal sexa o campo e na fase en que estea, te\u00f1a en conta as diferenzas entre homes e mulleres, as diferentes experiencias entre si e as distintas implicaci\u00f3ns que o que se espera que poida ter en cada un destes dous grupos. [2] \nOrixe.\nA orixe do concepto hai que buscala na IV Conferencia Internacional das Mulleres en Beijing en 1995, unha conferencia que supuxo un punto de inflexi\u00f3n na axenda mundial para a igualdade de x\u00e9nero. Da conferencia naceu a Declaraci\u00f3n e a Plataforma de Acci\u00f3n de Pequ\u00edn adoptadas por todos os pa\u00edses membros (189). Esta declaraci\u00f3n, especialmente dirixida ao apoderamento das mulleres, especifica a necesidade de ter en conta o impacto de x\u00e9nero nas acci\u00f3ns dos gobernos, en particular, no punto 38, os pa\u00edses compromet\u00e9ronse a: \n(...) \"Garantir que todas as pol\u00edticas e programas reflictan unha perspectiva de x\u00e9nero\" . E o punto 57 establece que \"o \u00e9xito das pol\u00edticas e medidas dirixidas a apoiar ou fortalecer a promoci\u00f3n da igualdade de x\u00e9nero e a mellora da condici\u00f3n das mulleres debe basearse na integraci\u00f3n dunha perspectiva x\u00e9nero nas pol\u00edticas xerais relacionadas con todos os \u00e1mbitos da sociedade, as\u00ed como a implementaci\u00f3n de medidas positivas cun apoio institucional e financeiro adecuado a todos os niveis\". \nA perspectiva de x\u00e9nero na Uni\u00f3n Europea.\nDespois da Conferencia de Pequ\u00edn, a Uni\u00f3n Europea incorporou gradualmente o posicionamento de x\u00e9nero nas s\u00faas acci\u00f3ns. As\u00ed, en 2003, o Parlamento adoptou unha resoluci\u00f3n sobre a integraci\u00f3n da perspectiva de x\u00e9nero internamente e creou un grupo de alto nivel sobre igualdade de x\u00e9nero e diversidade para promover esta perspectiva. Tam\u00e9n se creou a Comisi\u00f3n de Dereitos da Muller e Igualdade de X\u00e9nero (FEMMN), que \u00e9 o principal organismo encargado de incorporar a perspectiva de x\u00e9nero nos sectores pol\u00edticos. Esta comisi\u00f3n pode introducir a perspectiva de x\u00e9nero nos traballos doutras comisi\u00f3ns sobre outras cuesti\u00f3ns espec\u00edficas. \nImplicaci\u00f3ns.\nA perspectiva de x\u00e9nero \u00e9 un xeito de achegarse \u00e1 realidade e polo tanto \u00e9 unha ferramenta para a s\u00faa comprensi\u00f3n. \u00c9 unha ferramenta para axudar a identificar como afectan ou condicionan as intervenci\u00f3ns ou acci\u00f3ns a homes e mulleres. Adoptar esta perspectiva implica contrarrestar outras perspectivas presentadas e asumidas como neutrais ou obxectivas, ao considerar que axudar\u00edan a consolidar as desigualdades de x\u00e9nero existentes. Ademais tam\u00e9n implica: \na) Un obxectivo: a equidade de x\u00e9nero. \nb) Cambios funcionais e estruturais: reorganizaci\u00f3n, mellora, desenvolvemento e avaliaci\u00f3n dos procesos de decisi\u00f3n pol\u00edtica. \nc) Procesos pol\u00edticos (novas formas de pensar e abordar pol\u00edticas, cambios na cultura organizativo-institucional) e t\u00e9cnicos (contando con ferramentas conceptuais e anal\u00edticas baseadas na an\u00e1lise de x\u00e9nero). \nd) Involucrar os \"axentes ordinarios\" das \"pol\u00edticas ordinarias\"\u02d0 o proceso de elaboraci\u00f3n das pol\u00edtica se reorganiza de maneira que os seus axentes ordinarios saiban como incorporar unha perspectiva de x\u00e9nero. \nAlgunhas referencias para aplicar a perspectiva de x\u00e9nero.\nA perspectiva de x\u00e9nero apl\u00edcase en funci\u00f3n das premisas formuladas e asumindo as implicaci\u00f3ns mencionadas e p\u00f3dese aplicar a calquera intervenci\u00f3n, proxecto ou pol\u00edtica p\u00fablica. Hai alg\u00fans enfoques para incorporar este aspecto inclusivo en \u00e1mbitos tan diversos como a xustiza, os orzamentos ou as avaliaci\u00f3ns de emprego. A continuaci\u00f3n m\u00f3stranse algunhas referencias nas que se abordou a aplicaci\u00f3n da perspectiva de x\u00e9nero desde unha perspectiva aplicada. \nDesde a Xustiza hai sentenzas onde se aplicou a perspectiva de x\u00e9nero. \nNo ensino superior hai unha colecci\u00f3n de gu\u00edas que ofrecen exemplos de boas pr\u00e1cticas, recursos docentes e ferramentas de consulta para unha docencia universitaria sen nesgos de x\u00e9nero en diferentes disciplinas e \u00e1mbitos de co\u00f1ecemento. \nA fenda salarial \u00e9 un dos indicadores m\u00e1is co\u00f1ecidos de discriminaci\u00f3n de x\u00e9nero e ten que ver en gran medida con como as persoas aval\u00edan o seu traballo. Hai alg\u00fans sistemas que te\u00f1en en conta esta perspectiva \u00e1 hora de realizar este proceso: \n- Os orzamentos, especialmente os p\u00fablicos, xogan un papel moi importante na correcci\u00f3n das desigualdades de x\u00e9nero: \nV\u00e9xase tam\u00e9n.\nDeclaraci\u00f3n de Pequ\u00edn e Plataforma de Acci\u00f3ns \nInforme sobre a situaci\u00f3n da perspectiva de x\u00e9nero na UE\nComo planificar un proxecto desde a perspectiva de x\u00e9nero (Murgibe) "}
{"id": "488319", "revid": "23204", "url": "https://gl.wikipedia.org/wiki?curid=488319", "title": "Filmes de Hong Kong propostos \u00f3 \u00d3scar \u00f3 mellor filme internacional", "text": "Hong Kong presentou filmes para o \u00d3scar \u00f3 mellor filme internacional dende o ano 1959. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nA China, Hong Kong e Taiw\u00e1n est\u00e1n consideradas pola Academia como entidades separadas e env\u00edan cadanseu filme \u00e1 competici\u00f3n. Dous filmes de Hong Kong acadaron candidatura, ambos realizados por directores da China continental. A\u00ednda que unha das marcas do cinema de Hong Kong era o uso da lingua cantonesa, menos da metade dos filmes seleccionados foron nesa lingua.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Hong Kong para a s\u00faa valoraci\u00f3n pola Academia co respectivo ano e cerimonia de entrega."}
{"id": "488320", "revid": "138085", "url": "https://gl.wikipedia.org/wiki?curid=488320", "title": "Mulleres na Enxe\u00f1ar\u00eda", "text": "Polo xeral, as mulleres est\u00e1n infrarrepresentadas nos campos da enxe\u00f1ar\u00eda, na academia e na profesi\u00f3n de enxe\u00f1ar\u00eda, a\u00ednda que moitas fixeron importantes contribuci\u00f3ns aos diversos campos da enxe\u00f1ar\u00eda.\nHistoria.\nA historia de mulleres como dese\u00f1adoras e construtoras de m\u00e1quinas e estruturas fixo posible o desenvolvemento da enxe\u00f1ar\u00eda como comercio. Con anterioridade \u00e1 creaci\u00f3n do termo \"enxe\u00f1eiro\",\u00a0no s\u00e9culo XI, as mulleres contribu\u00edran ao adianto tecnol\u00f3xico de sociedade, por exemplo Hipatia de Alexandria (350 ou 370\u2013415 ) a inventora do dens\u00edmetro.\u00a0No s\u00e9culo XIX, as mulleres que participaron na enxe\u00f1ar\u00eda a mi\u00fado tiveron formaci\u00f3n acad\u00e9mica en matem\u00e1ticas ou ciencia, como por exemplo Ada Lovelace\u00a0 Nos primeiros anos do s\u00e9culo XX, as mulleres empezaron a ser admitidas en programas de enxe\u00f1ar\u00eda.\nElizabeth Bragg recibiu o grao en enxe\u00f1ar\u00eda civil en 1876, convert\u00e9ndose na primeira enxe\u00f1eira de \u00a0Estados Unidos. Con anterioridade ao s\u00e9culo XIX era moi estra\u00f1o que as mulleres obtivesen un t\u00edtulo de enxe\u00f1ar\u00eda. Algunhas universidades empezaron a admitir mulleres nas s\u00faas universidades a comezos de 1800 e a partir de mediados de s\u00e9culo empezaron a admitilas en todos os programas acad\u00e9micos que incl\u00faen enxe\u00f1ar\u00eda. Entre as pioneiras destacan: Ellen Swallow Richards, Nora Stanton Blatch, Dorothy Hall Brophy, Edith Clarke, Emily Warren Roebling, Bertha Lamme Feicht, Lillian Moller Gilbreth ou Olive Dennis.\nEn Europa as primeiras mulleres en lograr o grao de enxe\u00f1eira foron Rita de Morais Sarmento en 1894, Agnes Klingberg e Betzy Meyer Den Polytekniske L\u00e6reanstalt en 1897, Alice Perry en 1906 e Elisa Leonida Zamfirescu en 1912. En Espa\u00f1a a primeira muller en obter o grao foi Pilar Careaga en 1929.\nA entrada dos Estados Unidos na segunda guerra mundial creou unha escaseza de persoal de enxe\u00f1ar\u00eda naquel pa\u00eds porque os homes incorpor\u00e1ronse as forzas armadas. Para mitigar esta escaseza xurdiron iniciativas como a de General Electric\u00a0para dar formaci\u00f3n en enxe\u00f1ar\u00eda a mulleres con graos en matem\u00e1ticas e f\u00edsica, ou o programa Curtiss-Wright. As mulleres xogaron un papel crucial en programar o ENIAC\u00a0durante a\u00a0Segunda guerra mundial, onde desenvolveron as bases da programaci\u00f3n de ordenadores: crearon a primeira biblioteca de rutinas e as primeiras aplicaci\u00f3ns de software.\nEn Galicia c\u00f3mpre sinalar o labor de pioneiras da enxe\u00f1er\u00eda como Carmen Tu\u00f1\u00f3n \u00c1lvarez, a primeira enxe\u00f1eira t\u00e9cnica naval pola Escola Universitaria de Enxe\u00f1ar\u00eda T\u00e9cnica Naval de Ferrol en 1972 e a primeira muller analista xefe en Astano, un dos estaleiros m\u00e1is importantes do mundo.\nFactores da baixa participaci\u00f3n feminina.\nEstereotipos de x\u00e9nero.\nOs estereotipos de x\u00e9nero poden contribu\u00edr \u00e1 baixa representaci\u00f3n de mulleres en enxe\u00f1ar\u00eda. Nunha idade temper\u00e1, as mozas non expresan o mesmo nivel de interese en enxe\u00f1ar\u00eda como mozos, posiblemente debido\u00a0 aos\u00a0roles de x\u00e9nero.\u00a0\n\u00cdndices de enxe\u00f1eiras nos distintos graos.\nAs mulleres son minor\u00eda nos estudos de enxe\u00f1ar\u00eda. O grao de disparidade var\u00eda dependendo da enxe\u00f1ar\u00eda. As mulleres tenden a interesarse m\u00e1is en enxe\u00f1ar\u00eda agr\u00edcola\u00a0e ambiental. Est\u00e1n,\u00a0polo tanto, ben representadas en\u00a0programas ambientais e biom\u00e9dicos, recibindo 40-50% dos graos que outorgou Estados Unidos en 2015. Por\u00e9n, as mulleres obte\u00f1en menos graos en enxe\u00f1ar\u00eda mec\u00e1nica, el\u00e9ctrica e inform\u00e1tica.\nEn Espa\u00f1a hai poucas rapazas cursando carreiras relacionadas coa enxe\u00f1ar\u00eda, industria e construci\u00f3n (28,5%) ou en Inform\u00e1tica (12,9%). En Galicia a situaci\u00f3n \u00e9 similar, e var\u00eda dependendo da enxe\u00f1ar\u00eda.\nCultura de enxe\u00f1ar\u00eda.\nOutra raz\u00f3n posible para explicar a baixa participaci\u00f3n feminina en campos de enxe\u00f1ar\u00eda \u00e9 a prevalencia dos valores masculinos nos lugares de traballo propios das enxe\u00f1ar\u00edas.\nA comunicaci\u00f3n tam\u00e9n pode contribu\u00edr \u00e1 divisi\u00f3n entre homes e mulleres no lugar de traballo.\nOutro factor prexudicial \u00e9 a falta de referentes femininos neste \u00e1mbito. Se pensamos en mulleres enxe\u00f1eiras que contribu\u00edron a cambiar o mundo no que vivimos, cantas somos capaces de citar de forma espont\u00e1nea? Sen d\u00fabida, existen destacadas achegas cient\u00edficas das mulleres, pero o seu traballo foi desco\u00f1ecido e silenciado durante d\u00e9cadas. Se damos visibilidade a todas estas mulleres, as adolescentes contar\u00e1n con referentes femininos que lles servir\u00e1n de exemplo e inspiraci\u00f3n. En Lugo para visibilizar as mulleres no \u00e1mbito da enxe\u00f1er\u00eda puxeron en marcha o Concurso de Traballos de Fin de Grao sobre Enxe\u00f1er\u00eda e Muller Rural, convocado pola Escola Polit\u00e9cnica Superior de Enxe\u00f1ar\u00eda."}
{"id": "488321", "revid": "89787", "url": "https://gl.wikipedia.org/wiki?curid=488321", "title": "Manuel Carreira V\u00e9rez", "text": "Manuel Mar\u00eda Carreira V\u00e9rez, nado en Vilarrube (Valdovi\u00f1o) o 31 de maio de 1931 e finado en Salamanca o 3 de febreiro de 2020, foi un te\u00f3logo, fil\u00f3sofo e astrof\u00edsico galego.\nTraxectoria.\nNado en Valdovi\u00f1o, pasou grande partre da s\u00faa infancia en Vilalba. Ingresou na Compa\u00f1\u00eda de Xes\u00fas en 1948. Estudou na Universidade de Salamanca lingas cl\u00e1sicas e filosof\u00eda na Universidade Pontificia Comillas. No 1957 marchou \u00f3s EEUU, licenci\u00e1ndose anos m\u00e1is tarde en Teolox\u00eda. Ordenouse sacerdote no 1960, en West Waden (EEUU) e continuou a estudar f\u00edsica en Cleveland, doutor\u00e1ndse no 1971 en Washington cunha tese sobre os raios c\u00f3smicos titorada por Clyde Cowan. Dende ese ano, ensina F\u00edsica e Astronom\u00eda en Washington e Cleveland, e Filosof\u00eda da Natureza na Universidade Pontificia de Comillas en Madrid, dividindo o ano escolar entre \u00e1mbolos dous pa\u00edses. Durante quince anos foi membro da directiva do Observatorio Vaticano, onde impartiu cursos e traballou no desenvolvemento de t\u00e9cnicas fotogr\u00e1ficas para Astronom\u00eda. Asemade, asesorou \u00e1 NASA e ten publicados varios libros.\nInventou un soporte para prism\u00e1ticos, polo que se lle concedeu unha patente nos Estados Unidos, e un sistema \u00f3ptico pregado, referenciado na edici\u00f3n de outubro de 2002 da revista Sky and Telescope.\nPremios e distinci\u00f3ns.\nMedalla Castelao outorgada pola Xunta de Galicia en 1999."}
{"id": "488322", "revid": "23204", "url": "https://gl.wikipedia.org/wiki?curid=488322", "title": "Filmes da India propostos \u00f3 \u00d3scar \u00f3 mellor filme internacional", "text": "A India presentou filmes para o \u00d3scar \u00f3 mellor filme internacional dende o ano 1957, un ano ap\u00f3s a creaci\u00f3n da categor\u00eda. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou a India para a s\u00faa valoraci\u00f3n pola Academia co respectivo ano e cerimonia de entrega."}
{"id": "488324", "revid": "89787", "url": "https://gl.wikipedia.org/wiki?curid=488324", "title": "Filmes de Exipto propostos \u00f3 \u00d3scar \u00f3 mellor filme internacional", "text": "Exipto presentou filmes para o \u00d3scar \u00f3 mellor filme internacional dende o ano 1958. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Exipto para a s\u00faa valoraci\u00f3n pola Academia co respectivo ano e cerimonia de entrega."}
{"id": "488327", "revid": "23204", "url": "https://gl.wikipedia.org/wiki?curid=488327", "title": "Filmes de Grecia propostos \u00f3 \u00d3scar \u00f3 mellor filme internacional", "text": "Grecia presentou filmes para o \u00d3scar \u00f3 mellor filme internacional dende o ano 1957. O premio \u00e9 concedido anualmente pola Academia das Artes e das Ciencias Cinematogr\u00e1ficas dos Estados Unidos de Am\u00e9rica a unha longametraxe producida f\u00f3ra dos Estados Unidos e cuxo di\u00e1logo estea principalmente nunha lingua diferente do ingl\u00e9s. O galard\u00f3n foi creado para a 28\u00aa edici\u00f3n dos premios, sucedendo os premios honor\u00edficos non competitivos que se presentaron entre 1947 e 1955 en reco\u00f1ecemento dos mellores filmes en lingua estranxeira estreados nos Estados Unidos.\nPropostas.\nA Academia das Artes e das Ciencias Cinematogr\u00e1ficas convidou as industrias cinematogr\u00e1ficas de varios pa\u00edses a presentar os seus mellores filmes para o \u00d3scar \u00f3 mellor filme en lingua non inglesa dende o ano 1956. O Comit\u00e9 desta categor\u00eda supervisa todo o proceso e revisa t\u00f3dolos filmes enviados. Despois disto, real\u00edzase unha votaci\u00f3n secreta para determinar os cinco nomeados \u00f3 premio. A continuaci\u00f3n am\u00f3sase unha lista dos filmes que presentou Grecia para a s\u00faa valoraci\u00f3n pola Academia co respectivo ano e cerimonia de entrega."}
{"id": "488330", "revid": "23204", "url": "https://gl.wikipedia.org/wiki?curid=488330", "title": "Sex Education", "text": "Sex Education \u00e9 unha serie brit\u00e1nica de comedia creada por Laurie Nunn. Est\u00e1 protagonizada por Asa Butterfield no papel dun adolescente socialmente inadaptado e por Gillian Anderson no papel da s\u00faa nai que \u00e9 terapeuta sexual. A serie estreouse o 11 de xaneiro\u00a0de 2019 a trav\u00e9s de Netflix. Ncuti Gatwa, Emma Mackey, Connor Swindells e Kedar Williams-Stirling interpretan os papeis secundarios. Converteuse nun \u00e9xito da cr\u00edtica e comercial de Netflix, con m\u00e1is de 40 mill\u00f3ns de espectadores que viron en li\u00f1a a primeira tempada da serie logo da s\u00faa estrea. A segunda tempada estreouse o 17 de xaneiro de 2020. A terceira tempada estreouse o 17 de setembro de 2021. A cuarta e derradeira tempada anunciouse o 25 de setembro de 2021, a cal se estreou o 21 de setembro de 2023."}
{"id": "488333", "revid": "47401", "url": "https://gl.wikipedia.org/wiki?curid=488333", "title": "Filmes propostos \u00f3 mellor filme internacional na 32\u00aa edici\u00f3n dos \u00d3scar", "text": "Os seguintes 13 filmes, todo eles de pa\u00edses diferentes, foron propostos na 32\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Dinamarca, Francia, Italia, os Pa\u00edses Baixos e Alema\u00f1a Occidental. Francia ga\u00f1ou o premio co filme \"Orfeo negro\", un drama rodado no Brasil en lingua portuguesa.\nOs Pa\u00edses Baixos, Paquist\u00e1n, Hong Kong e Singapur presentaron filmes por vez primeira.\nO filme dinamarqu\u00e9s \"Paw\", de Astrid Henning-Jensen, foi o primeiro filme dirixido por unha muller nomeado nesta categor\u00eda."}
{"id": "488335", "revid": "54334", "url": "https://gl.wikipedia.org/wiki?curid=488335", "title": "Katharine Blodgett", "text": "Katharine Burr Blodgett, nada en Schenectady, Nova York, o 10 de xaneiro de 1898 e finada na mesma cidade o 12 de outubro de 1979, foi unha f\u00edsica e inventora estadounidense, pioneira en enxe\u00f1ar\u00eda e qu\u00edmica de superficies, e a primeira muller doutora en F\u00edsica pola Universidade de Cambridge en 1926. Despois de recibir o seu t\u00edtulo de m\u00e1ster foi contratada por General Electric, sendo a primeira muller que traballou no laboratorio de Schenectady, onde desenvolveu unha gran carreira cient\u00edfica.\nAo longo da s\u00faa carreira obtivo varias patentes, sendo co\u00f1ecida principalmente por idear o cristal non reflector. O seu invento util\u00edzase agora en c\u00e1maras, telescopios, parabrisas, computadores e pantallas de televisi\u00f3n."}
{"id": "488337", "revid": "23204", "url": "https://gl.wikipedia.org/wiki?curid=488337", "title": "Mar\u00eda Teresa Toral", "text": "Mar\u00eda Teresa Toral Pe\u00f1aranda, nada en Madrid en 1911 e finada na mesma cidade en 1994, foi unha qu\u00edmica, farmac\u00e9utica e artista gravadora espa\u00f1ola.\nTraxectoria.\nNaceu en Madrid, nunha familia numerosa e acomodada. Iniciouse en estudos de m\u00fasica e arte por tradici\u00f3n familiar, pero pronto sorprendeu a todos interes\u00e1ndose pola Ciencia. A s\u00faa ilusi\u00f3n era estudar Qu\u00edmica, seguindo o exemplo de Marie Curie, a quen admiraba. Estudou Ciencias Qu\u00edmicas e Farmacia na Universidade Central de Madrid, onde se licenciou en 1933 con premio extraordinario.\nFoi axudante de clases pr\u00e1cticas de Enrique Moles e xuntos realizaron un intenso labor de investigaci\u00f3n sobre a determinaci\u00f3n dos pesos at\u00f3micos dos elementos qu\u00edmicos. O equipo de Moles, co\u00f1ecido como \u201cEscola de Madrid\u201d, era considerado internacionalmente como o mellor laboratorio para a determinaci\u00f3n fisicoqu\u00edmica de pesos moleculares e at\u00f3micos.\nMar\u00eda Teresa constru\u00eda os seus sofisticados equipos de vidro, cos que pod\u00eda proporcionar valores dos pesos at\u00f3micos cunha precisi\u00f3n moi elevada, esixida polo desenvolvemento da F\u00edsica e a Qu\u00edmica a nivel at\u00f3mico. Os seus traballos permit\u00edronlle recibir unha pensi\u00f3n da Junta para Ampliaci\u00f3n de Estudios e Investigaciones Cient\u00edficas para estudar no Reino Unido, pero non puido gozala polo estalido da guerra civil espa\u00f1ola, en que se situou como outros investigadores do Instituto, a favor do goberno republicano. Despois do conflito foi condenada a doce anos de prisi\u00f3n pola ditadura franquista, acusada de participar na fabricaci\u00f3n de armamento para o ex\u00e9rcito republicano, a\u00ednda que non cumpriu a pena integramente. Ingresou na C\u00e1rcere de Ventas, o 13 de xu\u00f1o de 1939 onde viviu situaci\u00f3ns dif\u00edciles de esquecer.\nUnha vez liberada moveuse en c\u00edrculos antifranquistas, o que lle supuxo unha nova condena en 1945. O seu segundo proceso, no que lle ped\u00edan pena de morte, tivo gran resonancia e o Comit\u00e9 Internacional de Mulleres Antifascistas solicitou comparecer no xu\u00edzo. \u00c1 vista oral asistiu Ir\u00e8ne Joliot-Curie, Premio Nobel de Qu\u00edmica. Isto demostra o reco\u00f1ecemento cient\u00edfico que lograra Mar\u00eda Teresa, \u00e1 que chamaban a Lise Meitner espa\u00f1ola.\nEn 1956 exiliouse en M\u00e9xico, onde foi profesora de Qu\u00edmica e Bioqu\u00edmica na Universidade Nacional Aut\u00f3noma de M\u00e9xico e o Instituto Polit\u00e9cnico Nacional. Tam\u00e9n traballou como tradutora de textos cient\u00edficos e desenvolveu a s\u00faa faceta art\u00edstica, convert\u00e9ndose nunha das gravadoras m\u00e1is grandes do seu tempo. Diversos museos dos Estados Unidos e Europa pos\u00faen obras de Mar\u00eda Teresa nos seus fondos. En M\u00e9xico pa\u00eds onde viviu moitos anos, deixou unha grande escola de gravado ensinando a moitos artistas esta t\u00e9cnica; ademais foi amiga de moitos gravadores e artistas famosos da s\u00faa \u00e9poca. Retornou a Espa\u00f1a en 1994, uns meses antes da s\u00faa morte."}
{"id": "488338", "revid": "23204", "url": "https://gl.wikipedia.org/wiki?curid=488338", "title": "Inuk (filme)", "text": "Inuk \u00e9 un filme groenland\u00e9s dirixido por Mike Magidson e co-escrito por Magidson, Ole J\u00f8rgen Hammeken e o antrop\u00f3logo Jean-Michel Huctin. Foi a primeira longametraxe de Magidson. Estreouse no Festival de Cinema de Estocolmo o 20 de abril de 2010 cunha versi\u00f3n sen rematar, e fixo a estrea oficial en Groenlandia o 11 de maio de 2012. Foi escollido como candidato de Groenlandia para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado. Ga\u00f1ou o premio \u00f3 mellor filme no Festival Internacional de Cinema de Byron Bay de 2012."}
{"id": "488339", "revid": "23204", "url": "https://gl.wikipedia.org/wiki?curid=488339", "title": "Spitak (filme)", "text": "Spitak (en ) \u00e9 un filme armenio de 2018 dirixido por Alexander Kott. Foi escollido como o candidato armenio para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "488342", "revid": "23204", "url": "https://gl.wikipedia.org/wiki?curid=488342", "title": "Nabat (filme)", "text": "Nabat \u00e9 un filme acerbaixano de 2014 dirixido por Elchin Musaoglu. A historia est\u00e1 ambientada durante o conflito de Nagorno-Karabakh e conta a historia dun vello traballador e a s\u00faa muller Nabat cuxo fillo morreu na batalla. Foi escollido como candidato de Acerbaix\u00e1n para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "488343", "revid": "23204", "url": "https://gl.wikipedia.org/wiki?curid=488343", "title": "\u00c7\u00f6l\u00e7\u00fc", "text": "\u00c7\u00f6l\u00e7\u00fc \u00e9 un filme acerbaixano de 2012 dirixido por Shamil Aliyev. Foi escollido como candidato de Acerbaix\u00e1n para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "488356", "revid": "23204", "url": "https://gl.wikipedia.org/wiki?curid=488356", "title": "Buta (filme)", "text": "Buta \u00e9 un filme acerbaixano de 2011 escrito e dirixido por Ilgar Najaf. O filme foi escollido como candidato de Acerbaix\u00e1n para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado. En 2011, ga\u00f1ou o premio Asia Pacific Screen Award \u00f3 mellor filme para nenos."}
{"id": "488358", "revid": "1888", "url": "https://gl.wikipedia.org/wiki?curid=488358", "title": "Antonio Varela Migu\u00e9lez", "text": "Antonio Varela Migu\u00e9lez, nado en 1911 e finado na Coru\u00f1a o 13 de xullo de 1937, foi un tip\u00f3grafo e sindicalista anarquista galego.\nTraxectoria.\nFillo de Aurora Migu\u00e9lez Pena. Tip\u00f3grafo. Miltante da CNT. Administrador de \"Brazo y Cerebro\". Cando se produciu o golpe de Estado do 18 de xullo de 1936 agochouse e participou nas tarefas de reorganizaci\u00f3n da FAI na Coru\u00f1a. Foi descuberto na ca\u00edda da rede clandestina de anarquistas no Barrio das Atochas no ver\u00e1n de 1937 e asasinado no Campo da Rata o 13 de xullo con Alejandro Delgado Fern\u00e1ndez e Jos\u00e9 Gonz\u00e1lez Gonz\u00e1lez."}
{"id": "488359", "revid": "88215", "url": "https://gl.wikipedia.org/wiki?curid=488359", "title": "Lista da presidencia da Costa Rica", "text": ""}
{"id": "488360", "revid": "88215", "url": "https://gl.wikipedia.org/wiki?curid=488360", "title": "Lista da presidencia dos Estados Unidos", "text": ""}
{"id": "488361", "revid": "25871", "url": "https://gl.wikipedia.org/wiki?curid=488361", "title": "Presidencia do Per\u00fa", "text": ""}
{"id": "488362", "revid": "88215", "url": "https://gl.wikipedia.org/wiki?curid=488362", "title": "Lista da presidencia de Afganist\u00e1n", "text": ""}
{"id": "488363", "revid": "88215", "url": "https://gl.wikipedia.org/wiki?curid=488363", "title": "Lista da presidencia de Alema\u00f1a", "text": ""}
{"id": "488364", "revid": "88215", "url": "https://gl.wikipedia.org/wiki?curid=488364", "title": "Lista da presidencia de Espa\u00f1a", "text": ""}
{"id": "488365", "revid": "88215", "url": "https://gl.wikipedia.org/wiki?curid=488365", "title": "Presidencia de Finlandia", "text": ""}
{"id": "488366", "revid": "88215", "url": "https://gl.wikipedia.org/wiki?curid=488366", "title": "Lista da presidencia de Portugal", "text": ""}
{"id": "488367", "revid": "88215", "url": "https://gl.wikipedia.org/wiki?curid=488367", "title": "Lista da presidencia da Confederaci\u00f3n Su\u00edza", "text": ""}
{"id": "488368", "revid": "88215", "url": "https://gl.wikipedia.org/wiki?curid=488368", "title": "Lista da presidencia de Ucra\u00edna", "text": ""}
{"id": "488369", "revid": "88215", "url": "https://gl.wikipedia.org/wiki?curid=488369", "title": "Presidencia de Timor Leste", "text": ""}
{"id": "488370", "revid": "88215", "url": "https://gl.wikipedia.org/wiki?curid=488370", "title": "Lista da presidencia de Alxeria", "text": ""}
{"id": "488371", "revid": "88215", "url": "https://gl.wikipedia.org/wiki?curid=488371", "title": "Lista da presidencia de Angola", "text": ""}
{"id": "488372", "revid": "88215", "url": "https://gl.wikipedia.org/wiki?curid=488372", "title": "Lista da presidencia de Ben\u00edn", "text": ""}
{"id": "488373", "revid": "88215", "url": "https://gl.wikipedia.org/wiki?curid=488373", "title": "Lista da presidencia de Botswana", "text": ""}
{"id": "488374", "revid": "88215", "url": "https://gl.wikipedia.org/wiki?curid=488374", "title": "Lista da presidencia de Cabo Verde", "text": ""}
{"id": "488375", "revid": "88215", "url": "https://gl.wikipedia.org/wiki?curid=488375", "title": "Lista da presidencia de Burkina Faso", "text": ""}
{"id": "488376", "revid": "88215", "url": "https://gl.wikipedia.org/wiki?curid=488376", "title": "Lista da presidencia de Burundi", "text": ""}
{"id": "488377", "revid": "88215", "url": "https://gl.wikipedia.org/wiki?curid=488377", "title": "Lista da presidencia do Chad", "text": ""}
{"id": "488378", "revid": "88215", "url": "https://gl.wikipedia.org/wiki?curid=488378", "title": "Lista da presidencia do Camer\u00fan", "text": ""}
{"id": "488379", "revid": "88215", "url": "https://gl.wikipedia.org/wiki?curid=488379", "title": "Lista da presidencia de Djibuti", "text": ""}
{"id": "488380", "revid": "88215", "url": "https://gl.wikipedia.org/wiki?curid=488380", "title": "Lista da presidencia de Cimbabue", "text": ""}
{"id": "488381", "revid": "88215", "url": "https://gl.wikipedia.org/wiki?curid=488381", "title": "Lista da presidencia das Comores", "text": ""}
{"id": "488382", "revid": "88215", "url": "https://gl.wikipedia.org/wiki?curid=488382", "title": "Lista da presidencia de Costa de Marfil", "text": ""}
{"id": "488383", "revid": "88215", "url": "https://gl.wikipedia.org/wiki?curid=488383", "title": "Lista da presidencia de Eritrea", "text": ""}
{"id": "488384", "revid": "88215", "url": "https://gl.wikipedia.org/wiki?curid=488384", "title": "Lista da presidencia de Etiop\u00eda", "text": ""}
{"id": "488385", "revid": "88215", "url": "https://gl.wikipedia.org/wiki?curid=488385", "title": "Lista da presidencia de Exipto", "text": ""}
{"id": "488386", "revid": "88215", "url": "https://gl.wikipedia.org/wiki?curid=488386", "title": "Lista da presidencia da Guinea", "text": ""}
{"id": "488387", "revid": "88215", "url": "https://gl.wikipedia.org/wiki?curid=488387", "title": "Lista da presidencia da Guinea-Bissau", "text": ""}
{"id": "488388", "revid": "88215", "url": "https://gl.wikipedia.org/wiki?curid=488388", "title": "Lista da presidencia de Gambia", "text": ""}
{"id": "488389", "revid": "88215", "url": "https://gl.wikipedia.org/wiki?curid=488389", "title": "Lista da presidencia de Madagascar", "text": ""}
{"id": "488390", "revid": "88215", "url": "https://gl.wikipedia.org/wiki?curid=488390", "title": "Lista da presidencia de Kenya", "text": ""}
{"id": "488392", "revid": "65337", "url": "https://gl.wikipedia.org/wiki?curid=488392", "title": "Peso costarrique\u00f1o", "text": "O peso foi a moeda de Costa Rica entre 1850 e 1896. Inicialmente subdivid\u00edase en oito reais de prata, a moeda que substitu\u00edu e coa coexistiu ata 1864, cando Costa Rica decimalizou o seu sistema monetario e o peso pasou a dividirse en 100 centavos. O peso costarrique\u00f1o foi substitu\u00eddo polo col\u00f3n, con id\u00e9ntico valor, en 1896.\nEmisi\u00f3ns.\nMoedas.\nEn 1850 emit\u00edronse moedas de prata con valores faciais de , e peso, e en 1864 cu\u00f1\u00e1ronse os valores de 25 centavos e un peso. O ano seguinte, 1865, emit\u00edronse as moedas de cupron\u00edquel dun cuarto de centavo e dun centavo, e as de prata de 5, 10 e 50 centavos. En 1870 completouse a serie de valores coas moedas de ouro de 2, 5 e 10 pesos. \nAdemais, en 1889 contramarc\u00e1ronse moedas colombianas de 50 centavos para circularen en Costa Rica como pezas de 50 centavos do peso costarrique\u00f1o.\nBilletes.\nAlg\u00fans bancos privados tiveron autorizaci\u00f3n para a emisi\u00f3n de papel moeda en pesos entre 1858 e 1896. O primeiro en facelo foi o \"Banco Nacional de Costa Rica\", inicialmente con billetes de 2 pesos e progresivamente ata completar a serie de valores de 10, 20, 25, 50 e 100 pesos. \nO \"Banco de Costa Rica\" emitiu notas promisorias en pesos entre 1895 e 1899, con valores de 1, 2, 5, 10, 20 e 100 pesos. \nTam\u00e9n o \"Banco de la Uni\u00f3n\" emitiu billetes de 1, 2, 5, 10, 25, 50 e 100 pesos entre 1877 e 1889. Do mesmo xeito, \"Ferro Carril de Costa Rica\" emitiu billetes en 1872 con valores de 10, 25 e 50 centavos, e de 1, 2 e 5 pesos.\nEn 1865 tivo lugar unha emisi\u00f3n gobernamental de papel moeda, con valores de 1, 5, 10, 25 e 50 pesos, serie que se completou en 1871 co billete de 2 pesos."}
{"id": "488393", "revid": "65337", "url": "https://gl.wikipedia.org/wiki?curid=488393", "title": "Peso de Costa Rica", "text": ""}
{"id": "488394", "revid": "65337", "url": "https://gl.wikipedia.org/wiki?curid=488394", "title": "Peso salvadore\u00f1o", "text": "O peso foi a unidade monetaria do Salvador entre 1877 e 1919. Inicialmente subdivid\u00edase en oito reais de prata, a moeda que substitu\u00edu, e a partir de 1889 pasou a dividirse en 100 centavos, ao acoller O Salvador o sistema decimal para a s\u00faa moeda. O peso salvadore\u00f1o foi substitu\u00eddo polo col\u00f3n, con id\u00e9ntico valor, en 1919. \nHistoria.\nO peso substitu\u00edu o real salvadore\u00f1o e o real da Rep\u00fablica Federal de Centroam\u00e9rica, que circulaban simultaneamente no seu territorio, cunha paridade de 8 reais por cada peso. En 1877 emit\u00edronse os primeiros billetes e en 1889, cando O Salvador decimalizou o seu sistema monetario, comezaron a cu\u00f1arse as primeiras moedas, cun peso dividido en 100 centavos. \nNos seus inicios o peso salvadore\u00f1o vinculou o seu valor co franco franc\u00e9s, cun cambio de 5 francos por un peso.\nEmisi\u00f3ns.\nMoedas.\nAs primeiras moedas salvadore\u00f1as do sistema decimal levan data de 1889 e foron cu\u00f1adas en cupron\u00edquel cos valores de 1 e de 3 centavos. \u00c1 s\u00faa cu\u00f1axe encomend\u00f3uselle \u00e1 ceca privada \"Heaton Mint\", en Birmingham. \nO 28 de agosto de 1892 fundouse a Casa da Moeda do Salvador (de vida ef\u00e9mera, xa que pechou en 1896) e nela comezou a produci\u00f3n regular de moedas ata completar a serie de valores composta por un centavo de cobre; 5, 10 e 20 centavos de prata, e 1 peso tam\u00e9n en prata; e 2\u00bd, 5, 10 e 20 pesos de ouro, a\u00ednda que a cantidade de moedas de ouro foi s\u00f3 testemu\u00f1al (597, 558, 321 e 300 pezas, respectivamente). \nEn datas posteriores lev\u00e1ronse a cabo novas emisi\u00f3ns, para as que cumpriu contratar casas de moeda externas, dado que a do Salvador xa non se atopaba operativa. En 1911 e 1914 introduciuse unha nova moeda de 25 centavos de prata, de cuxa cu\u00f1axe se ocupou a ceca privada \"Heaton Mint\", para a emisi\u00f3n de 1911, e a Casa da Moeda de Filadelfia, para a de 1914. Para a produci\u00f3n do resto dos valores, \u00e1 parte destas d\u00faas, recorreuse tam\u00e9n \u00e1 Casa da Moeda de San Francisco e \u00e1 Casa Real da Moeda de B\u00e9lxica. \nEn 1909 introduciuse extraordinariamente no sistema unha moeda de bronce con valor de \u00bc de real, equivalente a 3,125 centavos de peso. O motivo desta sorprendente emisi\u00f3n foi dar resposta ao continuado uso de moedas do anterior sistema monetario que se estaba a dar en determinadas zonas rurais do pa\u00eds. \nA produci\u00f3n de moeda de prata viuse suspendida en 1914, antes da substituci\u00f3n do peso polo col\u00f3n como unidade monetaria do Salvador en 1919. \nBilletes.\nEn 1877 houbo unha emisi\u00f3n gobernamental de papel moeda con denominaci\u00f3ns en pesos. Estes billetes, impresos pola compa\u00f1\u00eda \"National Bank Note Company of New York\", amosaban os valores de 1, 2, 5, 10, 25, 50, 100 e 500 pesos. \nPosteriormente foron varios bancos privados os que recibiron a autorizaci\u00f3n para a emisi\u00f3n de papel moeda ata a substituci\u00f3n do peso polo col\u00f3n, que emitiron os mesmos valores. Estes bancos emisores foron: \"Banco Agr\u00edcola Comercial\", \"Banco de Ahuachapam\", \"Banco de Centro America y Londres\", \"Banco Industrial del Salvador\", \"Banco Internacional del Salvador\", \"Banco Nacional del Salvador\", \"Banco Occidental\" e \"Banco Salvadore\u00f1o\"."}
{"id": "488395", "revid": "88215", "url": "https://gl.wikipedia.org/wiki?curid=488395", "title": "Lista da presidencia de Mozambique", "text": ""}
{"id": "488396", "revid": "88215", "url": "https://gl.wikipedia.org/wiki?curid=488396", "title": "Lista da presidencia de Mauritania", "text": ""}
{"id": "488397", "revid": "88215", "url": "https://gl.wikipedia.org/wiki?curid=488397", "title": "Lista da presidencia de Namibia", "text": ""}
{"id": "488399", "revid": "88215", "url": "https://gl.wikipedia.org/wiki?curid=488399", "title": "Lista da presidencia de N\u00edxer", "text": ""}
{"id": "488400", "revid": "88215", "url": "https://gl.wikipedia.org/wiki?curid=488400", "title": "Lista da presidencia de Nixeria", "text": ""}
{"id": "488401", "revid": "88215", "url": "https://gl.wikipedia.org/wiki?curid=488401", "title": "Lista da presidencia da Rep\u00fablica Centroafricana", "text": ""}
{"id": "488402", "revid": "88215", "url": "https://gl.wikipedia.org/wiki?curid=488402", "title": "Lista da presidencia de Malaui", "text": ""}
{"id": "488403", "revid": "88215", "url": "https://gl.wikipedia.org/wiki?curid=488403", "title": "Lista da presidencia de Serra Leoa", "text": ""}
{"id": "488404", "revid": "88215", "url": "https://gl.wikipedia.org/wiki?curid=488404", "title": "Lista da presidencia de Somalia", "text": ""}
{"id": "488405", "revid": "88215", "url": "https://gl.wikipedia.org/wiki?curid=488405", "title": "Lista da presidencia de Ruanda", "text": ""}
{"id": "488406", "revid": "88215", "url": "https://gl.wikipedia.org/wiki?curid=488406", "title": "Lista da presidencia de San Tom\u00e9 e Pr\u00edncipe", "text": ""}
{"id": "488407", "revid": "785", "url": "https://gl.wikipedia.org/wiki?curid=488407", "title": "Filipe II de Habsburgo", "text": ""}
{"id": "488408", "revid": "88215", "url": "https://gl.wikipedia.org/wiki?curid=488408", "title": "Lista da presidencia de Tanzania", "text": ""}
{"id": "488409", "revid": "88215", "url": "https://gl.wikipedia.org/wiki?curid=488409", "title": "Lista da presidencia de Togo", "text": ""}
{"id": "488410", "revid": "88215", "url": "https://gl.wikipedia.org/wiki?curid=488410", "title": "Lista da presidencia de Tunisia", "text": ""}
{"id": "488411", "revid": "88215", "url": "https://gl.wikipedia.org/wiki?curid=488411", "title": "Lista da presidencia de Zambia", "text": ""}
{"id": "488412", "revid": "88215", "url": "https://gl.wikipedia.org/wiki?curid=488412", "title": "Lista da presidencia de Sur\u00e1frica", "text": ""}
{"id": "488419", "revid": "23204", "url": "https://gl.wikipedia.org/wiki?curid=488419", "title": "Marietta Blau", "text": "Marietta Blau, nada en Viena o 29 de abril de 1894 e finada na mesma cidade o 27 de xaneiro de 1970, foi unha f\u00edsica austr\u00edaca pioneira na f\u00edsica de part\u00edculas.\nTraxectoria.\nBlau naceu en Viena, nunha familia xud\u00eda de clase media, filla do avogado e editor de m\u00fasica Mayer (Markus) Blau e a s\u00faa esposa Florentine Goldzweig. Estudou f\u00edsica e matem\u00e1tica na Universidade de Viena entre 1914 e 1918 e obtivo o doutoramento en marzo de 1919. Blau \u00e9 reco\u00f1ecida por desenvolver emulsi\u00f3ns fotogr\u00e1ficas radioactivas que foron usadas con \u00e9xito para capturar graficamente e medir con exactitude part\u00edculas e eventos de alta enerx\u00eda. Ademais, estableceu un m\u00e9todo para medir con exactitude reacci\u00f3ns causadas por acontecementos que xeran radiaci\u00f3n c\u00f3smica. As s\u00faas emulsi\u00f3ns radioactivas adiantaron significativamente o campo de f\u00edsica de part\u00edculas. Grazas ao seu traballo, foi proposta para o Premio Nobel de 1950 en f\u00edsica por Erwin Schr\u00f6dinger.\nAntes da segunda guerra mundial.\nEntre 1919 e 1923, Blau traballou en varias instituci\u00f3ns industriais e universitarias de investigaci\u00f3n en Austria e Alema\u00f1a. En 1921, mudouse a Berl\u00edn para investigar sobre enerx\u00eda el\u00e9ctrica e an\u00e1lise espectral nunha f\u00e1brica de tubos de raios X, un posto que deixou posteriormente para desempe\u00f1arse como asistente no Instituto de F\u00edsica M\u00e9dica na Universidade de Frankfurt am Main. En 1923, tivo que regresar a Viena para coidar a s\u00faa nai. En Viena traballou sen remuneraci\u00f3n no Instituto para Investigaci\u00f3n do Radio da Academia Austr\u00edaca de Ciencias en Viena. Grazas a un estipendio da Asociaci\u00f3n Austr\u00edaca de Mulleres Universitarias continuou a s\u00faa investigaci\u00f3n en Gotinga e Par\u00eds (1932-1933).\nDurante os seus anos en Viena, o interese principal de Blau era o desenvolvemento do m\u00e9todo fotogr\u00e1fico para a detecci\u00f3n de part\u00edculas subat\u00f3micas. Os obxectivos met\u00f3dicos que persegu\u00eda eran a identificaci\u00f3n de part\u00edculas, en particular part\u00edculas alfa e prot\u00f3ns, e a determinaci\u00f3n da s\u00faa enerx\u00eda baseada nas caracter\u00edsticas dos rastros deixados nas emulsi\u00f3ns fotogr\u00e1ficas; Blau desenvolveu unha t\u00e9cnica de emulsi\u00f3n fotogr\u00e1fica utilizada no estudo de raios c\u00f3smicos, sendo a primeira cient\u00edfica en usar emulsi\u00f3ns radioactivas para detectar neutr\u00f3ns. Por este traballo, Blau e a s\u00faa colaboradora, outrora alumna, Hertha Wambacher recibiron o Premio Lieben da Academia Austr\u00edaca de Ciencias en 1937.\nDebido \u00e1 s\u00faa orixe xud\u00eda, Blau tivo que sa\u00edr de Austria en 1938, un feito que prexudicou a s\u00faa carreira cient\u00edfica. Primeiro foise a vivir a Oslo. Despois, grazas \u00e1 intercesi\u00f3n de Albert Einstein, obtivo unha c\u00e1tedra no Instituto Polit\u00e9cnico Nacional en Cidade de M\u00e9xico e m\u00e1is tarde na Universidade Michoacana de San Nicol\u00e1s de Hidalgo. Pero en M\u00e9xico a s\u00faa investigaci\u00f3n resultou extremadamente dif\u00edcil e marchou aos Estados Unidos en 1944.\nDespois da Guerra.\nNos Estados Unidos, Blau traballou na industria at\u00e9 1948, e despois at\u00e9 1960 traballou na Universidade de Columbia, no Laboratorio Nacional de Brookhaven e na Universidade de Miami. Nestas instituci\u00f3ns, era a responsable da aplicaci\u00f3n do m\u00e9todo fotogr\u00e1fico de detecci\u00f3n de part\u00edculas en experimentos de alta enerx\u00eda en aceleradores de part\u00edculas.\nEn 1960, Blau regresou a Austria realizando experimentos cient\u00edficos no Instituto para a Investigaci\u00f3n do Radio (hoxe \"Instituto Stefan Meyer de F\u00edsica Subat\u00f3mica\") at\u00e9 1964, unha vez m\u00e1is, sen paga. Encabezou un grupo de traballo que analizaba fotograf\u00edas de pistas de part\u00edculas de experimentos no CERN e supervisou unha disertaci\u00f3n neste campo. En 1962, recibiu o Premio Erwin Schr\u00f6dinger da Academia Austr\u00edaca de Ciencias, pero non logrou ser membro correspondente da Academia.\nMarietta Blau morreu en Viena en 1970 de cancro. Nas publicaci\u00f3ns cient\u00edficas da \u00e9poca non apareceu ning\u00fan obituario sobre a s\u00faa morte.\nLegado.\nEn 1950, Cecil Powell recibiu o premio Nobel polo desenvolvemento do m\u00e9todo fotogr\u00e1fico para a detecci\u00f3n de part\u00edculas e o descubrimento do pi\u00f3n por medio do uso deste m\u00e9todo."}
{"id": "488422", "revid": "88215", "url": "https://gl.wikipedia.org/wiki?curid=488422", "title": "Lista da presidencia da Arxentina", "text": ""}
{"id": "488423", "revid": "88215", "url": "https://gl.wikipedia.org/wiki?curid=488423", "title": "Lista da presidencia de Chile", "text": ""}
{"id": "488425", "revid": "88215", "url": "https://gl.wikipedia.org/wiki?curid=488425", "title": "Lista da presidencia de Colombia", "text": ""}
{"id": "488426", "revid": "88215", "url": "https://gl.wikipedia.org/wiki?curid=488426", "title": "Lista da presidencia de Bolivia", "text": ""}
{"id": "488432", "revid": "85894", "url": "https://gl.wikipedia.org/wiki?curid=488432", "title": "Bel\u00e9n, Rodeiro, Oza-Cesuras", "text": "Bel\u00e9n \u00e9 un lugar da parroquia de Rodeiro, no concello coru\u00f1\u00e9s de Oza-Cesuras na comarca de Betanzos."}
{"id": "488433", "revid": "27155", "url": "https://gl.wikipedia.org/wiki?curid=488433", "title": "Intergradaci\u00f3n", "text": "En zoolox\u00eda intergradaci\u00f3n \u00e9 a forma na cal d\u00faas subespecies distintas est\u00e1n conectadas por \u00e1reas nas que se encontran poboaci\u00f3ns que te\u00f1en caracter\u00edsticas de ambas. Hai dous tipos de intergradaci\u00f3n: primaria e secundaria.\nIntergradaci\u00f3n primaria.\nA intergradaci\u00f3n primaria ocorre en casos nos que d\u00faas subespecies est\u00e1n conectadas por unha ou m\u00e1is poboaci\u00f3sn intermedias, cada unha das cales \u00e9 \u00e1 s\u00faa vez intermedia con respecto \u00e1s s\u00faas poboaci\u00f3ns adxacentes e mostra m\u00e1is ou menos a mesma cantidade de variabilidade xen\u00e9tica que en calquera outra poboaci\u00f3n da especie. As poboaci\u00f3ns adxacentes e as subespecies est\u00e1n suxeitas a unha intergradaci\u00f3n clinal, e nestas situaci\u00f3ns xeralmente est\u00e1 garantido que as clinas est\u00e1n causalmente relacionadas (por selecci\u00f3n natural) cos gradientes ambientais.\nIntergradaci\u00f3n secundaria.\nCando o contacto entre unha subespecie illada xeograficamente se restablece co principal corpo da especie ou con outras subespecies illadas, ten lugar a hibridaci\u00f3n entre elas con tal de que a illada non evolucionase xerando un conxunto efectivo de mecanismos de illamento. En consecuencia, vaise desenvolver unha zona relativamente diferenciada ou cinto de hibridaci\u00f3n dependendo do grao de diferenzas xen\u00e9ticas e fenot\u00edpicas ao que chegara a subespecie previamente illada."}
{"id": "488443", "revid": "23204", "url": "https://gl.wikipedia.org/wiki?curid=488443", "title": "Sah\u0259", "text": "Sah\u0259 \u00e9 un filme acerbaixano de 2010 dirixido por Ilgar Safat. Foi escollido como candidato de Acerbaix\u00e1n para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "488446", "revid": "23204", "url": "https://gl.wikipedia.org/wiki?curid=488446", "title": "Qala", "text": "Qala \u00e9 un filme acerbaixano de 2008 dirixido por Shamil Nacafzada. Foi escollido como candidato de Acerbaix\u00e1n para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "488447", "revid": "98629", "url": "https://gl.wikipedia.org/wiki?curid=488447", "title": "Diferenza salarial de x\u00e9nero", "text": "A diferenza salarial de x\u00e9nero (tam\u00e9n co\u00f1ecida como fenda salarial de x\u00e9nero) \u00e9 a diferenza entre as retribuci\u00f3ns salariais dos homes e das mulleres expresada como unha porcentaxe do salario masculino, de acordo coa OCDE.\nA Comisi\u00f3n Europea define a fenda salarial de x\u00e9nero como \u00aba diferenza relativa no ingreso bruto media de mulleres e homes dentro da econom\u00eda no seu conxunto\u00bb. Existe unha variedade de teor\u00edas sobre como e por que as mulleres enfrontan discriminaci\u00f3n no mercado laboral. Por exemplo, un empregador ou un cliente poden subestimar as habilidades das empregadas ou os mesmos compa\u00f1eiros de traballo homes poden resistirse a traballar con mulleres. En xeral estas actitudes non est\u00e1n dirixidas a todas as traballadoras sen\u00f3n a aquelas que ocupan postos de maior responsabilidade e status.\nFenda salarial axustada e non axustada.\n\u00c9 importante diferenciar entre a diferenza salarial axustada e a non axustada. O c\u00e1lculo non axustado da diferenza salarial de x\u00e9nero non ten en conta as diferenzas persoais \u00e1 hora de estabelecer a comparaci\u00f3n, por exemplo, idade ou educaci\u00f3n, nin tampouco as caracter\u00edsticas do posto de traballo, como por exemplo, sector de actividade. \nUnha parte da fenda salarial non axustada pode atribu\u00edrse ao feito de que as mulleres opten por traballos de media xornada con m\u00e1is frecuencia que os homes e que tenden a traballar en sectores con menor salario medio. O resto das diferenzas salariais, que non poden ser explicadas por vari\u00e1beis que se supo\u00f1en que inciden no salario e que se deben a opci\u00f3ns persoais, denom\u00ednanse fenda salarial axustada e interpr\u00e9tanse como discriminatorias.\nUn informe de 2010 publicado pola Fundaci\u00f3n Europea para a Mellora das Condici\u00f3ns de Vida e de Traballo, mostrou que, a\u00ednda que as mulleres tenden a participar m\u00e1is a mi\u00fado no traballo a tempo parcial e toman m\u00e1is frecuentes e m\u00e1is longas interrupci\u00f3ns da carreira que reducen a permanencia no emprego, as diferenzas na fenda salarial en Europa \u2013que en 2007 se situaba no 17,6 % (Eurostat)\u2013 apr\u00e9cianse no pagamento por hora e non no total. \u00c9 dicir, que as mulleres cobran menos por hora de traballo en todas as \u00e1reas. Nunha hora de traballo a media salarial das mulleres est\u00e1 un quinto por baixo do nivel dos homes. Iso non toma en conta o n\u00famero de horas traballadas nin os tipos de contrato de traballo. \nA Eurofund chegou \u00e1 conclusi\u00f3n de que as principais raz\u00f3ns para a fenda salarial est\u00e1n relacionadas frecuentemente con segregaci\u00f3ns tanto horizontais como verticais. As mulleres tenden a traballar nas profesi\u00f3ns peor pagas e chegan a un teito de cristal nas s\u00faas carreiras. Ademais padecen unha valoraci\u00f3n menos favor\u00e1bel dos seus traballos. As orixes dos devanditos factores poder\u00edan ser xulgados como discriminatorios en si mesmos, sendo isto debido ao arraigamento dos estereotipos de x\u00e9nero en canto a profesi\u00f3ns tipicamente percibidas como femininas ou masculinas, sendo as profesi\u00f3ns consideradas \u00abfemininas\u00bb as peores pagas.\nNon s\u00f3 \u00e1s mulleres c\u00fastalles m\u00e1is chegar a postos xerenciais sen\u00f3n que unha vez no cargo cobran menos que un xerente home. \nAlg\u00fans exemplos publicados sobre o tema p\u00f3dense ver nos artigos do xornal que fan referencia \u00e1 diferenza salarial tanto nos pa\u00edses latinoamericanos como no territorio espec\u00edfico da Arxentina. \nPerspectiva hist\u00f3rica.\nUnha extensa metaan\u00e1lise de Doris Weichselbaumer e Rudolf Winter-Ebmer (2005) de m\u00e1is de 260 estudos de fenda salarial axustada publicados en m\u00e1is de 60 pa\u00edses revelou que, desde a d\u00e9cada de 1960 at\u00e9 a d\u00e9cada de 1990, os diferenciais de salarios brutos en todo o mundo descenderon substancialmente ao redor do 65% a 30%. A maior parte desta diminuci\u00f3n, con todo, debeuse a unha mellor dotaci\u00f3n de mulleres no mercado laboral. As 260 estimaci\u00f3ns publicadas mostran que o compo\u00f1ente inexplicado da fenda non diminu\u00edu co tempo. Utilizando as s\u00faas propias especificaci\u00f3ns, Weichselbaumer e Winter-Ebmer atoparon que a diminuci\u00f3n xeral anual da fenda salarial de x\u00e9nero equivaler\u00eda a un lento 0.17 puntos log, o que implica un nivel lento de converxencia entre os salarios dos homes e das mulleres.\nOutra metaan\u00e1lise de 41 estudos emp\u00edricos sobre a fenda salarial realizada en 1998 atopou unha tendencia temporal similar nas fendas salariais estimadas, unha diminuci\u00f3n de aproximadamente 1% por ano.\nSegundo o economista Alan Manning da London School of Economics en 2006 o proceso de peche da fenda salarial de x\u00e9nero desacelerouse substancialmente, e as mulleres poder\u00edan ga\u00f1ar menos que os homes durante os seguintes 150 anos debido \u00e1 discriminaci\u00f3n e pol\u00edticas gobernamentais ineficaces.\nMotivos.\nFactores espec\u00edficos de x\u00e9nero, inclu\u00eddas as diferenzas de x\u00e9nero nas cualificaci\u00f3ns e a discriminaci\u00f3n, e a estrutura salarial xeral, as recompensas polas habilidades e o emprego en sectores espec\u00edficos, infl\u00faen de maneira importante na fenda salarial de x\u00e9nero.\nDiscriminaci\u00f3n.\nA discriminaci\u00f3n sexual c\u00edtase frecuentemente como un factor que infl\u00fae na diferenza salarial de x\u00e9nero. Un estudo, encargado polo Departamento de Traballo dos Estados Unidos, conclu\u00edu que non \u00e9 pos\u00edbel determinar con exactitude a influencia de cada factor no total da fenda salarial. Aproximadamente catro de cada dez mulleres traballadoras (42%) dixeron experimentar discriminaci\u00f3n de x\u00e9nero no traballo. Segundo o Pew Research Center, nos Estados Unidos, unha de cada catro mulleres dixeron que ga\u00f1aron menos que un home que estaba a facer o mesmo traballo; a diferenza do 5% dos homes dixeron que ga\u00f1aron menos que unha muller que fai o mesmo traballo. Nunha enquisa do Pew Research Center, o 77% das mulleres e o 63% dos homes dixeron que os Estados Unidos necesita continuar facendo cambios para dar igualdade a homes e mulleres no lugar de traballo.\nMaternidade e coidado de familiares.\nUn estudo da National Bureau of Economic Research de xaneiro de 2018 descubriu que unha proporci\u00f3n cada vez maior da fenda salarial de x\u00e9nero entre 1980 e 2013 d\u00e9bese \u00e1 crianza. O fen\u00f3meno dos salarios m\u00e1is baixos debido \u00e1 maternidade denominouse a penalidade da maternidade.\nA maternidade tam\u00e9n pode afectar as opci\u00f3ns de traballo. Nun rol tradicional, as mulleres son as que abandonan a forza de traballo temporalmente para coidar aos seus fillos. Como resultado, as mulleres tenden a aceptar empregos peor remunerados porque \u00e9 m\u00e1is prob\u00e1bel que te\u00f1an horarios m\u00e1is flex\u00edbeis en comparaci\u00f3n cos empregos mellor pagos. Tam\u00e9n a maternidade fai que as mulleres sexan menos contratadas, xa que os xerentes tenden a evitar as mulleres que poden ser nais pola licenza.\nNunha enquisa de 2013 do Pew Research Center feita nos Estados Unidos, as mulleres eran m\u00e1is propensas que os homes a dicir que tomaran descansos das s\u00faas carreiras para coidar a s\u00faa familia. Aproximadamente catro de cada dez nais dixeron que nalg\u00fan momento da s\u00faa vida laboral tomaran unha cantidade significativa de tempo libre (39%) ou reducido as s\u00faas horas de traballo (42%) para coidar un neno ou outro membro da familia. Aproximadamente unha cuarta parte (27%) dixo que deixara de traballar por completo para facerse cargo destas responsabilidades familiares. Menos homes dixeron o mesmo. Por exemplo, s\u00f3 o 24% dos pais dixeron que tomaran unha cantidade significativa de tempo libre para coidar un neno ou outro membro da familia. As nais tam\u00e9n ti\u00f1an case o dobre de probabilidades que os pais de dicir que tomar un tempo para coidar os seus fillos ti\u00f1a un impacto negativo no seu traballo ou carreira. Entre as persoas abandonaran o traballo nos \u00faltimos dous anos despois do nacemento ou a adopci\u00f3n do seu fillo, o 25% das mulleres dixo que isto tivo un impacto negativo no traballo, en comparaci\u00f3n co 13% dos homes.\nOpci\u00f3ns de traballo.\n\u00c9 m\u00e1is probable que os homes se atopen en industrias perigosas que pagan relativamente ben, como a minar\u00eda, a construci\u00f3n ou a fabricaci\u00f3n, e que estean representados por un sindicato. As mulleres, en cambio, te\u00f1en m\u00e1is probabilidades de ocupar postos de oficina e traballar na industria de servizos. Estes factores explican o 53% da fenda salarial. Un estudo de 2017 no American Economic Journal: Macroeconomics descubriu que a crecente importancia do sector de servizos desempe\u00f1ou un papel na reduci\u00f3n da fenda de x\u00e9nero no pagamento e as horas. Hai estudos que amosaron que canto m\u00e1is dominada por mulleres \u00e9 a man de obra dunha ocupaci\u00f3n, menor \u00e9 o salario, independentemente do valor ou a importancia do traballo.\nRoles de x\u00e9nero.\nOutro factor social, que se relaciona coa maternidade fortemente, \u00e9 a socializaci\u00f3n dos individuos para adoptar roles de x\u00e9nero espec\u00edficos. Por exemplo, no ambiente laboral perc\u00edbese que as mulleres non se desempe\u00f1an igual que os seus equivalentes masculinos, por m\u00e1is que o seu rendemento sexa o mesmo.\nAs ideas sociais sobre os roles de x\u00e9nero xorden en certa medida das influencias dos medios. Os medios retratan os ideais dos roles espec\u00edficos de x\u00e9nero dos cales se constr\u00faen os estereotipos de x\u00e9nero. Estes estereotipos logo trad\u00facense en que tipos de traballo poden ou deben facer homes e mulleres. Alg\u00fans estereotipos com\u00fans incl\u00faen as ideas de que os xerentes deben ser homes ou que as mulleres embarazadas son unha perda para a empresa despois de dar a luz. Desta forma, o x\u00e9nero desempe\u00f1a un papel de mediaci\u00f3n na discriminaci\u00f3n laboral, e as mulleres at\u00f3panse en posici\u00f3ns que non lles permiten os mesmos avances que aos homes.\nTraballo non remunerado.\nAs responsabilidades e tempo dedicado ao fogar ou ao coidado de persoas dependentes, sen recibir remuneraci\u00f3n algunha, restrinxe notabelmente a posibilidade das mulleres de contar con ingresos propios, de buscar opci\u00f3ns no mercado laboral, de participar plenamente na pol\u00edtica e a sociedade, ao mesmo tempo que as relega da protecci\u00f3n social indispensabel para a satisfacci\u00f3n aut\u00f3noma das s\u00faas necesidades. Isto afecta as mulleres, xa que repercute en:\nEn M\u00e9xico, a participaci\u00f3n das mulleres no fogar \u00e9 a\u00ednda maior en comparaci\u00f3n coa dos homes. Ao redor do 60% do total das horas dedicadas ao traballo remunerado e non remunerado (tempo total de traballo) son unha contribuci\u00f3n das mulleres, mentres que s\u00f3 o 40% o fan os homes. No que respecta \u00e1s actividades dom\u00e9sticas, as mulleres pasan unha media de 29,8 horas semanais, fronte \u00e1s 9,7 horas dedicadas polos homes. As maiores diferenzas obs\u00e9rvanse na preparaci\u00f3n e servizo de alimentos, limpeza de vivendas e roupa e calzado. O traballo dom\u00e9stico \u00e9 descrito como un traballo non remunerado como o coidado de nenos, anci\u00e1ns. Segundo datos da ONU, o valor econ\u00f3mico do traballo non remunerado era o equivalente ao 20,5% do produto interior bruto mexicano, a prezos de mercado para 2013, unha proporci\u00f3n superior ao sector da industria manufacturera e do comercio. \nNa Arxentina, segundo os resultados da Enquisa sobre Traballo Non Remunerado e Uso do Tempo do INDEC do 3\u00ba trimestre do 2013, o 88,9% das mulleres e o 57,9% dos homes realiza traballo dom\u00e9stico non remunerado. En todas estas actividades, tanto en participaci\u00f3n como en intensidade do traballo dom\u00e9stico, as mulleres dedican de media 3 horas diarias m\u00e1is que os homes.\nConsecuencias.\nPara a actividade econ\u00f3mica.\nUn informe de 2009 para o Departamento de Familias, Vivenda, Servizos \u00e1 Comunidade e Asuntos Ind\u00edxenas de Australia argumentou que, ademais da xustiza e equidade, tam\u00e9n existen fortes imperativos econ\u00f3micos para abordar a fenda salarial de x\u00e9nero. Os investigadores estimaron que unha diminuci\u00f3n na fenda salarial de x\u00e9nero do 17% ao 16% aumentar\u00eda o PIB per c\u00e1pita en aproximadamente $260, principalmente a partir dun aumento nas horas que as mulleres traballar\u00edan. Ignorar os factores opostos como horas de traballo das mulleres aumenta, eliminar a fenda salarial de x\u00e9nero do 17% poder\u00eda valer ao redor de $ 93 mil mill\u00f3ns ou o 8,5% do PIB. Os investigadores calcularon as causas da fenda salarial da seguinte maneira: a falta de experiencia laboral foi do 7%, a falta de capacitaci\u00f3n formal foi do 5%, a segregaci\u00f3n ocupacional foi do 25%, o traballo en empresas m\u00e1is pequenas foi do 3% e ser muller representou o 60% restante.\nUn estudo de outubro de 2012 da Asociaci\u00f3n Estadounidense de Mulleres Universitarias descubriu que no transcurso de 47 anos, unha muller estadounidense cun t\u00edtulo universitario ga\u00f1ar\u00eda aproximadamente $1.2 mill\u00f3ns menos que un home coa mesma educaci\u00f3n. Por tanto, pechar a fenda salarial mediante o aumento dos salarios das mulleres ter\u00eda un efecto de est\u00edmulo que far\u00eda crecer a econom\u00eda dos Estados Unidos en polo menos 3% a 4%.\nPara as pensi\u00f3ns das mulleres.\nA Comisi\u00f3n Europea argumenta que a fenda salarial de x\u00e9nero ten efectos de grande alcance, especialmente no que respecta \u00e1s pensi\u00f3ns. Dado que as ganancias das mulleres ao longo da vida son, en media, do 17,5% (desde 2008) m\u00e1is baixas que as dos homes, estas menores ganancias resultan en pensi\u00f3ns m\u00e1is baixas. Como resultado, as mulleres de idade avanzada son m\u00e1is propensas a enfrontar a pobreza: o 22% das mulleres de 65 anos e m\u00e1is est\u00e1n en risco de pobreza en comparaci\u00f3n co 16% dos homes.\nMedidas.\nLexislaci\u00f3n antidiscriminatoria.\nSegundo a edici\u00f3n de 2008 do informe Perspectivas de emprego da OCDE, case todos os pa\u00edses da OCDE estabeleceron leis para combater a discriminaci\u00f3n por motivos de x\u00e9nero. Exemplos disto son a Lei de Igualdade de Salario de 1963 e o T\u00edtulo VII da Lei de Dereitos Civ\u00eds de 1964. A prohibici\u00f3n legal do comportamento discriminatorio, con todo, s\u00f3 pode ser efectiva de se aplicar verdadeiramente. A OCDE sinala que:\n \nAdemais, a\u00ednda que moitos pa\u00edses da OCDE estabeleceron axencias especializadas contra a discriminaci\u00f3n, s\u00f3 nalg\u00fans estas axencias est\u00e1n efectivamente facultadas, a falta de denuncias individuais, para investigar empresas, emprender acci\u00f3ns contra empregadores sospeitosos de operar pr\u00e1cticas discriminatorias, e sancionalos cando atopen evidencia de discriminaci\u00f3n.\nEn 2003, a Oficina de Responsabilidade Gobernamental da EE. UU. (GAO) descubriu que as mulleres nos Estados Unidos, de media, ga\u00f1aban o 80% do que ga\u00f1aban os homes nos anos 2000 e a discriminaci\u00f3n no lugar de traballo pode ser un dos factores contribu\u00edntes. \u00c1 luz destes achados, a GAO examinou a aplicaci\u00f3n das leis contra a discriminaci\u00f3n nos sectores p\u00fablico e privado. Nun informe de 2008, GAO centrouse nos esforzos de aplicaci\u00f3n e divulgaci\u00f3n da Comisi\u00f3n de Igualdade de Oportunidades de Emprego (EEOC) e o Departamento de Traballo (Labor). A GAO descubriu que a EEOC non monitorea completamente os esforzos de aplicaci\u00f3n dos pagos de x\u00e9nero e que o Labor non supervisa as tendencias de cumprimento e os resultados de desempe\u00f1o con respecto do salario de x\u00e9nero ou outras \u00e1reas espec\u00edficas de discriminaci\u00f3n. A GAO chegou \u00e1 conclusi\u00f3n de que \"as axencias federais deber\u00edan monitorear mellor o seu desempe\u00f1o para facer cumprir as leis contra a discriminaci\u00f3n.\nEn 2016, a EEOC propuxo unha norma para presentar m\u00e1is informaci\u00f3n sobre os salarios dos empregados por x\u00e9nero para monitorear e combater mellor a discriminaci\u00f3n de x\u00e9nero. En 2018, Islandia promulgou unha lexislaci\u00f3n para reducir a fenda salarial por x\u00e9nero do pa\u00eds.\nCampa\u00f1as de concienciaci\u00f3n.\nOs grupos da sociedade civil organizan campa\u00f1as de concienciaci\u00f3n que incl\u00faen actividades tales por exemplo o D\u00eda de Igualdade de Pagamentos ou o Pagamento Igualitario por Igual Traballo dos Estados Unidos, para aumentar a atenci\u00f3n p\u00fablica que recibe a fenda salarial de x\u00e9nero. Pola mesma raz\u00f3n, varios grupos publican informes regulares sobre o estado actual das diferenzas salariais de x\u00e9nero. Un exemplo \u00e9 o Informe da Fenda Global de X\u00e9nero, publicado polo Foro Econ\u00f3mico Mundial por primeira vez no ano 2006 para clasificar os pa\u00edses segundo a fenda de x\u00e9nero calculada entre mulleres e homes en catro \u00e1reas clave: sa\u00fade, educaci\u00f3n, econom\u00eda e pol\u00edtica, para medir o estado da igualdade de x\u00e9nero nun pa\u00eds.\nFlexibilidade laboral.\nO crecemento da econom\u00eda colaborativa proporciona unha flexibilidade laboral que at\u00e9 agora se supuxera que poder\u00eda favorecer as mulleres. Con todo, a an\u00e1lise das ganancias entre m\u00e1is dun mill\u00f3n de condutores de Uber nos Estados Unidos demostrou sorprendentemente que a diferenza de ganancias entre os condutores \u00e9 de aproximadamente o 7 % a favor dos homes. O algoritmo de Uber non distingue o x\u00e9nero dos seus traballadores, mais os homes conseguen obter maiores ingresos porque escollen mellor cando e en que zonas traballar, e cancelan e aceptan viaxes de maneira m\u00e1is lucrativa. Finalmente, os homes conducen un 2.2 % m\u00e1is r\u00e1pido que as mulleres, o que lles permite tam\u00e9n aumentar os seus ingresos por unidade de tempo. O estudo concl\u00fae que a econom\u00eda colaborativa pode perpetuar a fenda salarial mesmo en ausencia de discriminaci\u00f3n. Entre os datos do estudo que son puntos claves, dest\u00e1canse que o 77% das mulleres abandonaron a plataforma Uber despois de 6 meses en comparaci\u00f3n co 65% dos condutores masculinos; ademais hai que agregar a cultura sexista que hai na empresa.\nEstat\u00edsticas.\nOCDE.\nA edici\u00f3n de 2008 do informe \"perspectivas de emprego\" (\"Employment Outlook\"), publicado pola OCDE declarou que a\u00ednda que as taxas de emprego femininas aumentaran considerabelmente e a fenda laboral de x\u00e9nero estreitouse practicamente en todos os lados, as mulleres a\u00ednda ti\u00f1an un 20 % menos de posibilidades de ter un emprego e cobraban un 17 % menos de media que os homes. Ademais, o informe declarou o seguinte:\nUni\u00f3n Europea.\nNo \u00e1mbito da Uni\u00f3n Europea, a fenda salarial de x\u00e9nero def\u00ednese como a diferenza relativa da media de salario/hora de homes e mulleres, dentro da econom\u00eda no seu conxunto.\nEurostat descubriu unha fenda salarial persistente do 17,5 % de media nos 27 membros da Uni\u00f3n Europea en 2008. Existindo consider\u00e1beis diferenzas entre os estados membros, existindo unha diferenza inferior ao 10 % en Italia, Malta, Portugal, Roman\u00eda, Polonia, Eslovenia e B\u00e9lxica a m\u00e1is do 20 % en Eslovaquia, Pa\u00edses Baixos, Rep\u00fablica Checa, Chipre, Alema\u00f1a, Reino Unido e Grecia e m\u00e1is dun 25 % en Estonia, a Rep\u00fablica Checa e Austria.\nAlema\u00f1a.\nAs mulleres ga\u00f1an 22-23% menos que os homes, segundo a Oficina Federal de Estat\u00edstica de Alema\u00f1a. A fenda salarial de x\u00e9nero revisada foi do 6-8% nos anos 2006-2013. Os factores m\u00e1is importantes asociados coa fenda salarial de x\u00e9nero restante son o traballo a tempo parcial, a educaci\u00f3n e a segregaci\u00f3n ocupacional (menos mulleres en posici\u00f3ns de liderado e en campos como STEM).\nFrancia.\nO Observatorio das desigualdades (\"Observatoire des in\u00e9galit\u00e9s\"), constatando as diferenzas salariais (ver salario) entre homes e mulleres en Francia, tentou cuantificalas. Segundo a s\u00faa investigaci\u00f3n, a fenda global \u00e9 do 27 % e div\u00eddese entre:\nPa\u00edses Baixos.\nNos Pa\u00edses Baixos, n\u00fameros recentes do CBS (Centraal Bureau voor statistieken, galego: Oficina Central de Estat\u00edsticas) afirman que a fenda salarial \u00e9 cada vez menor. Axustado por nivel de ocupaci\u00f3n, nivel educativo, nivel de experiencia e outras 17 vari\u00e1beis, a diferenza nas ganancias do sector privado diminu\u00edu de 9% (2008) a 7% (2014) e no p\u00fablico de 7% (2008) a 5% (2014) . Sen axustes, a fenda \u00e9 para o sector privado de 20% (2014) e para o p\u00fablico do 10% (2014). As mulleres novas ga\u00f1an m\u00e1is que os homes at\u00e9 a idade de 30 anos e isto d\u00e9bese principalmente a un maior nivel de educaci\u00f3n. As mulleres nos Pa\u00edses Baixos, at\u00e9 a idade de 30 anos, te\u00f1en un nivel educativo de media m\u00e1is alto que os homes; despois desta idade, os homes te\u00f1en de media, un t\u00edtulo de educaci\u00f3n superior. Tam\u00e9n pode ser causada porque as mulleres poden quedar embarazadas e comezan a tomar traballos a tempo parcial para poder coidar os nenos.\nReino Unido.\nNo Reino Unido, os factores m\u00e1is importantes asociados coa fenda salarial de x\u00e9nero son o traballo a tempo parcial, a educaci\u00f3n, o tama\u00f1o da empresa na que traballa unha persoa e a segregaci\u00f3n ocupacional (as mulleres est\u00e1n subrepresentadas en ocupaci\u00f3ns profesionais de alto nivel e de xesti\u00f3n). Un estudo de 2015 compilado pola Asociaci\u00f3n da Prensa en base a datos da Oficina de Estat\u00edsticas Nacionais revelou que as mulleres aos 20 anos estaban a ga\u00f1ar m\u00e1is que os seus pares homes da mesma idade nunha media de \u00a3 1,111. Con todo, o mesmo estudo mostrou que os homes aos 30 anos superaron \u00e1s s\u00faas pares mulleres da mesma idade por unha diferenza de media de \u00a38,775. O ent\u00f3n primeiro ministro David Cameron anunciou plans para obrigar a grandes empresas para que divulguen datos sobre a fenda salarial de x\u00e9nero entre o persoal.\nEn abril de 2018, os empleadores con m\u00e1is de 250 empregados ti\u00f1an a obriga legal de publicar datos relacionados coas desigualdades salariais. Os datos publicados deb\u00edan inclu\u00edr as cifras de pagamento e bonificaci\u00f3n entre homes e mulleres, e inclu\u00edr datos de abril de 2017. Unha an\u00e1lise da BBC das cifras despois da data l\u00edmite amosou que m\u00e1is de tres cuartas partes das empresas do Reino Unido pagan, de media, m\u00e1is aos homes que \u00e1s mulleres. A barrister de emprego Harini Iyengar avoga por un traballo m\u00e1is flex\u00edbele e un maior permiso de paternidade para lograr un cambio econ\u00f3mico e cultural.\nArxentina.\nNa Arxentina, a fenda salarial por x\u00e9nero \u00e9 aproximadamente do 27% (INDEC) no ano 2017. De acordo cun estudo da OIT, m\u00e1is da metade da fenda salarial por x\u00e9nero no pa\u00eds d\u00e9bese a unha discriminaci\u00f3n directa, \u00e9 dicir que persoas que son iguais en educaci\u00f3n, capacidades e/ou experiencia ga\u00f1an distinto segundo o seu x\u00e9nero. O resto da fenda d\u00e9bese, en parte aos teitos e paredes de cristal e, por outra banda, \u00e1 asim\u00e9trica distribuci\u00f3n do traballo dom\u00e9stico non remunerado, que deixa as mulleres cunha dupla e at\u00e9 tripla xornada laboral. \u00c1 s\u00faa vez, a fenda salarial ampl\u00edase ao 39% cando se trata de traballadoras informais (que \u00e1 s\u00faa vez, son m\u00e1is dun terzo do total das asalariadas).\nAustralia.\nEn Australia, a fenda salarial de x\u00e9nero calc\u00falase sobre a media semanal das ganancias ordinarias dos empregados a tempo completo publicadas pola Oficina Australiana de Estat\u00edsticas. A fenda salarial de x\u00e9nero non incl\u00fae as ganancias ocasionais a tempo parcial e as horas extraordinarias. Australia ten unha persistente fenda salarial de x\u00e9nero. Entre 1990 e 2009, a fenda salarial de x\u00e9nero mant\u00edvose dentro dun estreito rango de entre 15 e 17%. En agosto de 2010, a fenda salarial de x\u00e9nero en Australia foi do 16.9%.\nBrasil.\nSegundo o Instituto Brasileiro de Xeograf\u00eda e Estat\u00edstica, ou IBGE, as mulleres no Brasil estudan m\u00e1is, traballan m\u00e1is e ga\u00f1an menos que os homes. De media, combinando o traballo remunerado, as tarefas do fogar e o coidado das persoas, as mulleres traballan tres horas \u00e1 semana m\u00e1is que os homes. De feito, as mulleres de media traballan 54.4 horas \u00e1 semana, e o home de media 51.4. A pesar diso, mesmo cun nivel educativo m\u00e1is alto, as mulleres ga\u00f1an, de media, menos que os homes. A\u00ednda que a diferenza entre os ingresos de homes e mulleres diminu\u00edu nos \u00faltimos anos, en 2016 as mulleres a\u00ednda recib\u00edan o equivalente ao 76.5% das ganancias dos homes. Un dos factores que poden explicar esta diferenza \u00e9 que s\u00f3 o 37.8% dos postos de xesti\u00f3n en 2016 foron ocupados por mulleres. Finalmente, de acordo co IBGE, a segregaci\u00f3n ocupacional e a discriminaci\u00f3n salarial das mulleres no mercado laboral tam\u00e9n te\u00f1en un papel importante na diferenza salarial entre homes e mulleres.\nChina.\nUsando as fendas entre homes e mulleres en participaci\u00f3n e oportunidade econ\u00f3mica, logros educativos, sa\u00fade e supervivencia, e apoderamento pol\u00edtico, o Informe Global de Fenda de X\u00e9nero 2015 clasifica a fenda de x\u00e9nero da China no posto 91 de 145 pa\u00edses (canto menor sexa a clasificaci\u00f3n, maior \u00e9 a desigualdade). O resultado da fenda de x\u00e9nero de 2015 na China foi de 0,681 (1,00 sendo igualdade). Como pa\u00eds de ingreso medio alto, segundo a clasificaci\u00f3n do Banco Mundial, a China \u00e9 o \"terceiro pa\u00eds menos desenvolvido do mundo\" en canto \u00e1 fenda de x\u00e9nero. O sub\u00edndice de sa\u00fade e supervivencia \u00e9 o m\u00e1is baixo dentro dos pa\u00edses enumerados; este sub\u00edndice ten en conta as diferenzas de x\u00e9nero da esperanza de vida e a proporci\u00f3n de sexos ao nacer (a proporci\u00f3n de fillos homes e mulleres para representar as preferencias dos fillos de acordo coa pol\u00edtica da China para un s\u00f3 fillo).\nCorea do Sur.\nO Foro Econ\u00f3mico Mundial detallou que en 2015, Corea do Sur ti\u00f1a un resultado de 0,55 (sendo igualdade 1,00 ), por igualdade de remuneraci\u00f3n para traballos similares. Dun total de 145 pa\u00edses, Corea do Sur ti\u00f1a unha clasificaci\u00f3n de fenda de x\u00e9nero de 115 (mentres m\u00e1is baixa sexa a clasificaci\u00f3n, menor \u00e9 a fenda de x\u00e9nero). Doutra banda, o apoderamento pol\u00edtico reduciuse \u00e1 metade da porcentaxe de mulleres no goberno en 2014.\nEstados Unidos.\nO salario anual non axustado da muller media citouse entre o 78% e o 82% do salario media dun home. Con todo, despois de axustar as elecci\u00f3ns de traballadores masculinos e femininos en especialidade universitaria, ocupaci\u00f3n, horas de traballo e licenza parental, m\u00faltiples estudos atopan que as taxas de pagamento entre homes e mulleres var\u00edan entre 5-6.6% ou, as mulleres ga\u00f1an 94 centavos por cada d\u00f3lar obtido polos seus hom\u00f3logos masculinos. Especulouse que o 6% restante da fenda prov\u00e9n da discriminaci\u00f3n de x\u00e9nero.\nIndia.\nPara o ano 2013, a fenda salarial de x\u00e9nero na India estimouse en 24.81%. Ademais, ao analizar o nivel de participaci\u00f3n feminina na econom\u00eda, un informe mostra a India como un dos 10 peores pa\u00edses da lista. Por tanto, ademais da desigualdade salarial, tam\u00e9n existe unha representaci\u00f3n desigual, xa que a\u00ednda que as mulleres constit\u00faen case a metade da poboaci\u00f3n india (ao redor do 48% do total), a s\u00faa representaci\u00f3n na forza de traballo ascende a s\u00f3 unha cuarta parte do total.\nXap\u00f3n.\nO Global Gender Gap Report 2015 do Foro Econ\u00f3mico Mundial estabeleceu que a participaci\u00f3n econ\u00f3mica e a clasificaci\u00f3n de oportunidades do Xap\u00f3n (106\u00ba), 145\u00ba sendo a fenda de x\u00e9nero m\u00e1is ampla, diminu\u00edu desde 2014 \"debido \u00e1 menor igualdade salarial para traballos similares e menos mulleres lexisladoras, altos funcionarios e xerentes\".\nRusia.\nExiste unha fenda salarial en Rusia (despois de 1991, mais tam\u00e9n antes) e a an\u00e1lise estat\u00edstica amosa que a maior parte non se pode explicar por unha menor cualificaci\u00f3n das mulleres en comparaci\u00f3n cos homes. Doutra banda, a segregaci\u00f3n ocupacional por x\u00e9nero e a discriminaci\u00f3n no mercado laboral parecen representar unha gran parte dela."}
{"id": "488448", "revid": "23204", "url": "https://gl.wikipedia.org/wiki?curid=488448", "title": "Qafqaz", "text": "Qafqaz \u00e9 un filme acerbaixano de 2007 dirixido por Farid Gumbatov. Foi candidato de Acerbaix\u00e1n para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "488451", "revid": "23204", "url": "https://gl.wikipedia.org/wiki?curid=488451", "title": "Hava, Maryam, Ayesha", "text": "Hava, Maryam, Ayesha (en ) \u00e9 un filme afg\u00e1n de 2019 dirixido por Sahraa Karimi. Foi escollido como candidato de Afganist\u00e1n para o \u00d3scar \u00f3 mellor filme internacional na 92\u00aa edici\u00f3n dos premios. Por\u00e9n, non apareceu na lista final da Academia porque a lexitimidade do comit\u00e9 afg\u00e1n que entregou o filme foi cuestionado.\nSinopse.\nTres mulleres de Cabul fan fronte momentos dif\u00edciles nas s\u00faas vidas durante o seu embarazo."}
{"id": "488453", "revid": "5863", "url": "https://gl.wikipedia.org/wiki?curid=488453", "title": "Dupla xornada laboral", "text": "A dupla xornada laboral ou dobre xornada laboral denom\u00ednase \u00e1 suma entre o traballo no mercado laboral e o traballo dom\u00e9stico.\nO termo.\nEste concepto parte da consideraci\u00f3n de que das persoas presentes no mercado laboral a finais do s\u00e9culo XIX e inicios do s\u00e9culo XXI hab\u00eda unha diferenza fundamental entre mulleres e homes \u00e1 hora de combinar o traballo asalariado co traballo dom\u00e9stico, de tal xeito que o traballo dos coidados era asumido maioritariamente polas mulleres. A distinta implicaci\u00f3n en tempo no traballo reprodutivo deu lugar a unha procura dun cambio social. Un fito importante na procura dun cambio foi o chamamento a unha folga de coidados na folga feminista no ano 2018."}
{"id": "488454", "revid": "23204", "url": "https://gl.wikipedia.org/wiki?curid=488454", "title": "Rona, madar-e Azim", "text": "Rona, madar-e Azim (en ) \u00e9 un filme afg\u00e1n de 2018 dirixido por Jamshid Mahmoudi. Foi escollido como candidato de Afganist\u00e1n para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "488455", "revid": "23204", "url": "https://gl.wikipedia.org/wiki?curid=488455", "title": "El Radical (Padr\u00f3n)", "text": "El Radical foi un semanario editado en Padr\u00f3n entre 1903 e 1904.\nTraxectoria.\nDe tendencia republicana, apareceu en decembro de 1903, impulsado e dirixido polo avogado padron\u00e9s Francisco Javier Artime P\u00e9rez.\nA finais de 1904 publicou un artigo que foi denunciado polo presidente da Deputaci\u00f3n da Coru\u00f1a, Ram\u00f3n Tojo P\u00e9rez, perante o xulgado municipal de Padr\u00f3n por inxurias. Curiosamente, o director do semanario e o pol\u00edtico eran primos carnais. O 20 de decembro chegou \u00e1 Audiencia provincial da Coru\u00f1a e tres d\u00edas despois Artime foi condenado a catro meses e un d\u00eda de arresto maior e 250 pesetas de multa o que provocou o peche da publicaci\u00f3n e a entrada en prisi\u00f3n de Artime \u00e1 fin do ver\u00e1n de 1905."}
{"id": "488457", "revid": "98629", "url": "https://gl.wikipedia.org/wiki?curid=488457", "title": "Raftan", "text": "Raftan (en ) \u00e9 un filme afg\u00e1n-iraniano de 2016 dirixido por Navid Mahmoudi. Foi escollido como candidato de Afganist\u00e1n para o \u00d3scar \u00f3 mellor filme en lingua non inglesa na 89\u00aa edici\u00f3n dos premios. Por\u00e9n, o filme non foi inclu\u00eddo na lista final de propostas publicada pola Academia. Estreouse no Festival Internacional de Cinema de Busan en outubro de 2016. \"Raftan\" foi o filme inaugural da 21\u00aa edici\u00f3n do Festival Internacional de Cinema de Kerala."}
{"id": "488458", "revid": "89787", "url": "https://gl.wikipedia.org/wiki?curid=488458", "title": "Utopia (filme de 2015)", "text": "Utopia (en ) \u00e9 un filme afg\u00e1n de 2015 dirixido por Hassan Nazer e producido por Chris Robb. Foi escollido como candidato de Afganist\u00e1n para o \u00d3scar \u00f3 mellor filme en lingua non inglesa na 92\u00aa edici\u00f3n dos premios. Por\u00e9n, foi descualificado poucos d\u00edas antes da s\u00faa proxecci\u00f3n na Academia por conter demasiado di\u00e1logo en ingl\u00e9s. A uni\u00f3n dos directores afg\u00e1ns tratou de apelar, achegando as especificaci\u00f3ns das linguas por minutos, mais non tivo \u00e9xito."}
{"id": "488459", "revid": "98629", "url": "https://gl.wikipedia.org/wiki?curid=488459", "title": "Chand metre moka'ab eshgh", "text": "Chand metre moka'ab eshgh (en ) \u00e9 un filme afg\u00e1n-iraniano de 2014 dirixido por Jamshid Mahmoudi. Foi escollido como candidato de Afganist\u00e1n para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado.\nSinopse.\nAbdul Salam \u00e9 un inmigrante afg\u00e1n que est\u00e1 traballando e vivindo coa s\u00faa filla Morona nun obradoiro."}
{"id": "488460", "revid": "23204", "url": "https://gl.wikipedia.org/wiki?curid=488460", "title": "Wajma", "text": "Wajma (en ) \u00e9 un filme afg\u00e1n de 2013 escrito e dirixido por Barmak Akram. Foi escollido como candidato de Afganist\u00e1n para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "488462", "revid": "98629", "url": "https://gl.wikipedia.org/wiki?curid=488462", "title": "Sang-e saboor", "text": "Sang-e saboor (en ) \u00e9 un filme franco-afg\u00e1n de 2012 dirixido por Atiq Rahimi, que se basea na s\u00faa novela hom\u00f3nima de 2008. Escrito por Jean-Claude Carri\u00e8re e o propio director, est\u00e1 protagonizado por Golshifteh Farahani, Hamid Djavadan, Massi Mrowat e Hassina Burgan. Foi escollido como candidato de Afganist\u00e1n para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado. Golshifteh Farahani foi nomeada \u00e1 actriz m\u00e1is prometedora na 39\u00aa edici\u00f3n dos Premios C\u00e9sar."}
{"id": "488463", "revid": "27155", "url": "https://gl.wikipedia.org/wiki?curid=488463", "title": "Larus argentatus", "text": ""}
{"id": "488464", "revid": "23204", "url": "https://gl.wikipedia.org/wiki?curid=488464", "title": "The Black Tulip (filme de 2010)", "text": "The Black Tulip (en ) \u00e9 un filme afg\u00e1n-estadounidense de 2010 dirixido por Sonia Nassery Cole. Foi escollido como candidato de Afganist\u00e1n para o \u00d3scar \u00f3 mellor filme internacional na 83\u00aa edici\u00f3n dos premios, mais finalmente non foi nomeado."}
{"id": "488465", "revid": "23204", "url": "https://gl.wikipedia.org/wiki?curid=488465", "title": "16 Days in Afghanistan", "text": "16 Days in Afghanistan \u00e9 un filme documental de 2007 dirixido por Anwar Hajher, quen viaxa de novo \u00f3 seu pa\u00eds, Afganist\u00e1n logo de 25 anos f\u00f3ra para redescubrilo de novo. \u00c9 unha coproduci\u00f3n entre Afganist\u00e1n, os Estados Unidos de Am\u00e9rica e a India, e foi producido por Mithaq Kazimi, sendo o primeiro filme rodado nas provincias fortemente influenciadas polo r\u00e9xime talib\u00e1n logo da s\u00faa ca\u00edda. Foi escollido como candidato de Afganist\u00e1n para o \u00d3scar \u00f3 mellor filme internacional na 82\u00aa edici\u00f3n dos premios, mais finalmente non foi nomeado."}
{"id": "488466", "revid": "27155", "url": "https://gl.wikipedia.org/wiki?curid=488466", "title": "Cobra-naia", "text": ""}
{"id": "488467", "revid": "27155", "url": "https://gl.wikipedia.org/wiki?curid=488467", "title": "Cobra-capelo", "text": ""}
{"id": "488468", "revid": "23204", "url": "https://gl.wikipedia.org/wiki?curid=488468", "title": "Opium War (filme de 2008)", "text": "Opium War (en ) \u00e9 un filme afg\u00e1n de 2008 dirixido por Siddiq Barmak. O filme foi completamente rodado en Afganist\u00e1n e conta as experiencias de dous soldados estadounidenses (Peter Bussian e Joe Suba), cuxo helic\u00f3ptero se estrela nun deserto afg\u00e1n. Os dous at\u00f3panse \u00e1 merc\u00e9 dos elementos naturais e dunha ecl\u00e9ctica familia afg\u00e1 de granxeiros de opio. Foi escollido como candidato de Afganist\u00e1n para o \u00d3scar \u00f3 mellor filme internacional na 81\u00aa edici\u00f3n dos premios, mais finalmente non foi nomeado."}
{"id": "488469", "revid": "23204", "url": "https://gl.wikipedia.org/wiki?curid=488469", "title": "Khakestar-o-khak", "text": "Khakestar-o-khak (en ) \u00e9 un filme afg\u00e1n de 2004 dirixido por Atiq Rahimi. Foi escollido como candidato de Afganist\u00e1n para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado. Foi estreado na secci\u00f3n Un Certain Regard do Festival Internacional de Cinema de Cannes de 2004. Ga\u00f1ou o Golden Dhow no Festival Internacional de Cinema de Zanz\u00edbar de 2005."}
{"id": "488470", "revid": "89787", "url": "https://gl.wikipedia.org/wiki?curid=488470", "title": "Real da Rep\u00fablica Federal de Centroam\u00e9rica", "text": "O real foi a moeda de curso legal da Rep\u00fablica de Centroam\u00e9rica e da Rep\u00fablica Federal de Centroam\u00e9rica a partir de 1824. O seu m\u00faltiplo en ouro era o escudo, que equival\u00eda a dezaseis reais de prata. A derradeira cu\u00f1axe a nome da Federaci\u00f3n produciuse en 1851.\nMoedas.\nO real da Rep\u00fablica Federal de Centroam\u00e9rica substitu\u00edu \u00e1 par o real colonial espa\u00f1ol que circulaba ata ent\u00f3n e que seguiu circulando simultaneamente durante anos. As primeiras moedas da Federaci\u00f3n foron cu\u00f1adas en 1824; un Decreto do 19 de abril dese ano autorizaba unicamente a Casa da Moeda de Guatemala para a produci\u00f3n do circulante que se utilizar\u00eda na Federaci\u00f3n. Esa primeira serie guatemalteca comp\u00fa\u00f1ase de moedas de prata de , , 1 e 8 reais, e de ouro de , 1, 2, 4 e 8 escudos.\nPosteriormente cu\u00f1aron tam\u00e9n as cecas de Honduras (, 1 e 2 reais) e Costa Rica (, , 1 e 2 reais, e , 1, 2, 4 e 8 escudos), ata as derradeira cu\u00f1axes de 1851 a nome da Federaci\u00f3n.\nAo constitu\u00edrense as Provincias Unidas do Centro de Am\u00e9rica foi expandindo o seu uso nos Estados constitutivos da Rep\u00fablica de Centroam\u00e9rica, ata que foi substitu\u00edndose progresivamente polos respectivos reais de cada rep\u00fablica independente: o real costarrique\u00f1o, o real salvadore\u00f1o, o peso guatemalteco, o peso nicaraguano e o real hondure\u00f1o."}
{"id": "488471", "revid": "23204", "url": "https://gl.wikipedia.org/wiki?curid=488471", "title": "Fire Dancer", "text": "Fire Dancer \u00e9 un filme afg\u00e1n-estadounidense de 2002 dirixido por Jawed Wassel. Foi o primeiro filme afg\u00e1n en ser escollido como candidato para o \u00d3scar \u00f3 mellor filme internacional, na 75\u00aa edici\u00f3n dos premios, mais finalmente non foi nomeado."}
{"id": "488472", "revid": "65337", "url": "https://gl.wikipedia.org/wiki?curid=488472", "title": "Real das Provincias Unidas do Centro de Am\u00e9rica", "text": ""}
{"id": "488473", "revid": "65337", "url": "https://gl.wikipedia.org/wiki?curid=488473", "title": "Real das Provincias Unidas Centroamericanas", "text": ""}
{"id": "488474", "revid": "65337", "url": "https://gl.wikipedia.org/wiki?curid=488474", "title": "Real das Provincias Unidas de Centroam\u00e9rica", "text": ""}
{"id": "488475", "revid": "65337", "url": "https://gl.wikipedia.org/wiki?curid=488475", "title": "Real da Rep\u00fablica Federal Centroamericana", "text": ""}
{"id": "488476", "revid": "65337", "url": "https://gl.wikipedia.org/wiki?curid=488476", "title": "Real da Rep\u00fablica de Centroam\u00e9rica", "text": ""}
{"id": "488477", "revid": "98629", "url": "https://gl.wikipedia.org/wiki?curid=488477", "title": "F\u00e9licit\u00e9 (filme de 2017)", "text": "F\u00e9licit\u00e9 \u00e9 un filme franco-senegal\u00e9s de 2017 dirixido por Alain Gomis. Foi escollido para competir polo Oso de Ouro na competici\u00f3n oficial da 67\u00aa edici\u00f3n do Festival Internacional de Cinema de Berl\u00edn. En Berl\u00edn, o filme ga\u00f1ou o Gran Premio do Xurado. Nos Premios da Academia do Cinema Africano de 2017, ga\u00f1ou seis premios, inclu\u00edndo as categor\u00edas de mellor filme, mellor actriz, mellor actor secundario, mellor edici\u00f3n, mellor banda sonora e mellor filme nunha lingua africana, convert\u00e9ndose no filme m\u00e1is laureado da historia dos premios.\nFoi escollido como candidato do Senegal para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, chegando a clasificarse na lista curta de decembro. Foi a primeira vez que o Senegal enviou un filme para a consideraci\u00f3n da Academia.\nSinopse.\nAmbientado na Rep\u00fablica Democr\u00e1tica do Congo, conta a historia dunha muller que loita por obter cartos logo de que o seu fillo foi hospitalizado."}
{"id": "488478", "revid": "65337", "url": "https://gl.wikipedia.org/wiki?curid=488478", "title": "Real da Rep\u00fablica Centroamericana", "text": ""}
{"id": "488479", "revid": "12452", "url": "https://gl.wikipedia.org/wiki?curid=488479", "title": "Lista da presidencia do Paraguai", "text": ""}
{"id": "488480", "revid": "88215", "url": "https://gl.wikipedia.org/wiki?curid=488480", "title": "Lista da presidencia da Rep\u00fablica Dominicana", "text": ""}
{"id": "488481", "revid": "88215", "url": "https://gl.wikipedia.org/wiki?curid=488481", "title": "Lista da presidencia de Trinidad e Tobago", "text": ""}
{"id": "488482", "revid": "88215", "url": "https://gl.wikipedia.org/wiki?curid=488482", "title": "Lista da presidencia de Panam\u00e1", "text": ""}
{"id": "488483", "revid": "88215", "url": "https://gl.wikipedia.org/wiki?curid=488483", "title": "Lista da presidencia do Uruguai", "text": ""}
{"id": "488484", "revid": "88215", "url": "https://gl.wikipedia.org/wiki?curid=488484", "title": "Lista da presidencia do Salvador", "text": ""}
{"id": "488485", "revid": "88215", "url": "https://gl.wikipedia.org/wiki?curid=488485", "title": "Lista da presidencia da G\u00fciana", "text": ""}
{"id": "488486", "revid": "88215", "url": "https://gl.wikipedia.org/wiki?curid=488486", "title": "Lista da presidencia de Cuba", "text": ""}
{"id": "488487", "revid": "88215", "url": "https://gl.wikipedia.org/wiki?curid=488487", "title": "Lista da presidencia de Ecuador", "text": ""}
{"id": "488488", "revid": "88215", "url": "https://gl.wikipedia.org/wiki?curid=488488", "title": "Lista da presidencia de Acerbaix\u00e1n", "text": ""}
{"id": "488489", "revid": "88215", "url": "https://gl.wikipedia.org/wiki?curid=488489", "title": "Lista da presidencia de Corea do Norte", "text": ""}
{"id": "488490", "revid": "88215", "url": "https://gl.wikipedia.org/wiki?curid=488490", "title": "Lista da presidencia de Corea do Sur", "text": ""}
{"id": "488491", "revid": "88215", "url": "https://gl.wikipedia.org/wiki?curid=488491", "title": "Lista da presidencia de Armenia", "text": ""}
{"id": "488492", "revid": "98629", "url": "https://gl.wikipedia.org/wiki?curid=488492", "title": "Umi ga kikoeru", "text": " \u00e9 un telefilme de animaci\u00f3n xapon\u00e9s de 1993 dirixido por Tomomi Mochizuki e escrito por Kaori Nakamura. Bas\u00e9ase na novela hom\u00f3nima de Saeko Himuro. Foi animado por Studio Ghibli para Tokuma Shoten e Nippon Television Network. Estreouse o 5 de maio de 1993 a trav\u00e9s de Nippon TV. Foi o primeiro e \u00fanico filme de Studio Ghibli feito para a televisi\u00f3n. Tr\u00e1tase do \u00fanico filme de Studio Ghibli onde os grandes piares da compa\u00f1\u00eda non participaron (Hayao Miyazaki e Isao Takahata), deixando liberdade \u00e1s novas promesas do estudio.\nSinopse.\nO filme est\u00e1 ambientado na cidade de Kochi, na illa xaponesa de Shikoku. Conta a historia dun tri\u00e1ngulo amoroso que se desenvolve entre dous bos amigos e unha rapaza nova que chega \u00f3 instituto dende Toquio."}
{"id": "488493", "revid": "88215", "url": "https://gl.wikipedia.org/wiki?curid=488493", "title": "Lista da presidencia de Laos", "text": ""}
{"id": "488494", "revid": "88215", "url": "https://gl.wikipedia.org/wiki?curid=488494", "title": "Lista da presidencia dos Emiratos \u00c1rabes Unidos", "text": ""}
{"id": "488495", "revid": "88215", "url": "https://gl.wikipedia.org/wiki?curid=488495", "title": "Lista da presidencia de Israel", "text": ""}
{"id": "488496", "revid": "88215", "url": "https://gl.wikipedia.org/wiki?curid=488496", "title": "Lista da presidencia de Ir\u00e1n", "text": ""}
{"id": "488497", "revid": "88215", "url": "https://gl.wikipedia.org/wiki?curid=488497", "title": "Lista da presidencia de Indonesia", "text": ""}
{"id": "488498", "revid": "88215", "url": "https://gl.wikipedia.org/wiki?curid=488498", "title": "Lista da presidencia da India", "text": ""}
{"id": "488499", "revid": "88215", "url": "https://gl.wikipedia.org/wiki?curid=488499", "title": "Lista da presidencia de Mongolia", "text": ""}
{"id": "488500", "revid": "88215", "url": "https://gl.wikipedia.org/wiki?curid=488500", "title": "Lista da presidencia de Paquist\u00e1n", "text": ""}
{"id": "488501", "revid": "88215", "url": "https://gl.wikipedia.org/wiki?curid=488501", "title": "Lista da presidencia de Turqu\u00eda", "text": ""}
{"id": "488502", "revid": "88215", "url": "https://gl.wikipedia.org/wiki?curid=488502", "title": "Lista da presidencia de Timor Leste", "text": ""}
{"id": "488503", "revid": "88215", "url": "https://gl.wikipedia.org/wiki?curid=488503", "title": "Lista da presidencia de Sri Lanka", "text": ""}
{"id": "488504", "revid": "88215", "url": "https://gl.wikipedia.org/wiki?curid=488504", "title": "Lista da presidencia de Siria", "text": ""}
{"id": "488505", "revid": "88215", "url": "https://gl.wikipedia.org/wiki?curid=488505", "title": "Lista da presidencia de Singapur", "text": ""}
{"id": "488516", "revid": "88215", "url": "https://gl.wikipedia.org/wiki?curid=488516", "title": "Lista da presidencia de Bangladesh", "text": ""}
{"id": "488517", "revid": "88215", "url": "https://gl.wikipedia.org/wiki?curid=488517", "title": "Lista da presidencia de Austria", "text": ""}
{"id": "488518", "revid": "88215", "url": "https://gl.wikipedia.org/wiki?curid=488518", "title": "Lista da presidencia de Albania", "text": ""}
{"id": "488519", "revid": "88215", "url": "https://gl.wikipedia.org/wiki?curid=488519", "title": "Lista da presidencia de Casaquist\u00e1n", "text": ""}
{"id": "488520", "revid": "98629", "url": "https://gl.wikipedia.org/wiki?curid=488520", "title": "Delegacioni", "text": "Delegacioni \u00e9 un filme alban\u00e9s de 2018 dirixido por Bujar Alimani. Foi escollido como candidato de Albania para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nEn outubro de 1990, unha delegaci\u00f3n europea chega a Tirana para determinar a disposici\u00f3n de Albania para ingresar na Organizaci\u00f3n para a Seguridade e a Cooperaci\u00f3n en Europa. Para aumentar as s\u00faas posibilidades, o goberno comunista en dificultades artella a liberaci\u00f3n dun preso pol\u00edtico cando as cousas saen mal."}
{"id": "488521", "revid": "23204", "url": "https://gl.wikipedia.org/wiki?curid=488521", "title": "Krom", "text": "Krom \u00e9 un filme alban\u00e9s de 2015 dirixido por Bujar Alimani. Foi escollido como candidato de Albania para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "488522", "revid": "23204", "url": "https://gl.wikipedia.org/wiki?curid=488522", "title": "Bota (filme)", "text": "Bota \u00e9 un filme alban\u00e9s de 2014 dirixido por Iris Elezi e Thomas Logoreci. O filme foi escollido como candidato de Albania para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado. Os directores ga\u00f1aron o Premio Fedeora no Festival Internacional de Cinema de Karlovy Vary de 2014."}
{"id": "488523", "revid": "89787", "url": "https://gl.wikipedia.org/wiki?curid=488523", "title": "Agon (filme)", "text": "Agon \u00e9 un filme alban\u00e9s de 2012 dirixido por Robert Budina. Foi escollido como candidato de Albania para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "488524", "revid": "23204", "url": "https://gl.wikipedia.org/wiki?curid=488524", "title": "Pharmakon", "text": "Pharmakon \u00e9 un filme alban\u00e9s de 2012 dirixido por Joni Shanaj. Foi escollido como candidato de Albania para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "488525", "revid": "23204", "url": "https://gl.wikipedia.org/wiki?curid=488525", "title": "Amnistia", "text": "Amnistia \u00e9 un filme alban\u00e9s de 2011 escrito e dirixido por Bujar Alimani. Foi escollido como candidato de Albania para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "488526", "revid": "22795", "url": "https://gl.wikipedia.org/wiki?curid=488526", "title": "Illa Santa B\u00e1rbara", "text": "O top\u00f3nimo illa Santa B\u00e1rbara pode referirse a:"}
{"id": "488527", "revid": "98629", "url": "https://gl.wikipedia.org/wiki?curid=488527", "title": "Lindje, per\u00ebndim, lindje", "text": "Lindje, per\u00ebndim, lindje \u00e9 un filme c\u00f3mico alban\u00e9s-italiano de 2009 dirixido por Gjergj Xhuvani. O filme foi escollido como candidato de Albania para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado.\nGjergj Xhuvani ga\u00f1ou o premio \u00f3 mellor director no Festival de Cinema de Tirana.\nSinopse.\nConta a historia dun equipo afeccionado de ciclismo de Albania que mientres se dirix\u00eda a Francia para participar nun torneo descobre que hai unha revoluci\u00f3n en marcha no seu pa\u00eds."}
{"id": "488529", "revid": "98629", "url": "https://gl.wikipedia.org/wiki?curid=488529", "title": "Illa Santa B\u00e1rbara, California", "text": " \nA illa Santa B\u00e1rbara (en ingl\u00e9s \"Santa Barbara Island\"; en tongva \"Tchunashngna\"), \u00e9 unha pequena illa, a m\u00e1is pequena do arquip\u00e9lago das illas do Canal, no sur de California.\nEst\u00e1 protexida dentro do Parque Nacional Channel Islands, e o seu ecosistema mari\u00f1o forma parte do Santuario Mari\u00f1o Nacional Channel Islands.\nXeograf\u00eda.\nA illa enc\u00f3ntrase a uns 61\u00a0km da costa da pen\u00ednsula de Palos Verdes do condado de Os \u00c1nxeles, no sur de California (cerca do condado de Ventura e ao oeste do Gran Os \u00c1nxeles).\nCunha superficie total de aproximadamente 1 milla cadrada (260 hect\u00e1reas), \u00e9 a m\u00e1is pequena das oito illas do Canal, e a m\u00e1is meridional do Parque Nacional Channel Islands. O seu cumio m\u00e1is alto \u00e9 Signal Hill, a 193 m.\nA\u00ednda que est\u00e1 m\u00e1is cerca do condado de Ventura e do condado de Os \u00c1nxeles, a illa forma parte do condado de Santa B\u00e1rbara (Oficina do Censo dos Estados Unidos, Bloque 3012, Bloque Grupo 3, \u00c1rea do Censo 29.10). \u00c9 a \u00fanica das catro illas do sur do Canal inclu\u00edda no Parque Nacional das Illas do Canal, que tam\u00e9n abarca as catro illas do norte. Segundo o censo de 2000, a illa est\u00e1 deshabitada, e ten unha superficie total de 2,625\u00a0km\u00b2.\nComo a maior\u00eda das illas do Canal, non se pode ver desde o continente, excepto en d\u00edas despexados (xeralmente en inverno) e ao atardecer, cando a illa se ve como unha silueta retroiluminada.\nXeolox\u00eda.\nSe ben a illa non \u00e9 volc\u00e1nica, est\u00e1 composta principalmente de rochas volc\u00e1nicas do Mioceno (basalto) intercaladas con sedimentos mari\u00f1os.\nOs abruptos acantilados tallados polas ondas da s\u00faa costa indican que se trata dunha das illas do Canal m\u00e1is nova. Presenta polo menos seis terrazas mari\u00f1as, que evidencian levantamentos e subsidencias tect\u00f3nicas repetidas. A Arch Point (punta do Arco), na costa nordeste da illa, \u00e9 un arco de 40 m de altitude causado pola erosi\u00f3n mari\u00f1a de rochas debilitadas por fallas.\nNas s\u00faas proximidades hai dous illotes rochosos denominados illa Sutil, de 49\u00a0km\u00b2, fronte ao extremo suroeste, e Shag Rock, de 4 m\u00b2, cara ao norte.\nHistoria.\n\u00c9poca precolombiana.\nPobos ind\u00edxenas americanos, probabelmente das tribos Chumash e tongva, ocuparon a illa Santa B\u00e1rbara periodicamente durante milenios. Na illa hai documentados xacementos arqueol\u00f3xicos de at\u00e9 4 000 anos de antig\u00fcidade, lugares que poder\u00edan servir como puntos de parada ou de refuxio para viaxeiros entre o continente e as outras illas do Canal.\n\u00c9poca espa\u00f1ola.\nA illa foi nomeada polo explorador espa\u00f1ol Sebasti\u00e1n Vizca\u00edno, que avistou a illa o 4 de decembro de 1602, o d\u00eda en que se conmemora a Santa B\u00e1rbara.\n\u00c9poca norteamericana.\nO National Geodetic Survey dos Estados Unidos investigou a illa na d\u00e9cada de 1850. Ocup\u00e1rona pescadores e cazadores de focas, inclu\u00eddo a H. Bay Webster preto de Webster Point, at\u00e9 que o goberno federal arrendou a illa a J. G. Howland en xullo de 1909 por un per\u00edodo de 5 anos. Alvin Hyder foi o arrendatario os seguintes 5 anos. Desde 1916, a illa estivo ocupada polos irm\u00e1ns Hyder, Alvin, Clarence e Cleve, coas s\u00faas familias, que criaron al\u00ed ovellas at\u00e9 abandonar a illa en 1922. Os \u00fanicos outros individuos que arrendaron a illa, antes de que pasase a formar parte do Monumento Nacional en 1938, foron Arthur McLelland e Harry Cupit de 1929 a 1932.\nEn 1852, Charles Melville Scammon, no bergant\u00edn \"Mary Helen\", cazaba elefantes mari\u00f1os do norte (\"Mirounga angustirostris\") e le\u00f3ns mari\u00f1os na illa Santa B\u00e1rbara. En decembro de 1934, a goleta de vapor \"California\" pasou unha semana ancorada fronte \u00e1 illa, procesando rorcuais azuis, com\u00fans e cachalotes capturados polos seus dou barcos cazadores de baleas a vapor \"Hawk\" e \"Port Saunders\".\nA United States Lighthouse Board erixi\u00f3 un faro no lado noroeste da illa en 1928, seguido por un segundo faro no canto suroeste en 1934. A Garda Costeira dos Estados Unidos f\u00edxose cargo do servizo e substitu\u00edu a torre noroeste por unha de aceiro, e outra, alimentada con enerx\u00eda solar, en 1980. Entre 1942 e 1946, a Armada dos Estados Unidos de Am\u00e9rica constru\u00edu unha estaci\u00f3n de observaci\u00f3n costeira na illa e, na d\u00e9cada de 1960 constru\u00edu unha estaci\u00f3n de seguimento de fotos, pero abandonaron a illa a mediados da d\u00e9cada de 1960.\nHistoria Natural.\nFauna.\nA illa Santa B\u00e1rbara \u00e9 o fogar dunha gran colonia de lobos mari\u00f1os e de colonias de ani\u00f1adoiros de varias aves mari\u00f1as. Tam\u00e9n \u00e9 o lugar onde se asenta a maior colonia de cr\u00eda do \"Synthliboramphus scrippsi\". unha especie de ave caradriforme da familia dos \u00e1lcidos (a dos araos) ameazada; o seu status est\u00e1 catalogado como vulner\u00e1bel porque gran parte da s\u00faa reproduci\u00f3n ten lugar nunha illa tan pequena e illada como a de Santa B\u00e1rbara.\nCatorce especies de aves a\u00f1idan anualmente na illa, entre elas \"[[Eremophila alpestris]]\" (un [[al\u00e1udido]]), \"[[Leiothlypis celata]]\" (un [[par\u00falido]]) e \"[[Haemorhous mexicanus]]\" (un [[Frinx\u00edlidos|pimp\u00edn]]). Outras aves que se poden ver na illa son o pelicano pardo (\"[[Pelecanus occidentalis]]\"), [[Procel\u00e1ridos|petreis]], \"[[Synthliboramphus hypoleucus]]\" e [[corvo mari\u00f1o|corvos mai\u00f1os]]. En canto a [[mam\u00edferos]], enc\u00f3ntranse, ao longo da costa, lobos mari\u00f1os, [[foca com\u00fan|focas com\u00fans]] (\"[[Phoca vitulina]]\") e elefantes mari\u00f1os do norte (\"[[Mirounga angustirostris]]\").\nFlora.\n\"[[Dudleya traskiae]]\" \u00e9 unha [[planta suculenta]] [[endemismo|end\u00e9mica]] da illa. E unha variedade de \"[[Eriogonum giganteum]]\", \"Eriogonum giganteum\" var. \"compactum\" \u00e9 end\u00e9mico e particularmente raro na illa de Santa B\u00e1rbara.\nNotas.\n[[Categor\u00eda:Illas do Pac\u00edfico]]\n[[Categor\u00eda:Illas dos Estados Unidos de Am\u00e9rica]]\n[[Categor\u00eda:Xeograf\u00eda de California]]"}
{"id": "488530", "revid": "98629", "url": "https://gl.wikipedia.org/wiki?curid=488530", "title": "Agnes Pockels", "text": "Agnes Luise Wilhelmine Pockels, nada en Venecia o 14 de febreiro de 1862 e finada en Brunswick o 21 de novembro de 1935, foi unha cient\u00edfica e enxe\u00f1eira qu\u00edmica, pioneira no campo da tensi\u00f3n superficial e as monocapas.\nTraxectoria.\nAgnes Pockels naceu en 1863 en Venecia, na actual Italia. O seu pai serviu no ex\u00e9rcito austr\u00edaco e cando caeu enfermo de malaria, a familia mudouse a Brunswick, Baixa Saxonia, en 1871.\nAgnes case non tivo acceso \u00e1 educaci\u00f3n formal, dedic\u00e1ndose principalmente a tarefas de coidados, tanto a coidar dos seus pais como do seu irm\u00e1n m\u00e1is novo. A\u00ednda as\u00ed, tivo grandes contribuci\u00f3ns \u00e1 ciencia, principalmente no campo da tensi\u00f3n superficial.\nDesde nena tivo grande interese nas ciencias naturais, principalmente na f\u00edsica, gusto que adquiriu mentres estudaba no Instituto Municipal para Nenas en Brunswich, estudos que compaxinou co traballo nas tarefas de casa. Estes foron os \u00fanicos estudos formais que realizou, pois ao acabar o instituto en Alema\u00f1a as mulleres non ti\u00f1an acceso a universidade, e despois (cando empezaron a ter acceso) os seus pais non a deixaron ir. Foi s\u00f3 a trav\u00e9s do seu irm\u00e1n m\u00e1is novo, Friedrich Carl Alwin Pockels, quen estudou na famosa Universidade de Gotinga, que tivo acceso \u00e1 literatura cient\u00edfica.\nAgnes Pockels experimentou co que ti\u00f1a a man, a auga de fregar os pratos da s\u00faa propia coci\u00f1a, e as\u00ed descubriu a influencia das impurezas na tensi\u00f3n superficial dos l\u00edquidos. Para medir a tensi\u00f3n superficial, dese\u00f1ou e perfeccionou o seu propio instrumental e o seu m\u00e9todo cuantitativo para medir o tama\u00f1o das mol\u00e9culas e a tensi\u00f3n superficial de monocapas de aceites, graxas e xab\u00f3ns, co que logrou unha gran precisi\u00f3n. Este instrumental co\u00f1\u00e9cese como a cubeta de Pockels, precursora da de Irving Langmuir e a s\u00faa colaboradora, Katharine Blodgett. En 1932 Langmuir obtivo o Nobel de Qu\u00edmica polas s\u00faas investigaci\u00f3ns na qu\u00edmica de superficies, para o que utilizou unha cubeta perfeccionada da dese\u00f1ada e utilizada por Agnes Pockels, a quen non se reco\u00f1eceu o seu traballo.\nO seu irm\u00e1n Friedrich, animouna a buscar o reco\u00f1ecemento de John William Strutt (1842-1919), tam\u00e9n co\u00f1ecido como Lord Rayleigh. As\u00ed, en 1891, Agnes envioulle os resultados do seu traballo autodidacta e Lord Rayleigh, impresionado polo seu traballo, brindoulle o apoio que necesitaba para publicar o seu primeiro traballo na prestixiosa revista cient\u00edfica Nature. Neste traballo Agnes establec\u00eda as bases da investigaci\u00f3n cuantitativa das pel\u00edculas superficiais, un novo campo cient\u00edfico.\nDespois disto recibiu unha invitaci\u00f3n da Universidade de Gotinga para facer uso do seu laboratorio de f\u00edsica, invitaci\u00f3n que non puido aceptar polas s\u00faas responsabilidades familiares. A\u00ednda as\u00ed, Agnes Pockels seguiu publicando at\u00e9 1933, d\u00faas veces m\u00e1is na revista \"Nature\" (en 1892 e 1894), e tam\u00e9n en revistas de divulgaci\u00f3n cient\u00edfica alem\u00e1s, como \"Naturwissenschaftlichen Rundschau\". Ademais mantivo correspondencia con cient\u00edficos da \u00e9poca como Georg Hermann Quincke, Herbert Teubner, Arnold Sommerfeld ou Charles Galton Darwin.\nReco\u00f1ecementos.\n1931: Premio Laura Leonard da \"Kolloid Gesellschaft\", concedido xunto a Henri Devaux.\n1932: Doutoramento honoris causa pola Universidade Polit\u00e9cnica de Brunswick. O primeiro concedido a unha muller en enxe\u00f1ar\u00eda, concedido como inventora do m\u00e9todo cuantitativo para medir a tensi\u00f3n superficial."}
{"id": "488533", "revid": "17467", "url": "https://gl.wikipedia.org/wiki?curid=488533", "title": "Xefatura de Estado", "text": ""}
{"id": "488534", "revid": "88215", "url": "https://gl.wikipedia.org/wiki?curid=488534", "title": "Lista da presidencia de Bosnia e Hercegovina", "text": ""}
{"id": "488535", "revid": "88215", "url": "https://gl.wikipedia.org/wiki?curid=488535", "title": "Lista da presidencia de Croacia", "text": ""}
{"id": "488536", "revid": "88215", "url": "https://gl.wikipedia.org/wiki?curid=488536", "title": "Lista da presidencia de Eslovenia", "text": ""}
{"id": "488537", "revid": "88215", "url": "https://gl.wikipedia.org/wiki?curid=488537", "title": "Lista da presidencia de Chipre", "text": ""}
{"id": "488538", "revid": "88215", "url": "https://gl.wikipedia.org/wiki?curid=488538", "title": "Lista da presidencia de Bulgaria", "text": ""}
{"id": "488539", "revid": "88215", "url": "https://gl.wikipedia.org/wiki?curid=488539", "title": "Lista da presidencia de Belar\u00fas", "text": ""}
{"id": "488540", "revid": "98629", "url": "https://gl.wikipedia.org/wiki?curid=488540", "title": "Do ermo", "text": "Do ermo \u00e9 un libro de poes\u00eda de Antonio Noriega Varela, publicado en 1920, que recolle textos do anterior libro \"Monta\u00f1esas\" e tivo posteriores edici\u00f3ns.\nMesmo se pode considerar que \"Monta\u00f1esas\" e \"Do ermo\" son sucesivas versi\u00f3ns do mesmo libro.\nEdici\u00f3ns.\nFern\u00e1ndez del Riego e Carballo Calero consideraron que Noriega Varela \u00e9 autor dunha \u00fanica obra, corrixida e aumentada varias veces. Pola contra, Otero Pedrayo e Freixeiro Mato diferencian entre \"Monta\u00f1esas\" e \"Do ermo\" tal e como era a intenci\u00f3n do autor. Dolores Vilavedra e Xos\u00e9 Ram\u00f3n Pena tam\u00e9n consideran que \"Monta\u00f1esas\" e \"Do ermo\" son dous libros de seu, que responden a unha evoluci\u00f3n da s\u00faa poes\u00eda.\nAn\u00e1lise.\nDas d\u00faas obras po\u00e9ticas de Noriega Varela, \"Monta\u00f1esas\" representa o realismo costumista decim\u00f3nico, con poemas onde louva as tradici\u00f3ns populares e composici\u00f3ns longas de car\u00e1cter narrativo-descritivo. \"Do Ermo\" representa unha li\u00f1a po\u00e9tica m\u00e1is depurada, l\u00edrica e persoal.\nA poes\u00eda de \"Do ermo\" serve de ponte entre o legado do s\u00e9culo XIX e a literatura do s\u00e9culo XX. A modernizaci\u00f3n do c\u00f3digo est\u00e9tico v\u00e9n dada polo co\u00f1ecemento da poes\u00eda portuguesa, por emparentarse co modernismo europeo de Jammes ou Mistral e por ter ra\u00edces na poes\u00eda cl\u00e1sica de Virxilio, Horacio e Ovidio. A\u00ednda que para M\u00e9ndez Ferr\u00edn Noriega \u00e9 un poeta mediocre, moitas veces apegado a unha sinxeleza que adoita ser virtude dos poetas mis\u00e9rrimos. Para Freixeiro Mato o libro ten un car\u00e1cter unitario, potenciado pola constante presenza da monta\u00f1a e pola actitude l\u00edrica do poeta, nunha posici\u00f3n de humildade franciscana, ademais de pola relixiosidade. Hai unha estrutura cronol\u00f3xica clara, en paralelo coa biograf\u00eda de Noriega, como o tr\u00e1nsito da vida \u00e1 morte.\nHai moitos temas, o lirismo persoal que acolle a morte da nai ou dun fillo. O desprezo da gloria mundana relacionado co menosprezo da vida urbana e o eloxio da vida retirada. Tam\u00e9n o \u201ctempus fugit\u201d nalg\u00fans sonetos asociado \u00e1 saudade da mocidade perdida. E a metamorfose (Ovidio) do orballo que se converte en alfaias. Tam\u00e9n est\u00e1 presente a saudade con citas a Rosal\u00eda de Castro. Mesmo hai alg\u00fans poemas humor\u00edsticos e sat\u00edricos dos recollidos despois.\nOs dous temas m\u00e1is citados son o costumismo e o lirismo da natureza.\nO Costumismo.\nHai versos tirados da tradici\u00f3n popular, con indicaci\u00f3n ou non da s\u00faa procedencia. Est\u00e1n presentes as circunstancias da vida dos labregos, na li\u00f1a do XIX. O poeta adopta o punto de vista mental dun labrego para enxergar a vida. O poeta fala como labrego, expresando as ideas do monta\u00f1\u00e9s na lingua do monta\u00f1\u00e9s. Con vizoso realismo son pintadas as troulas da mocidade, as burlas, os rebuldeos e tolemias da xente nova . Hai poemas agrarios que describen a vida rural sen adoptar unha li\u00f1a revolucionaria ou reformista, sen\u00f3n m\u00e1is conservadora e reaccionaria. Hai tam\u00e9n alg\u00fans exemplos de poes\u00eda social de corte agrarista e anticaciquil, finalmente repudiados polo propio autor que os retirou de sucesivas edici\u00f3ns, poemas que serviron \u00e1 causa das reivindicaci\u00f3ns agrarias.\nMoitos dos poemas recollen a relixiosidade dos bra\u00f1egos, a tradici\u00f3n relixiosa do mundo rural, o cristianismo sinxelo da xente da aldea, coas s\u00faas romar\u00edas e as s\u00faas devoci\u00f3ns.\nO poeta canta na lingua do monta\u00f1\u00e9s as m\u00e1goas da s\u00faa vida: o pobre que non ten le\u00f1a para o lume, os cativos que levan o gando ao monte, o vello que garda a vaca que s\u00f3 ten toxo para pacer, a cega que anda polas portas... De a\u00ed o seu uso dunha lingua popular de acordo coa s\u00faa ideolox\u00eda conservadora e tradicionalista.\nO lirismo da natureza.\nCanta os aspectos m\u00e1is humildes da natureza, contemplada con tenrura polo poeta. Estes poemas caracter\u00edzanse pola ausencia de an\u00e9cdota, neles at\u00f3panse s\u00f3s o poeta e a natureza; Noriega identific\u00e1base coa soidade do ermo e denomin\u00e1baa como unha actitude de tenrura polas cousas m\u00e1is humildes da paisaxe de monta\u00f1a. A s\u00faa soidade interior non \u00e9 total, porque ten unha compa\u00f1eira, a paisaxe do ermo, monta\u00f1esa, que \u00e9 o seu agarimo e o seu consolo. O poeta foxe da sociedade humana e ref\u00faxiase na natureza da monta\u00f1a, a soidade do ermo \u00e9 para el un para\u00edso. As criaturas m\u00e1is sinxelas da paisaxe son para el as s\u00faas irm\u00e1s: a chorima, a neve, a carriza, a pucharqui\u00f1a, a xesta, o orballo. Estes humildes seres conv\u00e9rtense en s\u00edmbolos dunha piedade e tenrura que \u00e9, para o autor, o s\u00edmbolo da verdadeira Galicia.\nSon poemas \"franciscanos\", a s\u00faa achega m\u00e1is orixinal, onde o eu do poeta aparece s\u00f3, mergullado no medio da paisaxe na procura da est\u00e9tica do m\u00e1is sinxelo da natureza, na que os seres m\u00e1is pequenos espertan sentimentos de amor e solidariedade. Mais non est\u00e1n tan achegados ao sentimento da caridade como os de San Francisco. Poemas a un penedo, ao orballo, \u00e1 flor do toxo est\u00e1n moi pr\u00f3ximos a unha l\u00edrica franciscana de fraternidade coa natureza . A louvanza da monta\u00f1a \u00e9 un verdadeiro \u201clocus amoenus\u201d, onde a s\u00faa alma busca refuxio, na li\u00f1a do \u201cbeatus ille\u201d de Horacio. Para Aquilino Iglesia Alvari\u00f1o Noriega \u00e9 m\u00e1is poeta franciscano ca poeta da monta\u00f1a.\nNestes poemas franciscanos hai versi\u00f3n ao galego ou adaptaci\u00f3ns de poetas en espa\u00f1ol ou doutras linguas, como Teixeira de Pacoaes ou Lamartine. Para Xos\u00e9 Ram\u00f3n Pena:\nNos poemas posteriores cando escribe para unha minor\u00eda ilustrada a lingua que usa xa non \u00e9 tan rural e colorista, \u00e9 m\u00e1is culta e abstracta no que ten moito que ver o seu achegamento ao portugu\u00e9s.\nSonetos.\nPara Carballo Calero os sonetos representan a culminaci\u00f3n da l\u00edrica de Noriega . Segundo Dolores Vilavedra son o chanzo m\u00e1is importante da s\u00faa produci\u00f3n xa que se combinan moi ben os motivos de inspiraci\u00f3n cl\u00e1sica coas da monta\u00f1a e a s\u00faa xente . A s\u00faa m\u00e9trica \u00e9 algo novo na poes\u00eda galega ao romper as combinaci\u00f3ns de rimas cl\u00e1sicas. Cambia \u00e1s veces as rimas dos cuartetos afast\u00e1ndose da tradici\u00f3n espa\u00f1ola de esquema uniforme nos dous cuartetos e acheg\u00e1ndose aos italianos Dante e Petrarca.\nNa edici\u00f3n de 1929 hai 22 sonetos, na edici\u00f3n de 1920 s\u00f3 eran dous. Foron escritos en Trasalba e na Gra\u00f1a de Vilarente baixo a influencia das lecturas de poetas portugueses. \u00c9 a s\u00faa poes\u00eda m\u00e1is literaria e m\u00e1is culta que nos lembra a Cam\u00f5es, Guerra Junqueiro, Teixeira de Pascoaes ou Eug\u00e9nio de Castro. A lingua est\u00e1 lonxe da fala r\u00fastica de poemas anteriores, o poeta ach\u00e9gase \u00e1 lingua culta portuguesa e colle moitos cultismos na forma grecolatina, \u00e9 unha lingua m\u00e1is culta.\nSon franciscanos, inciden na tem\u00e1tica anterior pero enmarc\u00e1ndoa dentro do molde m\u00e9trico do soneto e engad\u00edndolle pinceladas de influencia lusa. Predominantemente son l\u00edrica da natureza, franciscanos, o poeta sit\u00faase fronte ao mundo buc\u00f3lico, do ermo, e expr\u00e9sao personific\u00e1ndoo en canto, personificaci\u00f3n que avanza \u00e1s veces en humanizaci\u00f3n dos elementos.\nContido.\nEdici\u00f3n de 1982.\nPoema comentado en ogalego.eu."}
{"id": "488541", "revid": "59564", "url": "https://gl.wikipedia.org/wiki?curid=488541", "title": "Monta\u00f1esas", "text": ""}
{"id": "488542", "revid": "88215", "url": "https://gl.wikipedia.org/wiki?curid=488542", "title": "Lista da presidencia de Francia", "text": ""}
{"id": "488543", "revid": "88215", "url": "https://gl.wikipedia.org/wiki?curid=488543", "title": "Lista da presidencia de Hungr\u00eda", "text": ""}
{"id": "488544", "revid": "88215", "url": "https://gl.wikipedia.org/wiki?curid=488544", "title": "Lista da presidencia de Irlanda", "text": ""}
{"id": "488545", "revid": "88215", "url": "https://gl.wikipedia.org/wiki?curid=488545", "title": "Lista da presidencia de Islandia", "text": ""}
{"id": "488546", "revid": "88215", "url": "https://gl.wikipedia.org/wiki?curid=488546", "title": "Lista da presidencia de Italia", "text": ""}
{"id": "488547", "revid": "88215", "url": "https://gl.wikipedia.org/wiki?curid=488547", "title": "Lista da presidencia de Letonia", "text": ""}
{"id": "488548", "revid": "88215", "url": "https://gl.wikipedia.org/wiki?curid=488548", "title": "Lista da presidencia de Lituania", "text": ""}
{"id": "488549", "revid": "88215", "url": "https://gl.wikipedia.org/wiki?curid=488549", "title": "Lista da presidencia de Estonia", "text": ""}
{"id": "488551", "revid": "88215", "url": "https://gl.wikipedia.org/wiki?curid=488551", "title": "Lista da presidencia de Eslovaquia", "text": ""}
{"id": "488553", "revid": "865", "url": "https://gl.wikipedia.org/wiki?curid=488553", "title": "Apologies to the Queen Mary", "text": "Apologies to the Queen Mary \u00e9 o primeiro \u00e1lbum de estudio da banda canadense de indie rock Wolf Parade, publicado o 27 de setembro de 2005 a trav\u00e9s do selo Sub Pop Records."}
{"id": "488556", "revid": "88215", "url": "https://gl.wikipedia.org/wiki?curid=488556", "title": "Lista da presidencia de Rusia", "text": ""}
{"id": "488557", "revid": "88215", "url": "https://gl.wikipedia.org/wiki?curid=488557", "title": "Lista da presidencia de Roman\u00eda", "text": ""}
{"id": "488558", "revid": "88215", "url": "https://gl.wikipedia.org/wiki?curid=488558", "title": "Lista da presidencia de Polonia", "text": ""}
{"id": "488559", "revid": "88215", "url": "https://gl.wikipedia.org/wiki?curid=488559", "title": "Lista da presidencia de Malta", "text": ""}
{"id": "488560", "revid": "88215", "url": "https://gl.wikipedia.org/wiki?curid=488560", "title": "Lista da presidencia de Montenegro", "text": ""}
{"id": "488561", "revid": "88215", "url": "https://gl.wikipedia.org/wiki?curid=488561", "title": "Lista da presidencia de Serbia", "text": ""}
{"id": "488562", "revid": "865", "url": "https://gl.wikipedia.org/wiki?curid=488562", "title": "The Proximity Effect", "text": "The Proximity Effect \u00e9 o segundo \u00e1lbum de estudio da banda estadounidense de rock alternativo Nada Surf, publicado o 22 de setembro de 1998 en Europa a trav\u00e9s do selo Elektra Records e en agosto de 2000 en Am\u00e9rica do Norte por MarDev Records."}
{"id": "488563", "revid": "865", "url": "https://gl.wikipedia.org/wiki?curid=488563", "title": "\u00a1Dos!", "text": "\u00a1Dos! (estilizado como \u00a1DOS!) \u00e9 o d\u00e9cimo \u00e1lbum de estudio da banda estadounidense de punk rock Green Day, publicado o 9 de novembro de 2012 en Australia, o 12 no Reino Unido e o 13 nos Estados Unidos a trav\u00e9s do selo Reprise Records. \u00c9 o segundo disco da trilox\u00eda \"\u00a1Uno! \u00a1Dos! \u00a1Tr\u00e9!\". Tras o estilo power pop do seu predecesor, \"\u00a1Dos!\" foi vendido como o contacto de Green Day co garage rock."}
{"id": "488564", "revid": "865", "url": "https://gl.wikipedia.org/wiki?curid=488564", "title": "Perdida", "text": "Perdida \u00e9 o oitavo \u00e1lbum de estudio da banda estadounidense de rock alternativo Stone Temple Pilots, publicado o 7 de febreiro de 2020 a trav\u00e9s do selo Rhino Entertainment. \u00c9 o segundo disco do grupo con Jeff Gutt como vocalista. O seu primeiro sinxelo, \"Fare Thee Well\", foi editado o 2 de decembro de 2019."}
{"id": "488567", "revid": "89787", "url": "https://gl.wikipedia.org/wiki?curid=488567", "title": "Probas da evoluci\u00f3n", "text": "As probas da evoluci\u00f3n son as evidencias que indican que os organismos vivos te\u00f1en un antepasado com\u00fan e foron sufrindo cambios e diversific\u00e1ndose co tempo por causas naturais. As evidencias dun antepasado com\u00fan (ou da ascendencia com\u00fan) de todos os organismos foron descubertas polos cient\u00edficos que investigaban diversas disciplinas ao longo de moitas d\u00e9cadas e demostran que toda a vida na Terra procede dun s\u00f3 antepasado. Nesta ascendencia com\u00fan bas\u00e9anse boa parte das probas que indican que a evoluci\u00f3n realmente ocorre e ilustra os procesos que xeraron a biodiversidade na Terra. Igualmente, apoian a s\u00edntese evolutiva moderna, que \u00e9 a teor\u00eda cient\u00edfica que explica como e por que a vida cambia co tempo. Os bi\u00f3logos evolutivos documentaron as evidencias dun antepasado com\u00fan remont\u00e1ndose ata o \u00faltimo antepasado com\u00fan universal, realizando predici\u00f3ns comprobables, verificando as hip\u00f3teses e constru\u00edndo teor\u00edas que ilustran e describen as s\u00faas causas.\nA comparaci\u00f3n das secuencias xen\u00e9ticas de ADN de diferentes organismos revelou que se estes est\u00e1n filoxeneticamente pr\u00f3ximos te\u00f1en un maior grao de similitude de secuencia que os organismos que est\u00e1n filoxeneticamente afastados. A existencia de fragmentos xen\u00e9ticos como os pseudoxenes, rexi\u00f3ns de ADN que son ort\u00f3logas dun xene nun organismo relacionado, pero xa non son activos e parecen estar sufrindo un proceso de dexeneraci\u00f3n por acumulaci\u00f3n de mutaci\u00f3ns, apoia a ascendencia com\u00fan xunto coa organizaci\u00f3n bioqu\u00edmica universal e os padr\u00f3ns de variaci\u00f3n molecular que se encontran en todos os organismos. A informaci\u00f3n xen\u00e9tica adicional apoia concluintemente o parentesco de todas as formas de vida e permitiu aos cient\u00edficos (desde o descubrimento do ADN) elaborar \u00e1rbores filoxen\u00e9ticas: unha construci\u00f3n de relaci\u00f3ns evolutivas dos organismos. Tam\u00e9n levou ao desenvolvemento de t\u00e9cnicas de reloxo molecular para datar os tempos de diverxencia aproximada dos taxons e para calibrar estes co rexistro f\u00f3sil.\nOs f\u00f3siles son importantes para estimar cando se desenvolveron diversas li\u00f1axes no tempo xeol\u00f3xico. Como a fosilizaci\u00f3n \u00e9 algo pouco com\u00fan e xeralmente require partes duras do corpo e a morte do organismo preto dun sitio onde se est\u00e1n depositando sedimentos, o rexistro f\u00f3sil s\u00f3 proporciona informaci\u00f3n espallada e intermitente sobre a evoluci\u00f3n da vida. Os restos f\u00f3siles de organismos que datan de antes do desenvolvemento de partes duras do corpo, como cunchas, \u00f3sos e dentes son especialmente escasos, pero existen na forma de antigos microf\u00f3siles, as\u00ed como impresi\u00f3ns de varios organismos de corpo brando. O estudo comparativo da anatom\u00eda de grupos de animais mostra caracter\u00edsticas estruturais que son fundamentalmente similares (hom\u00f3logas), demostrando as relaci\u00f3ns filoxen\u00e9ticas e ancestrais con outros organismos, moi especialmente cando os comparamos con f\u00f3siles de antigos organismos hoxe extinguidos. As estruturas vestixiais e a comparaci\u00f3n do desenvolvemento embrionario contribu\u00edron moito a establecer as semellanzas anat\u00f3micas relacionadas coa s\u00faa ascendencia com\u00fan. Como os procesos metab\u00f3licos non deixan f\u00f3siles, a investigaci\u00f3n da evoluci\u00f3n de procesos celulares faise en gran medida comparando a fisiolox\u00eda e bioqu\u00edmica de organismos existentes. Moitas li\u00f1axes diverxeron en diferentes estadios do desenvolvemento, polo que \u00e9 posible determinar cando apareceron certos procesos metab\u00f3licos ao comparar os trazos dos descendentes dun antepasado com\u00fan.\nAlg\u00fans dos contempor\u00e1neos de Darwin reuniron probas procedentes da coloraci\u00f3n animal. A camuflaxe, o mimetismo e a coloraci\u00f3n de advertencia son todos doadamente explicables pola selecci\u00f3n natural. Os casos especiais, como os cambios estacionais na plumaxe do \"Lagopus muta\", que se camufla na neve en inverno e no p\u00e1ramo pardo en ver\u00e1n, proporciona evidencias de que a selecci\u00f3n est\u00e1 actuando. Outras evidencias proceden do campo da bioxeograf\u00eda porque a evoluci\u00f3n con ascendencia com\u00fan \u00e9 a m\u00e1is clara explicaci\u00f3n dunha variedade de feitos sobre a distribuci\u00f3n xeogr\u00e1fica de plantas e animais ao longo do mundo. Isto \u00e9 especialmente obvio no campo da bioxeograf\u00eda insular. Combinada coa ben establecida teor\u00eda xeol\u00f3xica da tect\u00f3nica de placas, a ascendencia com\u00fan serve para combinar os feitos sobre a distribuci\u00f3n actual de especies coas evidencias do rexistro f\u00f3sil para proporcionar unha explicaci\u00f3n l\u00f3xica consistente de como cambiou a distribuci\u00f3n dos seres vivos co tempo.\nO desenvolvemento e espallamento de bacterias con resistencia a antibi\u00f3ticos proporciona probas de que a evoluci\u00f3n debida \u00e1 selecci\u00f3n natural \u00e9 un proceso que est\u00e1 en marcha no mundo natural. A selecci\u00f3n natural aparece continuamente nas investigaci\u00f3ns sobre evoluci\u00f3n, como documentan os exemplos que se dan m\u00e1is adiante nos distintos cap\u00edtulos deste artigo. Xunto con isto obs\u00e9rvanse exemplos da separaci\u00f3n das poboaci\u00f3ns dunha especie en conxuntos de novas especies (especiaci\u00f3n). A especiaci\u00f3n foi observada no laboratorio e na natureza. Dela describ\u00edronse e document\u00e1ronse moitas formas e tipos. Ademais, as probas dun antepasado com\u00fan est\u00e9ndense aos experimentos de cruzamento selectivo de organismos (hist\u00f3ricos e actuais) e outros experimentos controlados que afectan a moitos dos asuntos tratados neste artigo. Neste artigo res\u00famense investigaci\u00f3ns realizadas nas diversas disciplinas que proporcionan evidencias da evoluci\u00f3n e a ascendencia com\u00fan de toda a vida na Terra, acompa\u00f1ados de exemplos numerosos e especializados, o que indica unha convincente consistencia das evidencias.\nProbas da fisiolox\u00eda e bioqu\u00edmica comparadas.\nXen\u00e9tica.\nUnha das probas m\u00e1is fortes da ascendencia com\u00fan procede das secuencias x\u00e9nicas. A an\u00e1lise comparativa de secuencias examina as relaci\u00f3ns entre as secuencias de ADN de diferentes especies, producindo varias series de evidencias que confirman a hip\u00f3tese orixinal de Darwin do antepasado com\u00fan. Se a hip\u00f3tese do antepasado com\u00fan \u00e9 certa, ent\u00f3n as especies que comparten un antepasado com\u00fan herdaron a secuencia de ADN do antepasado, as\u00ed como as mutaci\u00f3ns \u00fanicas do antepasado. As especies m\u00e1is estreitamente relacionadas te\u00f1en unha fracci\u00f3n maior de secuencia id\u00e9ntica e comparten algunhas substituci\u00f3ns con especies cunha relaci\u00f3n m\u00e1is distante.\nUnha evidencia procede da reconstruci\u00f3n filoxen\u00e9tica molecular. Tales reconstruci\u00f3ns, especialmente cando se usan secuencias de prote\u00ednas que evolucionan lentamente, son a mi\u00fado bastante robustas e poden utilizarse para reconstru\u00edr unha gran parte da historia evolutiva dos organismos modernos (e incluso nalg\u00fans casos da historia evolutiva de organismos extintos, como as secuencias x\u00e9nicas recuperadas do mamut ou o neandertal). Estas filoxenias reconstru\u00eddas recapitulan as relaci\u00f3ns establecidas por estudos morfol\u00f3xicos e bioqu\u00edmicos. As reconstruci\u00f3ns m\u00e1is detalladas realiz\u00e1ronse base\u00e1ndose nos xenomas mitocondriais compartidos por todos os organismos eucariotas, que son curtos e doados de secuenciar; as reconstruci\u00f3ns m\u00e1is amplas foron realizadoas utilizando as secuencias dunhas poucas prote\u00ednas antigas ou secuencias de ARN ribos\u00f3mico.\nAs relaci\u00f3ns filoxen\u00e9ticas afectan a unha ampla variedade de elementos de secuencia non funcionais, inclu\u00edndo repetici\u00f3ns, transpos\u00f3ns, pseudoxenes e mutaci\u00f3ns silenciosas, que son cambios na secuencia codificadora da prote\u00edna que non fan cambiar o amino\u00e1cido codificado. A\u00ednda que unha minor\u00eda destes elementos poder\u00eda m\u00e1is tarde atopar unha funci\u00f3n que desempe\u00f1ar, en conxunto demostran que a identidade debe ser o produto da ascendencia com\u00fan e non dunha funci\u00f3n com\u00fan.\nOrganizaci\u00f3n bioqu\u00edmica universal e padr\u00f3ns de variaci\u00f3n molecular.\nTodos os organismos existentes (superviventes) co\u00f1ecidos funcionan base\u00e1ndose nos mesmos procesos bioqu\u00edmicos: a informaci\u00f3n xen\u00e9tica codificada nos \u00e1cidos nucleicos (ADN, ou ARN en moitos virus), transcr\u00edbese a un ARN e despois trad\u00facese a prote\u00ednas (que son pol\u00edmeros de amino\u00e1cidos) nos altamente conservados ribosomas. O c\u00f3digo xen\u00e9tico (a correspondencia entre as combinaci\u00f3ns de nucle\u00f3tidos e os amino\u00e1cidos) \u00e9 a mesma en practicamente todos os organismos (s\u00f3 hai algunhas excepci\u00f3ns nalg\u00fans cod\u00f3ns nunhas poucas especies), o que significa que un mesmo cod\u00f3n de ADN nunha bacteria codifica o mesmo amino\u00e1cido que nun ser humano ou nun pi\u00f1eiro. O ATP util\u00edzase como mol\u00e9cula enerx\u00e9tica b\u00e1sica en todas as formas de vida. Unha comprensi\u00f3n profunda da biolox\u00eda do desenvolvemento mostra que hai unha morfolox\u00eda com\u00fan que \u00e9 resultado de compartir elementos xen\u00e9ticos. Por exemplo, a\u00ednda que se cre que os ollos en c\u00e1mara evolucionaron independentemente en moitas ocasi\u00f3ns, comparten un conxunto com\u00fan de prote\u00ednas sensibles \u00e1 luz (opsinas), o que suxire un punto de orixe com\u00fan para todas as criaturas con visi\u00f3n. Outro exemplo \u00e9 o plan corporal com\u00fan dos vertebrados, cuxa estrutura est\u00e1 controlada pola familia dos xenes homeobox (Hox).\nSecuenciaci\u00f3n do ADN.\nA comparaci\u00f3n de secuencias de ADN permite agrupar os organismos por similitude de secuencia, e as \u00e1rbores filoxen\u00e9ticas resultantes son normalmente congruentes coa taxonom\u00eda tradicional, e a mi\u00fado son utilizadas para reforzar ou corrixir as clasificaci\u00f3ns taxon\u00f3micas. A comparaci\u00f3n de secuencias consid\u00e9rase unha medida fiable para corrixir asunci\u00f3ns err\u00f3neas nas \u00e1rbores filoxen\u00e9ticas en casos onde son escasas outras evidencias. Por exemplo, as secuencias de ADN humano neutras diverxen aproximadamente un 1,2% (base\u00e1ndose en substituci\u00f3ns) das dos seus parentes xen\u00e9ticos m\u00e1is pr\u00f3ximos vivos, os chimpanc\u00e9s, diverxen un 1,6% dos gorilas, e un 6,6% dos babu\u00ednos. Xa que logo, as probas de secuencias xen\u00e9ticas perm\u00edtennos inferir e cuantificar o parentesco xen\u00e9tico entre os humanos e outros simios. A secuencia do xene do ARN ribos\u00f3mico 16S, que \u00e9 un xene vital que codifica un compo\u00f1ente do ribosoma, utilizouse para atopar as amplas relaci\u00f3ns filoxen\u00e9ticas entre toda a vida existente. As an\u00e1lises realizadas por Carl Woese tiveron como resultado a elaboraci\u00f3n do sistema de tres dominios, no que se observan d\u00faas grandes separaci\u00f3ns, que se produciron nos inicios da evoluci\u00f3n da vida. A primeira divisi\u00f3n deu lugar \u00e1s modernas Bacteria e a seguinte divisi\u00f3n orixinou as modernas Archaea e Eukaryota.\nAlgunhas secuencias de ADN son compartidas por moi diferentes organismos. A teor\u00eda da evoluci\u00f3n predic\u00eda que as diferenzas en ditas secuencias de ADN entre dous organismos deber\u00edan lembrar aproximadamente tanto as diferenzas biol\u00f3xicas entre eles de acordo coa s\u00faa anatom\u00eda coma o tempo que pasou desde que estes dous organismos se separaron no curso da evoluci\u00f3n, como se ve nas probas f\u00f3siles. A taxa de acumulaci\u00f3n de tales cambios deber\u00eda ser baixa para algunhas secuencias, especialmente aquelas que codifican mol\u00e9culas de ARN ou de prote\u00ednas esenciais, e alta para outras que codifican mol\u00e9culas menos esenciais; pero por cada secuencia espec\u00edfica, a taxa de cambio deber\u00eda ser aproximadamente constante no tempo. Estes resultados foron confirmados experimentalmente. Dous exemplos son as secuencias de ADN que codifican os ARNr, que est\u00e1n altamente conservados, e secuencias de ADN que codifican os fibrinop\u00e9ptidos (cadeas de amino\u00e1cidos que se desbotan durante a formaci\u00f3n da fibrina), que est\u00e1n moi pouco conservadas.\nProte\u00ednas.\nAs probas prote\u00f3micas tam\u00e9n apoian un antepasado universal para a vida. Prote\u00ednas vitais, como as dos ribosomas, a ADN polimerase e a ARN polimerase, enc\u00f3ntranse desdde as bacteiras m\u00e1is primitivas aos mam\u00edferos m\u00e1is complexos. A parte central da prote\u00edna foi conservada en todas as li\u00f1axes da vida, realizando funci\u00f3ns similares. Nos organismos superiores evolucionaron subunidades proteicas adicionais, afectando en gran medida \u00e1 regulaci\u00f3n e interacci\u00f3n prote\u00edna-prote\u00edna da parte central. Outras semellanzas entre todas as li\u00f1axes de organismos existentes, como as que presentan no ADN, ARN, amino\u00e1cidos e a bicapa lip\u00eddica, dan apoio \u00e1 teor\u00eda da ascendencia com\u00fan. As an\u00e1lises filoxen\u00e9ticas de secuencias de prote\u00ednas de varios organismos producen \u00e1rbores de relaci\u00f3ns similares entre todos os organismos. A quiralidade do ADN, ARN e amino\u00e1cidos est\u00e1 conservada a trav\u00e9s de todas as formas de vida co\u00f1ecidas. Como non hai unha vantaxe funcional da quiralidade molecular dextroxira ou levoxira, a hip\u00f3tese m\u00e1is simple \u00e9 que a elecci\u00f3n se fixo ao azar nos primeiros organismos e pasou a todas as formas de vida posteriores debido \u00e1 ascendencia com\u00fan. Outras evidencias para reconstru\u00edr as li\u00f1axes ancestrais procede dos pseudoxenes, xenes \"mortos\" que acumularon de forma regular mutaci\u00f3ns.\nPseudoxenes.\nOs pseudoxenes, que son ADN non codificante, son ADN do xenoma que non se transcribe a ARN para sintetizar prote\u00ednas. Alg\u00fans destes ADN non codificantes te\u00f1en funci\u00f3ns co\u00f1ecidas, pero a maior\u00eda non. Este \u00e9 un exemplo de vestixio, xa que a replicaci\u00f3n destes xenes usa enerx\u00eda, facendo que estes sexan unha caga para a c\u00e9lula nalg\u00fans casos. Un pseudoxene pode orixinarse cando un xene codificante acumula mutaci\u00f3ns que impiden que se transcriba, convert\u00e9ndoo en non funcional. Pero como non se transcribe pode desaparecer sen afectar \u00e1 fitness, a non ser que proporcione algunha funci\u00f3n beneficiosa como ADN non codificante. Os pseudoxenes non funcionais poden ser transmitidos a especies posteriores, o que marca esas novas especies como descendentes das anteriores.\nOutros mecanismos.\nHai moitas evidencias moleculares que apoian diversos mecanismos para grandes cambios evolutivos, como: a duplicaci\u00f3n do xenoma e dos xenes, que facilita a r\u00e1pida evoluci\u00f3n proporcionando cantidades substanciais de material xen\u00e9tico en condici\u00f3ns restritivas d\u00e9biles ou non selectivas; a transferencia horizontal de xenes (proceso de transferencia de material xen\u00e9tico a outras c\u00e9lulas que non son a descendencia do organismo), o que permite que as especies adquiran xenes beneficiosos doutros organismos; e a recombinaci\u00f3n xen\u00e9tica, que pode redistribu\u00edr gran n\u00famero de alelos e de estabilizar o illamento reprodutivo. A teor\u00eda endosimbi\u00f3tica explica a orixe de org\u00e1nulos das c\u00e9lulas eucariotas como mitocondrias e plastidios (inclu\u00edndo os cloroplastos), como a incorporaci\u00f3n dunha antiga c\u00e9lula procariota dentro dunha antiga c\u00e9lula eucariota. Esta teor\u00eda ofrece un mecanismo sobre como se puideron formar alg\u00fans org\u00e1nulos de forma r\u00e1pida e incorporar o seu material xen\u00e9tico e compo\u00f1entes bioqu\u00edmicos \u00e1 nova especie. Probas deste mecanismo atop\u00e1ronse por exemplo no protista \"Hatena\", o cal como predator fagocita c\u00e9lulas de algas verdes, que posteriormente se comportan no seu interior como un endosimbionte, alimentando a \"Hatena\", que \u00e1 s\u00faa vez perde o seu aparato de alimentaci\u00f3n e comp\u00f3rtase como aut\u00f3trofo.\nComo os procesos do metabolismo non deixan f\u00f3siles, a investigaci\u00f3n sobre a evolci\u00f3n dos procesos celulares b\u00e1sicos faise maiormente por comparaci\u00f3n de organismos existentes. Moitas li\u00f1axdes diverxeron cando apareceron novos procesos metab\u00f3licos e \u00e9 teoricamente posible determinar cando apareceron certos procesos metab\u00f3licos comparando as caracter\u00edsticas dos descendentes dun antepasado com\u00fan ou detectando as s\u00faas manifestaci\u00f3ns f\u00edsicas. Como exemplo, a aparici\u00f3n do ox\u00edxeno na atmosfera terrestre est\u00e1 ligado \u00e1 evoluci\u00f3n da fotos\u00edntese e permitiu a aparici\u00f3n dos seres aerobios.\nExemplos espec\u00edficos de fisiolox\u00eda e bioqu\u00edmica comparativa.\nO cromosoma 2 humano.\nEvidencias da evolci\u00f3n do \"Homo sapiens\" a partir dun antepasado com\u00fan co chimpanc\u00e9 enc\u00f3ntrase no n\u00famero menor de cromosomas dos humanos comparados cos dos chimpanc\u00e9s. Os p\u00f3nxidos te\u00f1en 24 pares de cromosomas, pero os humanos te\u00f1en s\u00f3 23 pares. Isto d\u00e9bese a que o cromosoma 2 humano \u00e9 o resultado da fusi\u00f3n extremo con extremo de dous cromosomas ancestrais dun devanceiro, o que nos separou da li\u00f1axe dos p\u00f3nxidos.\nEntre as probas disto est\u00e1n:\nDeste xeito, o cromosoma 2 presenta unha potente proba a prol dun antepasado com\u00fan dos humanos e os outros simios. Segundo J. W. Ijdo, \"Conclu\u00edmos que o locus clonado en c\u00f3smidos c8.1 e c29B \u00e9 o relicto dunha antiga fusi\u00f3n tel\u00f3mero-tel\u00f3mero e marca o punto polo cal dous cromosomas dun simio ancestral se fusionaron para dar lugar ao cromosoma 2 humano.\"\nCitocromos c e b.\nUn exemplo cl\u00e1sico de proba bioqu\u00edmica da evoluci\u00f3n \u00e9 a variaci\u00f3n da prote\u00edna citocromo c, que \u00e9 omnipresente porque todos os seres vivos a te\u00f1en, xa que realiza funci\u00f3ns b\u00e1sicas. As variaci\u00f3ns do citocromo c de diferentes organismos m\u00eddense polo n\u00famero de aminoacidos que difiren, cada amino\u00e1cido diferente \u00e9 o resultado da substituci\u00f3n dun par de bases, unha mutaci\u00f3n. Se cada amino\u00e1cido diferente \u00e9 o resultado da substituci\u00f3n dun par de bases, ent\u00f3n pode calcularse canto tempo pasou desde que d\u00faas especies diverxeron multiplicando o n\u00famero de substitci\u00f3ns de pares de bases polo tempo estimado que tarda un par de bases substitu\u00eddo no xene do citocromo c en ser transmitido con \u00e9xito. Por exemplo, se o tempo medio que tarda en mutar un par de bases do citocromo c \u00e9 N anos, o n\u00famero de amino\u00e1cidos que constit\u00faen a prote\u00edna citocromo c en monos difiren en s\u00f3 un con respecto aos humanos, isto leva \u00e1 conclusi\u00f3n de que as d\u00faas especies diverxeron hai N anos.\nA estrutura primaria do citocromo c consiste nunha cadea duns 100 amino\u00e1cidos. Moitos organismos superiores presentan nesta prote\u00edna unha cadea de 104 amino\u00e1cidos.\nA mol\u00e9cula de citocromo c foi moi estudada pola grande informaci\u00f3n que d\u00e1 sobre a biolox\u00eda evolutiva. A gali\u00f1a e o pavo te\u00f1en unha homolox\u00eda de secuencia id\u00e9ntica (amino\u00e1cido por amino\u00e1cido), como tam\u00e9n o porco, a vaca e a ovella. Os humanos e os chimpanc\u00e9s comparten unha mol\u00e9cula id\u00e9ntica, mentres que o mono rhesus ten s\u00f3 un amino\u00e1cido distinto: a amino\u00e1cido na posici\u00f3n 66 \u00e9 isoleucina en chimpanc\u00e9s e humanos e treonina nos rhesus.\nO que fai estas semellanzas hom\u00f3logas no citocromo c especialmente suxestivas da existencia dun antepasado com\u00fan, ademais de que as filoxenias derivadas del concordan con outras filoxenias moi ben, \u00e9 o alto grao de redundancia funcional da mol\u00e9cula de citocromo c. As diferentes secuencias existentes de aminoacidos non afectan significativamente \u00e1 funcionalidade da prote\u00edna, o cal indica que as substituci\u00f3ns de pares de bases non forman parte dun dese\u00f1o dirixido, sen\u00f3n que son o resultado de mutaci\u00f3ns aleatorias que non estiveron suxeitas a selecci\u00f3n.\nAdemais, o xene do citocromo b util\u00edzase comunmente como unha rexi\u00f3n do ADN mitocondrial \u00fatil para determinar as relaci\u00f3ns filoxen\u00e9ticas entre os organismos debido \u00e1 s\u00faa variabilidade de secuencia. \u00c9 considerado de grande utilidade para determinar as relaci\u00f3ns dentro dunha familia ou x\u00e9nero. Os estudos comparativos que implican o citocromo b tiveron como resultado novos esquemas de clasificaci\u00f3n e foron utilizados para asignar especies novas descritas a un x\u00e9nero, e para afondar no co\u00f1ecemento das relaci\u00f3ns evolutivas.\nRetrovirus end\u00f3xenos.\nOs retrovirus end\u00f3xenos (ou ERVs) son restos de secuencias de orixe v\u00edrica que deixaron no xenoma antigas infecci\u00f3ns virais nun organismo. Os retrovirus (ou viroxenes) son sempre herdados pola seguinte xeraci\u00f3n do organismo que sufriu a infecci\u00f3n. Isto fai que o viroxene pase a formar parte do xenoma. Como este evento \u00e9 raro e aleatorio, encontrar un viroxene en posici\u00f3ns cromos\u00f3micas id\u00e9nticas en d\u00faas especies diferentes suxire un antepasado com\u00fan. Os gatos (Felidae) son un notable exemplo de secuencias de viroxene que demostran unha ascendencia com\u00fan. A \u00e1rbore filoxen\u00e9tica est\u00e1ndar dos f\u00e9lidos sit\u00faa os gatos pequenos (\"Felis chaus\", \"Felis silvestris\", \"Felis nigripes\" e \"Felis catus\") diverxendo dos gatos grandes como os da subfamilia Pantherinae e outros carn\u00edvoros. O feito de que os pequenos gatos te\u00f1en un ERV onde os grandes gatos non, suxire que o xene foi inserido no antepasado dos gatos pequenos despois de que diverxeran dos gatos grandes. Outro exemplo disto entre humanos e chimpanc\u00e9s \u00e9 que os humanos conte\u00f1en numerosos ERVs que comprenden unha considerable porcentaxe do seu xenoma. As fontes dan datos algo diferentes, pero dun 1% a un 8% doxenoma est\u00e1 ocupado por eles. Os humanos e chimpanc\u00e9s comparten sete aparici\u00f3ns de viroxenes, mentres que todos os primates comparten retrovirus similares congruentes coa filoxenia.\nOrixe africana recente dos humanos modernos.\nOs modelos matem\u00e1ticos de evoluci\u00f3n, dos que foron pioneiros Sewall Wright, Ronald Fisher e J. B. S. Haldane, e ampliaron o cami\u00f1o \u00e1 teor\u00eda da difusi\u00f3n de Motoo Kimura, permitiron facer predici\u00f3ns sobre a estrutura xen\u00e9tica de poboaci\u00f3ns en evoluci\u00f3n. O exame directo da estrutura xen\u00e9tica de poboaci\u00f3ns modernas por medio da secuenciaci\u00f3n do ADN permitiu a verificaci\u00f3n de moitas destas predici\u00f3ns. Por exemplo, a teor\u00eda \"Sa\u00edda de \u00c1frica\" da orixe humana, que afirma que os humanos modernos se desenvolveron en \u00c1frica e unha pequena subpoboaci\u00f3n migrou f\u00f3ra do continente (sufrindo un colo de botella poboacional), implica que as poboaci\u00f3ns modernas deber\u00edan mostrar as sinaturas deste padr\u00f3n de migraci\u00f3n. Especificamente, as poboaci\u00f3ns post-colo de botella (europeas e asi\u00e1ticas) deber\u00edan mostrar menos diversidade xen\u00e9tica global e unha distribuci\u00f3n m\u00e1is uniforme de frecuencias al\u00e9licas comparadas coas da poboaci\u00f3n africana. Ambas as predici\u00f3ns foron confirmadas por datos de diversos estudos.\nProbas de anatom\u00eda comparada.\nO estudo da anatom\u00eda comparada de gruos de animais ou plantas revela que certas caracter\u00edsticas estruturais son basicamente similares. Por exemplo, a estrutura b\u00e1sica de todas as flores consta de s\u00e9palos, p\u00e9talos, pistilo e estames; a\u00ednda que o tama\u00f1o, cor, n\u00famero de partes e estrutura espec\u00edfica son diferentes en cada especie ou grupo. A estrutura b\u00e1sica das patas dos vertebrados \u00e9 id\u00e9ntica en todos eles, a\u00ednda que sufriu modificaci\u00f3ns para adaptarse \u00e1 forma de vida de cada un. A anatom\u00eda neural dos restos fosilizados pode tam\u00e9n compararse utilizando t\u00e9cnicas de obtenci\u00f3n de imaxes avanzadas.\nAtavismos.\nOs atavismos, que noutros tempos se pensaba eran unha refutaci\u00f3n da teor\u00eda evolutiva, son \"agora vistos como unha potente evidencia de canto potencial xen\u00e9tico se conserva...despois de que unha determinada estrutura desaparece dunha especie\". \"Os atavismos son a reaparici\u00f3n dun car\u00e1cter perdido t\u00edpico dos antepasados remotos e que non se presentaba nos pais ou antepasados recentes...\" e son unha \"[indicaci\u00f3n] da plasticidade do desenvolvemento que existe nos embri\u00f3ns...\" Os atavismos ocorren porque os xenes de caracter\u00edsticas fenot\u00edpicas que exist\u00edan previamente adoitan preservarse no ADN, incluso os xenes que non se expresan nalg\u00fans ou na maior\u00eda dos organismos que os pos\u00faen. Document\u00e1ronse numerosos exemplos da aparici\u00f3n de atavismos xunto coa investigaci\u00f3n experimental que desencadea a s\u00faa formaci\u00f3n. Debido \u00e1 complexidade e interrelaci\u00f3n dos factores implicados no desenvolvemento de atavismos, os bi\u00f3logos e os m\u00e9dicos profesionais encontran \"dif\u00edcil, se non imposible, distinguilos das malformaci\u00f3ns.\"\nAlg\u00fans exemplos de atavismos que se encontran na literatura cient\u00edfica son:\nBiolox\u00eda do desenvolvemento evolutiva e desenvolvemento embrionario.\nA biolox\u00eda do desenvolvemento evolutiva \u00e9 o campo da biolox\u00eda que compara os procesos do desenvolvemento de organismos diferentes para determinar as relaci\u00f3ns ancestrais entre especies. Unha gran variedade de xenomas de organismos cont\u00e9n unha pequena fracci\u00f3n de xenes que controla o desenvolvemento dos organismos. Os xenes Hox son un exemplo destes tipos de xenes case universais nos organismos que apuntan a unha orixe a partir dun antepasado com\u00fan. As probas embriol\u00f3xicas proceden do desenvolvemento de organismos a nivel embriol\u00f3xico coa comparaci\u00f3n da semellanza entre os embri\u00f3ns de diferentes organismos. A mi\u00fado aparecen e desaparecen restos de caracteres ancestrais en diferentes estadios do proceso de desenvolvemento embriol\u00f3xico.\nAlg\u00fans exemplos son:\nEstruturas hom\u00f3logas e evoluci\u00f3n diverxente (adaptativa).\nSe grupos moi separados de organismos se orixinaron a partir dun antepasado com\u00fan, esp\u00e9rase que te\u00f1an certas caracter\u00edsticas b\u00e1sicas en com\u00fan. O grao de semellanza entre dous organismos deber\u00eda indicar o relacionados que est\u00e1n na evoluci\u00f3n:\nCando un grupo de organismos comparte un estrutura hom\u00f3loga que est\u00e1 especialiada para realizar diversas funci\u00f3ns para adaptarse a diversas condici\u00f3ns ambientais e modos de vida, denom\u00ednase radiaci\u00f3n adaptativa. O espallamento gradual de organismos nunha radiaci\u00f3n adaptativa denom\u00ednase evoluci\u00f3n diverxente.\nXerarqu\u00edas ani\u00f1adas e clasificaci\u00f3n.\nA taxonom\u00eda est\u00e1 baseado en que todos os organismos est\u00e1n relacionados entre si en xerarqu\u00edas ani\u00f1adas baseadas en caracter\u00edsticas compartidas. A maior\u00eda das especies existentes poden ser organizadas bastante doadamente nunha clasificaci\u00f3n xer\u00e1rquica ani\u00f1ada. Isto \u00e9 evidente no esquema de clasificaci\u00f3n lineana. Se nos baseamos en caracteres derivados compartidos, os organismos estreitamene relacionados poden ser situados nun grupo (como un x\u00e9nero), poden agruparse varios x\u00e9neros nunha familia, varias familias poden agruparse nunha orde, as ordes en clases etc. A existencia destas xerarqu\u00edas ani\u00f1adas foi reco\u00f1ecida por moitos bi\u00f3logos antes de Darwin, pero el mostrou que a s\u00faa teor\u00eda da evoluci\u00f3n co seu padr\u00f3n de ramificaci\u00f3n desde un antepasado com\u00fan pod\u00eda explicalas. Darwin describiu como un antepasado com\u00fan pode proporcionar as bases para unha clasificaci\u00f3n l\u00f3xica:\n\u00c1rbores evolutivas.\nUnha \u00e1rbore evolutiva (dos Amniota, por exemplo, que comprenden o \u00faltimo antepasado com\u00fan dos mam\u00edferos e r\u00e9ptiles e todos os seus descendentes) ilustra as condici\u00f3ns iniciais que causaron so padr\u00f3ns evolutivos de similitude (por exemplo, todos os amniotas producen un ovo que pos\u00fae un amnio) e os padr\u00f3ns de diverxencia entre li\u00f1axes (por exemplo, os mam\u00edferos e os r\u00e9ptiles ramific\u00e1ronse dun antepasado que era un Amniota). As \u00e1rbores evolutivas proporcionan modelos conceptuais de sistemas en evoluci\u00f3n que antes se pensaba estaban limitados ao dominio de facer predici\u00f3ns f\u00f3ra da teor\u00eda. Por\u00e9n, o m\u00e9todo da agrupaci\u00f3n filoxen\u00e9tica (\"phylogenetic bracketing\") util\u00edzase para inferir predici\u00f3ns con moita maior probabilidade que a simple especulaci\u00f3n. Por exemplo, os paleont\u00f3logos usan esta t\u00e9cnica para facer predici\u00f3ns sobre trazos non conservables en organismos f\u00f3siles, como os dos dinosauros emplumados, e os bi\u00f3logos moleculares usan a t\u00e9cnica para facer predici\u00f3ns sobre o metabolismo do ARN e as funci\u00f3ns das prote\u00ednas. As\u00ed, as \u00e1rbores evolutivas son hip\u00f3teses evolutivas que se refiren a feitos espec\u00edficos, como as caracter\u00edsticas dos organismos (por exemplo, escamas, plumas, pelame), proporcionando evidencias dos padr\u00f3ns de descendencia, e unha explicaci\u00f3n causal das modificaci\u00f3ns (\u00e9 dicir, a selecci\u00f3n natural ou a deriva neutra) en calquera li\u00f1axe dado (por exemplo, Amniota). Os bi\u00f3logos evolutivos comproban a teor\u00eda evolutiva usando os m\u00e9todos da filoxen\u00e9tica sistem\u00e1tica que miden en que grao unha hip\u00f3tese (un determinado padr\u00f3n de ramificaci\u00f3n nunha \u00e1rbore evolutiva) incrementa a probabilidade da evidencia (a distribuci\u00f3n dos caracteres entre li\u00f1axes). A esixencia que deben ter as comprobaci\u00f3ns dunha teor\u00eda aumenta se as predici\u00f3ns \"son as que te\u00f1en menor probabilidade de ser observadas se o evento casual non ocorre\". \"A comprobabilidade \u00e9 unha medida de en que grao a hip\u00f3tese incrementa a probabilidade da evidencia.\"\nEstruturas vestixiais.\nAlgunhas probas da existencia dun antepasado com\u00fan proceden da presenza de estruturas vestixiais. Estas estruturas rudimentarias son a mi\u00fado hom\u00f3logas de estruturas correspondentes presentes en especies ancestrais relacionadas. Existe unha ampla variedade destas estruturas, como os xenes mutados e non funcionais, partes de flores, m\u00fasculos, \u00f3rganos e mesmo comportamentos. Esta variedade pode encontrarse en moitos grupos de especies diferentes. En moitos casos estes \u00f3rganos est\u00e1n dexenerados ou subdesenvolvidos ou pasaron a utilizarse para outra funci\u00f3n distinta da orixinal. A existencia de \u00f3rganos vestixiais pode explicarse por cambios no ambiente ou modo de vida das especies. Aqueles \u00f3rganos eran tipicamente funcionais nas especies ancestrais, pero agora son semifuncionais, non funcionais ou cambiaron de funci\u00f3n.\nA literatura cient\u00edfica sobre estruturas vestixiais \u00e9 abondosa. Un estudo recompilou 64 exemplos de estruturas vestixiais que se encontran na literatura nunha ampla gama de disciplinas no s\u00e9culo XXI. A seguinte lista non exhaustiva resume a de Senter et al. xunto con outros varios exemplos:\nExemplos espec\u00edficos de anatom\u00eda comparada.\nPezas bucais e ap\u00e9ndices dos insectos.\nMoitas especies de insectos te\u00f1en diferentes pezas bucais derivadas de estruturas embrionarias, que indican que as pezas bucais son modificaci\u00f3ns das caracter\u00edsticas orixinais dun antepasado com\u00fan. Entre estes est\u00e1n o labro (beizo superior), un par de mand\u00edbulas, unha hipofarinxe (solo da boca), un par de maxilas, e un labio. (Fig. 2c) A evoluci\u00f3n causou o agrandamento destas estruturas nalgunhas especies e a reduci\u00f3n e perda delas noutras especies. Todas estas modificaci\u00f3ns perm\u00edtenlles aos insectos aproveitar unha gran variedade de fontes alimenticias.\nAs pezas bucais dos insectos e as antenas son consideradas hom\u00f3logas das patas dos insectos. Obs\u00e9rvanse desenvolvementos paralelos nalg\u00fans ar\u00e1cnidos: o par anterior de patas pode ser modificado como uns an\u00e1logos das antenas, especialmente en urop\u00edxidos, que cami\u00f1an sobre seis patas. Estes desenvolvementos apoian a teor\u00eda de que a mi\u00fado poden aparecer complexas modificaci\u00f3ns por duplicaci\u00f3n de compo\u00f1entes, nas que os duplicados son modificados en diferentes direcci\u00f3ns.\nEstrutura p\u00e9lvica dos dinosauros.\nDe xeito similar ao que ocorreu coa extremidade pentad\u00e1ctila dos mam\u00edferos, os primeiros dinosauros divid\u00edronse en d\u00faas ordes, os \"saurisquios\" e os \"ornitisquios\". Clasif\u00edcanse nunha desas ordes segundo as caracter\u00edsticas do seu esqueleto p\u00e9lvico. A figura 2d, mostra que os primeiros \"saurisquios\" eran moi semellantes aos primeiros \"ornit\u00edsquios\". O padr\u00f3n da pelve en todas as especies de dinosauros \u00e9 un exemplo de estruturas hom\u00f3logas. Cada unha das ordes de dinosauros ten unha strutura da pelve b\u00e1sica pero lixeiramente diferente, o que \u00e9 unha evidencia dunha ascendencia com\u00fan. Ademais, as aves modernas mostran unha semellanza coas antigas estruturas p\u00e9lvicas dos \"saur\u00edsquios\", o que indica unha evoluci\u00f3n das aves a partir dos dinosauros. Isto pode observarse na Figura 5c na ramificaci\u00f3n das aves a partir da suborde dos Theropoda\nExtremidade pentad\u00e1ctila.\nO padr\u00f3n esquel\u00e9tico chamado extremidade pentad\u00e1ctila \u00e9 un exemplo de estruturas hom\u00f3logas (Figura 2e). Enc\u00f3ntrase en todas as clases de tetr\u00e1podos (\u00e9 dicir, desde os anfibios aos mam\u00edferos). Mesmo pode rastrearse ata a estrutura das aletas dos peixes de certos grupos f\u00f3siles, a partir dos cales se desenvolveron os primeiros anfibios, como o tiktaalik. A extremidade ten un s\u00f3 \u00f3so proximal (o \u00famero), dous \u00f3sos distais (radio e ulna), unha serie de \u00f3sos do carpo (do pulso), seguidos de cinco series de \u00f3sos metacarpais (da palma da man) e falanxes (dedos). En todos os tetr\u00e1podos as estruturas fundamentais da extremidade pentad\u00e1ctila son as mesmas, o que indica que se orixinaron a partir dun antepasado com\u00fan. Pero no curso da evoluci\u00f3n estas estruturas fundamentais foron modific\u00e1ndose. Fix\u00e9ronse superficialmente diferentes para realizar distintas fuci\u00f3ns en adaptaci\u00f3n a diferentes ambientes e modos de vida. Este fen\u00f3meno m\u00f3strase nas extremidades anteriores dos mam\u00edferos. Por exemplo:\nNervio lar\u00ednxeo recorrente das xirafas.\nO nervio lar\u00ednxeo recorrente \u00e9 a cuarta rama do nervio vago, que \u00e9 un dos nervios craniais. En mam\u00edferos, o seu percorrido \u00e9 extra\u00f1amente longo. Como parte do nervio vago, sae do enc\u00e9falo, pasa polo pescozo baixando ata o coraz\u00f3n, rodea a aorta dorsal e regresa \u00e1 larinxe, de novo atravesando o pescozo. (Figura 2f)\nEste percorrido non \u00e9 o m\u00e1is \u00f3ptimo nos humanos, pero nas xirafas \u00e9 a\u00ednda menos \u00f3ptimo. Debido \u00e1 lonxitude dos pescozos destes animais, o nervio lar\u00ednxeo recorrente pode ser de ata 4\u00a0m de longo, a pesar que a s\u00faa ruta \u00f3ptima directa l\u00f3xica ser\u00eda de s\u00f3 uns poucos cent\u00edmetros.\nA ruta indirecta deste nervio \u00e9 o resultado da evoluci\u00f3n dos mam\u00edferos a partir dos peixes, os cales non te\u00f1en pescozo e te\u00f1en un nervio relativamente curto que innerva unha fenda branquial e pasa preto do arco branquial. Desde ent\u00f3n, a branquia que innervaba converteuse na larinxe e o arco branquial converteuse na aorta dorsal en mam\u00edferos e apareceu o pescozo.\nRuta do conduto deferente.\nIgual que ocorre co nervio lar\u00ednxeo das xirafas, o conduto deferente forma parte do sistema reprodutor dos machos de moitos vertebrados; transporta o esperma desde o epid\u00eddimo antes da exaculaci\u00f3n. Nos humanos, a ruta do conduto deferente sobe desde o test\u00edculo rodeando o ur\u00e9ter formando un bucle, e baixa en direcci\u00f3n ao pene ata a uretra. Suxeriuse que isto d\u00e9bese ao descenso dos test\u00edculos durante a evoluci\u00f3n, probablemente asociado \u00e1 temperatura. A medida que os test\u00edculos descenderon, o conduto deferente alongouse para acomodarse ao \"gancho ou bucle\" sobre o ur\u00e9ter. Un dese\u00f1o m\u00e1is \u00f3ptimo ser\u00eda o hipot\u00e9tico que se mostra na parte esquerda da figura 2g, pero a evoluci\u00f3n actuou, como adoita facer, modificando e arranxando un dese\u00f1o preexistente, ata conseguir unha adaptaci\u00f3n funcional, a\u00ednda que esta non sexa o mellor dese\u00f1o pensable.\nProbas paleontol\u00f3xicas.\nCando os organismos morren adoitan descompo\u00f1erse rapidamente ou son consumidos por animais preeiros, polo que non deixan probas da s\u00faa existencia. Por\u00e9n, ocasionalmente, alg\u00fans organismos quedan conservados. Os restos ou marcas deixadas no terreo polos organismos dunha era xeol\u00f3xica pasada incrustados nas rochas por procesos naturais denom\u00ednanse f\u00f3siles. Son extremadamente importantes para comprender a historia evolutiva da vida na Terra, xa que proporcionan unha proba directa da evoluci\u00f3n e informaci\u00f3n detallada sobre os antepasados dos organismos. A paleontolox\u00eda \u00e9 o estudo da vida pasada baseada en rexistros f\u00f3siles e as s\u00faas relaci\u00f3ns con diferentes per\u00edodos de tempo xeol\u00f3xicos.\nPara que te\u00f1a lugar a fosilizaci\u00f3n, as trazas e restos de organismos deben quedar enterrados rapidamente para que non se produza a s\u00faa meteorizaci\u00f3n e descomposici\u00f3n. As estruturas esquel\u00e9ticas ou outras partes duras dos organismos son a forma m\u00e1is habitual de restos fosilizados. Hai tam\u00e9n alg\u00fans \"f\u00f3siles\" de marcas como moldes, pegadas e pistas de reptaci\u00f3n dalg\u00fans organismos antigos.\nCando un animal morre, os restos de materiais org\u00e1nicos descomp\u00f3\u00f1ense gradualmente, e os \u00f3sos fanse porosos. Se o animal \u00e9 despois enterrado en barro, os sales minerais inf\u00edltranse nos \u00f3sos e van enchendo os poros. Os \u00f3sos endurecen petrific\u00e1ndose e cons\u00e9rvanse como f\u00f3siles. Se os animais mortos son cubertos por area tra\u00edda polo vento e se a area \u00e9 despois convertida en barro polas chuvias ou inundaci\u00f3ns, pode acontecer o mesmo proceso de infiltraci\u00f3n mineral. Ademais da petrificaci\u00f3n, os corpos mortos dos organismos poden preservarse ben no xeo, en resina endurecida (\u00e1mbar) de \u00e1rbores con\u00edferas (figura 3a), en brea ou en turba \u00e1cida.\nRexistro f\u00f3sil.\n\u00c9 posible descifrar como un determinado grupo de organismos evolucionou arranxando o seu rexistro f\u00f3sil nunha secuencia cronol\u00f3xica. Dita secuencia pode ser determinada porque os f\u00f3siles se encontran principalmente en rochas sedimentarias. As rochas sedimentarias adoitan estar formadas por capas de lodo ou lama unhas enrriba das outras; o resultado \u00e9 unha rocha que cont\u00e9n unha serie de capas horizontais ou estratos. Cada capa cont\u00e9n f\u00f3siles t\u00edpicos dun per\u00edodo de tempo espec\u00edfico no cal se formou. Os estratos m\u00e1is baixos da serie conte\u00f1en as rochas m\u00e1is vellas e os f\u00f3siles m\u00e1is temper\u00e1ns, mentres que os estrtos m\u00e1is altos conte\u00f1en as rochas m\u00e1is novas e os f\u00f3siles m\u00e1is recentes.\nNos descubrimentos de f\u00f3siles poden verse tam\u00e9n sucesi\u00f3ns de animais e plantas. Estudando o n\u00famero e complexidade de diferentes f\u00f3siles en diferentes niveis de estratigr\u00e1ficos, demostrouse que as rochas que conte\u00f1en f\u00f3siles m\u00e1is vellos conte\u00f1en poucos tipos de organismos fosilizados, e todos eles te\u00f1en unha estrutura m\u00e1is simple, mentres que as rochas m\u00e1is novas conte\u00f1en unha gran variedade de f\u00f3siles, a mi\u00fado con estruturas cada vez m\u00e1is complexas.\nDurante moitos anos os xe\u00f3logos s\u00f3 pod\u00edan estimar grosso modo as idades de varios estratos e os f\u00f3siles atopados. Fac\u00edano, por exemplo, estimando o tempo de formaci\u00f3n de rochas sedimentarias capa por capa. Hoxe, medindo as proporci\u00f3ns de elementos radioactivos e estables nunha determinada rocha, poden datarse as idades dos f\u00f3siles de forma m\u00e1is precisa. Esta t\u00e9cnica co\u00f1\u00e9cese como dataci\u00f3n radiom\u00e9trica.\nA trav\u00e9s do rexistro f\u00f3sil, moitas especies que aparecen nun nivel estratigr\u00e1fico antigo desaparecen nun nivel posterior. Isto interpr\u00e9tase en termos evolutivos como unha indicaci\u00f3n das \u00e9pocas en que a especie se orixinou e se extinguiu. As rexi\u00f3ns xeogr\u00e1ficas e condici\u00f3ns clim\u00e1ticas variaron ao longo da historia da Terra. Como os organismos est\u00e1n adaptados a ambientes determinados, as condici\u00f3ns constantemente combiantes favorecen as especies que se adaptan a novos ambientes polo mecanismo da selecci\u00f3n natural.\nExtensi\u00f3n do rexistro f\u00f3sil.\nMalia que as condici\u00f3ns axeitadas para a fosilizaci\u00f3n son relativamente raras, describ\u00edronse unhas 250\u00a0000 especies f\u00f3siles. O n\u00famero de f\u00f3siles individuais que isto representa var\u00eda moito dunha especie a outra, pero recuper\u00e1ronse moitos mill\u00f3ns de f\u00f3siles: por exemplo, recoll\u00e9ronse m\u00e1is de tres mill\u00f3ns de f\u00f3siles da \u00faltima era glacial dos pozos de brea de La Brea dos \u00c1nxeles. Moitos m\u00e1is f\u00f3siles permanecen a\u00ednda no terreo en varias formaci\u00f3ns xeol\u00f3xicas que se sabe te\u00f1en unha alta densidade de f\u00f3lsiles, o que permite estimar o contido f\u00f3sil total da formaci\u00f3n. Un exemplo disto ocorre na Formaci\u00f3n Beaufort de Sur\u00e1frica (parte do Supergrupo Karoo, que cobre a maior\u00eda de Sur\u00e1frica), que \u00e9 rica en vertebrados f\u00f3siles, como ter\u00e1psidos (formas transicionais de r\u00e9ptiles mamiferoides). Estimouse que esta formaci\u00f3n cont\u00e9n uns 800 miles de mill\u00f3ns de exemplares de vertebrados f\u00f3siles. Os paleont\u00f3logos documentaron numerosas formas transicionais e constru\u00edron \"un rexistro abraiantemente completo das transici\u00f3ns clave na evoluci\u00f3n animal\". Facendo un exame da literatura paleontol\u00f3xica, at\u00f3pase que hai \"abundantes evidencias de como todos os grupos principais de animais est\u00e1n relacionados, moitos deles en forma de excelentes f\u00f3siles transicionais\".\nLimitaci\u00f3ns.\nO rexistro f\u00f3sil \u00e9 unha fonte importante para os cient\u00edficos cando rastrean a historia evolutiva dos organismos. Por\u00e9n, debido \u00e1s limitaci\u00f3ns inherentes ao rexistro, non hai escadas detalladas de formas intermedias entre certos grupos de especies relacionados. Esta falta de f\u00f3siles continuos no rexistro \u00e9 unha limitaci\u00f3n importante \u00e1 hora de trazar a ascendencia de certos grupos biol\u00f3xicos. Cando se encontran os f\u00f3siles transicionais que mostran formas intermedias que se situar\u00edan no ocos que exist\u00edan anteriormente no co\u00f1ecemento dunha li\u00f1axe, adoitan denominarse popularmente \"elos perdidos\".\nHai un oco duns 100 mill\u00f3ns de anos entre o principio do C\u00e1mbrico e o final do Ordov\u00edcico. No per\u00edodo c\u00e1mbrico temper\u00e1n encontr\u00e1ronse numerosos f\u00f3siles de esponxas, cnidarios (por exemplo, medusas), equinodermos (por exemplo, eocrinoideos), moluscos (por exemplo, os caracois) e artr\u00f3podos (por exemplo, os trilobites). O primeiro animal que posu\u00eda a estrutura t\u00edpica dos vertebrados, o \"Arandaspis\", foi datado no Ordov\u00edcico tard\u00edo. As\u00ed, atop\u00e1ronse poucos ou ning\u00fan f\u00f3siles de tipo intermedio entre os invertebrados e vertebrados, a\u00ednda que candidatos probables son o animal das Lousas de Burgess, \"Pikaia gracilens\", e os seus parentes das Lousas de Maotianshan, \"Myllokunmingia\", \"Yunnanozoon\", \"Haikouella lanceolata\", e \"Haikouichthys\".\nAlgunhas das raz\u00f3ns de que o rexistro f\u00f3sil sexa incompleto son:\nExemplos espec\u00edficos da Paleontolox\u00eda.\nEvoluci\u00f3n do cabalo.\nDebido ao case completo rexistro f\u00f3sil atopado en dep\u00f3sitos sedimentarios de Norteam\u00e9rica desde o Eoceno temper\u00e1n ao presente, o cabalo \u00e9 un dos mellores exemplos de historia evolutiva dunha especie (filoxenia).\nEsta secuencia evolutiva empeza cun pequeno animal chamado \"Hyracotherium\" (que tam\u00e9n foi denominado \"Eohippus\"), que viviu en Norteam\u00e9rica hai uns 54 mill\u00f3ns de anos e despois estendeuse a trav\u00e9s de Europa e Asia. Os restos f\u00f3siles do \"Hyracotherium\" mostran que se diferenciaba dos cabalos modernos en tres importantes aspectos: era un animal pequeno (do tama\u00f1o dun raposo), de constituci\u00f3n lixeira e adaptado para correr; os seus membros eran curtos e delgados, e os p\u00e9s alongados para que os dedos fosen case verticais, con catro dedos nas patas anteriores e tres nas posteriores, e os seus incisivos eran pequenos, os seus molares ti\u00f1an coroas baixas con c\u00faspides arredondadas cubertas de esmalte.\nNo curso pobable do desenvolvemento dos cabalos desde o \"Hyracotherium\" ata \"Equus\" (o cabalo moderno) apareceron polo menos 12 x\u00e9neros e varios centos de especies. A maior tendencia vista no desenvolvemento do cabalo ante os cambios das condici\u00f3ns ambientais pode resumirse como segue:\n- Incremento en tama\u00f1o (desde 0,4\u00a0m a 1,5\u00a0m).\n- Alongamento das patas e p\u00e9s.\n- Reduci\u00f3n dos dedos laterais.\n- Incremento da lonxitude e grosor do terceiro dedo.\n- Incremento da anchura dos incisivos.\n- Substituci\u00f3n de premolares por molares.\n- Aumento da lonxitude dos dentes e altura da coroa dos molares.\nAs plantas fosilizadas atopadas en diferentes estratos mostran que os campos arborados e pantanosos nos que viv\u00eda o \"Hyracotherium\" foron fac\u00e9ndose gradualmente m\u00e1is secos. A supervivencia depend\u00eda agora de ter unha posici\u00f3n elevada para ter unha boa vista do terreo que o rodeaba e ser veloz para escapar dos predadores, de a\u00ed o incremento de tama\u00f1o e a substituci\u00f3n dos p\u00e9s estendidos polos p\u00e9s con casco. O terreo m\u00e1is seco e duro fixo que os dedos estendidos orixinais fosen innecesarios para apoiarse. Os cambios nos dentes poden explicarse considerando que a s\u00faa dieta mudou desde unha baseada en vexetaci\u00f3n branda a outra baseada na herba. Na figura 3e seleccionouse un x\u00e9nero dominante de cada per\u00edodo xeol\u00f3xico para mostrar a lenta alteraci\u00f3n da li\u00f1axe do cabalo desde os seus devanceiros \u00e1 s\u00faa forma moderna.\nTransici\u00f3n desde os peixes aos anfibios.\nAntes de 2004 os paleont\u00f3logos encontraran f\u00f3siles de anfibios con pescozo, o\u00eddos e catro patas, en rochas cuxa antig\u00fcidade non superaba os 365 mill\u00f3ns de anos. En rochas de m\u00e1is de 385 mill\u00f3ns de anos s\u00f3 pod\u00edan atopar peixes, sen estas caracter\u00edsticas anfibianas. A teor\u00eda evolutiva predic\u00eda que dado que os anfibios evolucionaran a partir dos peixes, deber\u00eda atoparse unha forma intermedia en rochas datadas entre 365 e 385 mill\u00f3ns de anos. Cada forma intemedia deber\u00eda ter moitas caracter\u00edsticas de peixe, conservadas desde hai 385 mill\u00f3ns de anos ou m\u00e1is, pero tam\u00e9n moitas caracter\u00edsticas de anfibios. En 2004, unha expedici\u00f3n \u00e1s illas do arquip\u00e9lago \u00e1rtico canadense que buscaban este tipo de f\u00f3sil en rochas de hai 375 mill\u00f3ns de anos descubriron os f\u00f3siles de \"Tiktaalik\". Por\u00e9n, alg\u00fans anos despois, en Polonia atop\u00e1ronse probas de marcas fosilizadas dun tetr\u00e1podo anterior ao \"Tiktaalik\".\nProbas bioxeogr\u00e1ficas.\nOs datos sobre a presenza ou ausencia de certas especies en varios continentes e illas (bioxeograf\u00eda) pode proporcionar probas da existencia dun antepasado com\u00fan e iluminar os padr\u00f3ns de especiaci\u00f3n.\nDistribuci\u00f3n continental.\nTodos os orgsnismos est\u00e1n adaptados ao seu ambiente en maior ou menor medida. Se os factores bi\u00f3ticos ou abi\u00f3ticos que act\u00faan nun h\u00e1bitat poden facer que se mante\u00f1a unha especie nunha \u00e1rea xeogr\u00e1fica, ent\u00f3n poder\u00eda asumirse que a mesma especie se atopar\u00eda nun h\u00e1bitat similar nunha \u00e1rea xeogr\u00e1fica similar, por exemplo, en \u00c1frica e Suram\u00e9rica. Non obstante, isto non \u00e9 as\u00ed. As especies de plantas e animais est\u00e1n distribu\u00eddas de forma descontinua polo mundo:\nPoden encontrarse diferenzas a\u00ednda m\u00e1is grandes se consideramos Australia, a\u00ednda que ocupa a mesma latitude que gran parte de Suram\u00e9rica e \u00c1frica. Os marsupiais como os canguros, peramelemorfios e dasi\u00faros constit\u00faen case a metade das especies de mam\u00edferos ind\u00edxenas. En contraste, os marsupiais est\u00e1n hoxe totalmene ausentes de \u00c1frica e supo\u00f1en unha pequena porci\u00f3n da fauna suramericana, onde viven as zarig\u00fceias, os cenol\u00e9stidos e o chamado en Chile \"monito del monte\" (\"Dromiciops gliroides\"). Os \u00fanicos representantes vivos dos primitivos mam\u00edferos po\u00f1edores de ovos (monotremos) son os equidnas e o ornitorrinco. O equidna de bico curto \"Tachyglossus aculeatus\" e as s\u00faas subespecies viven en Australia, Tasmania, Nova Guinea e Illa Kangaroo mentes que o equidna de bico longo \"Zaglossus bruijni\" vive s\u00f3 en Nova Guinea. O ornitorrinco vive nas augas do leste de Australia. Foron introducidos en Tasmania, illa King, e illa Kangaroo. Estes monotremos est\u00e1n totalmente ausentes do resto do mundo. Por outra parte, Australia carece de moitos grupos de mam\u00edferos placentarios que son com\u00fans noutros contintentes (carn\u00edvoros, artiod\u00e1ctilos, musga\u00f1os, esqu\u00edos, lagomorfos), a\u00ednda que hai morcegos ind\u00edxenas e roedores murinos; moitos outros placentarios, como os coellos e raposos, foron introducidos al\u00ed polos humanos.\nOutras distribuci\u00f3ns animais interesantes son as dos osos, localizados en todos os continentes menos en \u00c1frica, Australia e a Ant\u00e1rtida, e o oso polar s\u00f3 vive no C\u00edrculo polar \u00e1rtico e zonas adxacentes. Os ping\u00fc\u00edns enc\u00f3ntranse s\u00f3 arredor do polo sur malia que hai condici\u00f3ns clim\u00e1ticas similares no polo norte. As familias de sirenios est\u00e1 formada por mam\u00edferos acuaticos, pero mentres que os manat\u00eds est\u00e1n localizados s\u00f3 en augas do oeste de \u00c1frica, norte de Suram\u00e9rica e do oeste da India, a familia relacionada dos dugongos est\u00e1 localizada s\u00f3 en augas oce\u00e1nicas do norte de Australia e as costas que rodean o oc\u00e9ano \u00cdndico. A agora extinta \"Hydrodamalis gigas\" viv\u00eda no mar de Bering.\nEn \u00e1reas que estiveran adxacentes no pasado enc\u00f3ntrase o mesmo tipo de f\u00f3siles, a\u00ednda que despois sufriron un proceso de deriva continental e est\u00e1n agora en localizaci\u00f3ns xeogr\u00e1ficas moi afastadas. Por exemplo, enc\u00f3ntranse f\u00f3siles do mesmo tipo de anfibios antigos, artr\u00f3podos e fentos en Suram\u00e9rica, \u00c1frica, India, Australia e Ant\u00e1rtida, que datan do Paleozoico, cando estas rexi\u00f3ns estaban xuntas formando unha \u00fanica masa de terra chamada Gondwana. Algunhas veces os descendentes deses organismos poden ser identificados e mostran unha indubidable semellanza entre eles, malia habitaren en rexi\u00f3ns e climas moi diferentes.\nBioxeograf\u00eda das illas.\nTipos de especies que se encontran nas illas.\nAs probas procedentes da bioxeograf\u00eda das illas xogaron un papel importante e hist\u00f3rico no desenvolvemento da biolox\u00eda evolutiva. En bioxeograf\u00eda as illas div\u00eddense en d\u00faas clases: continentais e oce\u00e1nicas. As illas continentais son illas como Gran Breta\u00f1a e o Xap\u00f3n que foron noutro tempo parte dun continente e est\u00e1n preto del. As illas oce\u00e1nicas, como as illas Hawai, as Gal\u00e1pagos ou Santa Helena son illas que se formaron no oc\u00e9ano e nunca formaron parte dun continente. Nas illas oce\u00e1nicas as distribuci\u00f3ns das s\u00faas plantas e animais nativos est\u00e1n desequilibradas e son diferentes das biotas que se encontran nos continentes ou illas continentais. As illas oce\u00e1nicas non te\u00f1en animais mam\u00edferos terrestes nativos (te\u00f1en \u00e1s veces morcegos e focas), anfibios, ou peixes de auga doce. Nalg\u00fans casos te\u00f1en r\u00e9ptiles terrestres (como as iguanas e as tartarugas xigantes das Gal\u00e1pagos), pero a mi\u00fado non (como ocorre en Hawaii). Isto a pesar de que os animais introducidos polos humanos, como ratas, cabras, porcos, ratos e a ra \"Rhinella marina\", prosperan nelas. Empezando por Charles Darwin, moitos cient\u00edficos realizaron experimentos e fixeorn observaci\u00f3ns que mostraron que os tipos de animais e plantas atopados ou non en tales illas concordan co esperado segundo a teor\u00eda de que estas illas foron colonizadas accidentalmente por plantas e animais que conseguiron chegar a elas. Tal colonizaci\u00f3n accidental poder\u00eda ocorer por v\u00eda a\u00e9rea, como o caso das sementes de plantas transportadas por aves migratorias ou morcegos e insectos que son transportados polos ventos mari\u00f1os ou flotando polo mar desde un continente ou outra illa (por exemplo, certos tipos de sementes ou froitos de plantas como os cocos que poden sobrevivir \u00e1 inmmersi\u00f3n en auga salgada) e r\u00e9ptiles que poden sobrevivir durante amplos per\u00edodos de tempo en balsas de vexetaci\u00f3n arrastrados ata o mar polas tormentas.\nEndemismo.\nMoitas das especies que se encontran en illas remotas son end\u00e9micas dunha determinada illa ou grupo de illas, o que significa que non se encontran en nig\u00fan outro sitio da Terra. Exemplos de especies end\u00e9micas de illas son moitas aves non voadoras de Nova Zelandia, os l\u00e9mures de Madagascar, o drag\u00f3n de Komodo da illa de Komodo, a \u00e1rbore de sangue de drag\u00f3n da illa de Socotra, a tuatara de Nova Zelandia, e outras. Por\u00e9n, moitas desas especies end\u00e9micas est\u00e1n relacionadas con especies que se encontran noutras illas pr\u00f3ximas ou continentes; a relaci\u00f3n dos animais que se encontran nas illas Gal\u00e1pagos cos que se encontran en Suram\u00e9rica \u00e9 un exemplo ben co\u00f1ecido. Todos estes factores, os tipos de plantas e animais que se encontran en illas oce\u00e1nicas, o gran n\u00famero de especies end\u00e9micas atopado nas illas oce\u00e1nicas e as s\u00faas relaci\u00f3ns coas especies que viven nos continentes m\u00e1is pr\u00f3ximos, son explicados m\u00e1is facilemnte se as illas foron colonizadas por especies deses continentes pr\u00f3ximos que evolucionaron nelas orixinando as especies end\u00e9micas que agora se encontran al\u00ed.\nOutros tipos de endemismos non te\u00f1en que aparecer, en senso estrito, en illas. Equivalentes a \"illas\" poden ser lagos illados ou \u00e1reas moi remotas e iiladas. Exemplos destes ser\u00edan as terras altas de Etiop\u00eda, o lago Baikal, o fynbos de Sur\u00e1frica, bosques de Nova Caledonia e outros. Exemplos de organismos end\u00e9micos que viven en \u00e1reas illadas son a ave kagu de Nova Caledonia, a rata das nubes dos bosques de pi\u00f1eiros tropicais de Luz\u00f3n de Filipinas, a \u00e1rbore \"Fouquieria columnaris\" da pen\u00ednsula de Baixa California, a foca do Baikal e o peixe \"Coregonus migratorius\" do lago Baikal.\nRadiaci\u00f3ns adaptativas.\nAs illas oce\u00e1nicas est\u00e1n frecuentemente habitadas por grupos de especies moi relacionadas que ocupan diversos nichos ecol\u00f3xicos, a mi\u00fado nichos que son ocupados por especies moi diferentes \u00e1s dos continentes. Tales grupos, como os pimp\u00edns das Gal\u00e1pagos, os paxaros \"Drepanidinae\" hawaianos, os membros da familia do xirasol do arquip\u00e9lago Ju\u00e1n Fern\u00e1ndez e os gurgullos da madeira de Santa Helena denom\u00ednanse radiaci\u00f3ns adaptativas porque se explican mellor se unha soa especie colonizou unha illa (ou grupo de illas) e despois diversificouse para encher os nichos ecol\u00f3xicos dispo\u00f1ibles. Tales radiaci\u00f3ns poden ser espectaculares; 800 especies da familia da mosca da froita \"Drosophila\", case a metade do total mundial, son end\u00e9micas das illas Hawai. Outro exemplo ilustrativo de Hawaii \u00e9 a chamada \"alianza das silverswords\", que \u00e9 un grupo de trinta especies de plantas dos x\u00e9neros \"Dubautia\", \"Argyroxiphium\" e \"Wilkesia\". que se encontran s\u00f3 naquelas illas. Os seus membros florecen espectacularmente en ladeiras volc\u00e1nicas altas en \u00e1rbores, arbustos, lianas e matas que se dan a diversas alturas desde as monta\u00f1as ata o nivel do mar, e nos h\u00e1bitats hawaianos que var\u00edan desde desertos a bosques chuviosos. Os seus parentes m\u00e1is pr\u00f3ximos f\u00f3ra de Hawai, segundo indican os estudos moleculares, son unhas aster\u00e1ceas da tribo Madieae que se encontran na costa oeste de Norteam\u00e9rica (chamadas al\u00ed \"tarweeds\"). Estas plantas norteamericanas te\u00f1en sementes pega\u00f1osas que facilitan a s\u00faa distribuci\u00f3n por medio de aves migratorias. Ademais, case todas estas especies das illas poden ser cruzadas e os h\u00edbridos a mi\u00fado son f\u00e9rtiles e foron hibridados experimentalmente con d\u00faas das especies emparentadas da costa oeste norteamericana. As illas continentais te\u00f1en menos biota diferente, pero aquelas que estiveron longo tempo separadas dos continentes tam\u00e9n te\u00f1en especies end\u00e9micas e radiaci\u00f3ns adaptativas, como as 75 especies de l\u00e9mures de Madagascar e as once especies extintas de moas de Nova Zelandia.\nEspecie en anel.\nUnha especie en anel est\u00e1 conectada por medio dunha serie de poboaci\u00f3ns, cada unha das cales pode hibridarse coas s\u00faas veci\u00f1as, con polo menos d\u00faas poboaci\u00f3ns nos extremos que diferiron xa tanto que non se poden cruzar, a\u00ednda que hai un potential fluxo x\u00e9nico entre todas as poboaci\u00f3ns. As especies en anel representan un caso de especiaci\u00f3n e foron citadas como evidencias da evoluci\u00f3n. Ilustran o que ocorre co tempo a medida que as poboaci\u00f3ns diverxen xeneticamente, concretamente porque representan, en poboaci\u00f3ns vivas, o que ocorre normalmente co paso do tempo entre as poboaci\u00f3ns antecesoras desaparecidas hai longo tempo e as poboaci\u00f3ns vivas, entre as cales hab\u00eda formas intermedias que xa se extinguiron. Richard Dawkins di que as especies en anel \"simplemente nos mostran na dimensi\u00f3n espacial algo que debe sempre acontecer na dimensi\u00f3n temporal\".\nExemplos espec\u00edficos de probas bioxeogr\u00e1ficas.\nDistribuci\u00f3n de \"Glossopteris\".\nA combinaci\u00f3n da deriva continental e a evoluci\u00f3n pode \u00e1s veces utilizarse para predicir o que se vai encontrar no rexistro f\u00f3sil. \"Glossopteris\" \u00e9 unha especie extinta de fento con sementes (Pteridospermatophyta) do Permiano. \"Glossopteris\" aparece no rexistro f\u00f3sil ao prinicipio do Permiano no antigo continente de Gondwana. A deriva continental explica a actual bioxeograf\u00eda dos f\u00f3siles desta planta arb\u00f3rea. Os f\u00f3siles que se descubriron na nosa \u00e9poca de \"Glossopteris\" atop\u00e1ronse en estratos do Permiano situados no sueste de Am\u00e9rica do Sur, sueste de \u00c1frica, todo Madagascar, norte da India, toda Australia, toda Nova Zelandia e aparecen espallados nos bordos sur e norte da Ant\u00e1rtida. Durante o Permiano, estes continentes estaban conectados formando Gondwana (ver figura 4c) de acordo co bandeado magn\u00e9tico, a distribuci\u00f3n doutros f\u00f3siles e as estr\u00edas creadas polos glaciares daquela \u00e9poca sobre as rochas que apuntan cara a zona temperada (onde viv\u00eda o f\u00f3sil) desde o polo sur do Permiano.\nDistribuci\u00f3n dos metaterios.\nA historia dos metaterios (o clado que cont\u00e9n os marsupiais e os seus antepasados primitivos extintos) proporciona un exemplo de como a teor\u00eda evolutiva e o movemento dos continentes poden combinarse para facer predici\u00f3ns sobre a estratigraf\u00eda dos f\u00f3siles e a s\u00faa distribuci\u00f3n. Os f\u00f3siles de metaterios m\u00e1is vellos enc\u00f3ntranse na actual China. Os metaterios espall\u00e1ronse cara ao leste no que \u00e9 a moderna Am\u00e9rica do Norte (a\u00ednda unida a Eurasia) e despois a Am\u00e9rica do Sur, que estivo unida a Am\u00e9rica do Norte ata aredor de hai 65 mill\u00f3ns de anos. Os marsupiais chegaron a Australia a trav\u00e9s da Ant\u00e1rtida hai uns 50 mill\u00f3ns de anos, e pouco despois Australia separouse, o que suxire que houbo un s\u00f3 evento de dispersi\u00f3n de s\u00f3 unha especie. A teor\u00eda evolutiva suxire que os marsupiais australianos descenderon doutros m\u00e1is antigos que se encontraban nas Am\u00e9ricas. As evidencias xeol\u00f3xicas indican que hai entre 30 e 40 mill\u00f3ns de anos Am\u00e9rica do Sur e Australia formaban a\u00ednda parte do supercontinente do hemisferio sur Gondwana e que estaban conectados por terra que \u00e9 agora parte da Ant\u00e1rtida. Por tanto, cando se combinan os modelos, os cient\u00edficos poden predicir que os marsupiais migraron desde o que agora \u00e9 Am\u00e9rica do Sur, a trav\u00e9s da Ant\u00e1rtida, e despois \u00e1 actual Australia hai entre 40 e 30 mill\u00f3ns de anos. Un primeiro f\u00f3sil marsupial da familia extinta Polydolopidae atopouse na illa Seymour na pen\u00ednsula Ant\u00e1rtica en 1982. Tam\u00e9n se atoparon f\u00f3siles posteriores, inclu\u00edndo membros das ordes marsupiais dos Didelphimorphia (zarig\u00fceias) e Microbiotheria, as\u00ed como tam\u00e9n ungulados e un membro da enigm\u00e1tica orde extinta dos Gondwanatheria, posiblemente \"Sudamerica ameghinoi\".\nMigraci\u00f3n, illamento e distribuci\u00f3n dos cam\u00e9lidos.\nA historia do camelo \u00e9 un bo exemplo de como as probas f\u00f3siles poden utilizarse para reconstru\u00edr a migraci\u00f3n e evoluci\u00f3n dunha especie. O rexistro f\u00f3sil indica que a evoluci\u00f3n dos cam\u00e9lidos empezou en Am\u00e9rica do Norte (ver figura 4e), desde onde, hai seis mill\u00f3ns de anos, migraron a trav\u00e9s do estreito de Bering a Asia e despois a \u00c1frica, e hai 3,5 mill\u00f3ns de anos pasaton polo istmo de Panam\u00e1 a Am\u00e9rica do Sur. Unha vez illados, evolucionaron seguindo distintos cami\u00f1os, dando lugar ao camelo bactriano e o dromedario en Asia e \u00c1frica e as llamas e os seus parentes en Am\u00e9rica do Sur. Os cam\u00e9lidos acabaron despois por extinguirse en Am\u00e9rica do Norte, de onde proced\u00edan, o final da \u00faltima era glacial.\nProbas de selecci\u00f3n.\nMoitos exemplos de evidencias da evoluci\u00f3n proceden da observaci\u00f3n directa da selecci\u00f3n natural no campo e no laboratorio. Este cap\u00edtulo c\u00e9ntrase m\u00e1is especificamente sobre o proceso de selecci\u00f3n. Todos os exemplos expostos antes describ\u00edan as evidencias de que a evoluci\u00f3n ocorreu, pero non trataban do principal mecanismo subxacente, a selecci\u00f3n natural. Neste cap\u00edtulo proporci\u00f3nanse evidencias de que a selecci\u00f3n ocorre realmente, foi replicada artificialmente e pode estudarse en experimentos de laboratorio.\nOs cient\u00edficos observaron e documentaron multitude de eventos nos que a selecci\u00f3n natural entra en acci\u00f3n. Os exemplos mellor co\u00f1ecidos son a resistencia a antibi\u00f3ticos no campo da medicina xunto con experimentos de laboratorio mellor co\u00f1ecidos. A selecci\u00f3n natural \u00e9 equivalente a ascendencia com\u00fan porque a s\u00faa presenza e as presi\u00f3ns de selecci\u00f3n a longo prazo poden orixinar a diversificaci\u00f3n da vida na Terra que se observa hoxe. Todas as adaptaci\u00f3ns (cambios documentados e non documentados concernidos) son causadas por selecci\u00f3n natural (e alg\u00fans outros procesos menores). Est\u00e1 ben establecido que, \"...a selecci\u00f3n natural \u00e9 unha parte omnipresente da especiaci\u00f3n...\", e \u00e9 o impulsor principal da especiaci\u00f3n; por tanto, os seguintes exemplos de selecci\u00f3n natural \"e\" especiaci\u00f3n a mi\u00fado interdependen ou corresp\u00f3ndense un co outro. Os exemplos que seguen son s\u00f3 unha pequena fracci\u00f3n das observaci\u00f3ns e experimentos realizados.\nSelecci\u00f3n artificial e evoluci\u00f3n experimental.\nA selecci\u00f3n artificial demostra a diversidade que pode existir entre organismos que comparten un antepasado com\u00fan relativamente recente. En selecci\u00f3n artificial, unha especie cr\u00fazase selectivamente en cada xeraci\u00f3n, permitindo s\u00f3 que se reproduzan os organismos que mostran as caracter\u00edsticas desexadas. Deste modo, estas caracter\u00edsticas cada vez est\u00e1n m\u00e1is desenvolvidas en sucesivas xeraci\u00f3ns. A selecci\u00f3n artificial tivo moitos \u00e9xitos antes de que a ciencia descubrise a s\u00faa base xen\u00e9tica. Exemplos de selecci\u00f3n artificial son a cr\u00eda de razas de cans, os alimentos modificados xeneticamente, o cruzamento de flores e o cultivo de alimentos como a \"Brassica oleracea\" (col silvestre), e outros.\nA evoluci\u00f3n experimental usa experimentos controlados para comprobar as hip\u00f3teses e teor\u00edas da evoluci\u00f3n. Nun dos primeiros exemplos, William Dallinger realizou un experimento pouco antes de 1880, sometendo microbios \u00e1 calor co obxectivo de forzar neles cambios adaptativos. O seu experimento desenvolveuse ao longo de sete anos, e os resultados que publicou foron aplaudidos, pero non reiniciou o experimento unha vez que o aparato fallou.\nUn exemplo a grande escala de evoluci\u00f3n experimental \u00e9 o experimento evolutivo multixeneracional con \"Escherichia coli\" de Richard Lenski. Lenski observou que nalgunhas cepas de \"E. coli\" evolucionou unha complexa habilidade nova, a habilidade de metabolizar o citrato, despois de decenas de miles de xeraci\u00f3ns. O bi\u00f3logo evolutivo Jerry Coyne comentou que o experimento mostraba que \"podes conseguir estas caracter\u00edsticas complexas que evolucionaron por unha combinaci\u00f3n de eventos improbables\".\" Ademais dos cambios metab\u00f3licos, atopouse que as diferentes poboaci\u00f3ns bacterianas diverxeran con respecto \u00e1 morfolox\u00eda (tama\u00f1o global da c\u00e9lula) e fitness (medida en competici\u00f3n cos seus antepasados). O experimento de evoluci\u00f3n a longo prazo de \"E. coli\" que empezou en 1988 a\u00ednda est\u00e1 en funcionamento e mostrou a adquisici\u00f3n de adaptaci\u00f3ns como a evoluci\u00f3n dunha cepa de \"E. coli\" que pod\u00eda crecer con \u00e1cido c\u00edtrico no medio de crecemento, un car\u00e1cter ausente nas demais formas co\u00f1ecidas de \"E. coli\", inclu\u00edndo a cepa inicial.\nInvertebrados.\nTolerancia ao chumbo hist\u00f3rica en \"Daphnia\".\nUn estudo de especies de \"Daphnia\" e a contaminaci\u00f3n con chumbo no s\u00e9culo XX predixo que un incremento na contminaci\u00f3n con chumbo orixinar\u00eda unha forte selecci\u00f3n cara a tolerancia ao chumbo. Os investigadores utilizaron a chamada \"ecolox\u00eda da resurrecci\u00f3n\", facendo eclosionar ovos conservdos de \"Daphnia\" con d\u00e9cadas de antig\u00fcidade procedentes dos tempos en que os lagos estaban moi contaminados con chumbo. As cr\u00edas nacidas no estudo foron comparadas coas \"Daphnia\" do tempo presente, e demostraron que hab\u00eda unhas \"dr\u00e1sticas diferenzas de fitness entre os fenotipos vellos e modernos cando se confrontaban cun estendido estresante ambiental hist\u00f3rico\". Esencialmente, as \"Daphnia\" modernas non pod\u00edan resistir ou tolerar altos niveis de chumbo (isto \u00e9 debido a unha enorme reduci\u00f3n da poluci\u00f3n por chumbo nos lagos do s\u00e9culo XXI). Por\u00e9n, as cr\u00edas vellas pod\u00edan tolerar unha alta contaminaci\u00f3n por chumbo. Os autores conclu\u00edron que \"ao empregarmos t\u00e9cnicas de resurrecci\u00f3n ecol\u00f3xica, podemos mostrar claros cambios fenot\u00edpicos en d\u00e9cadas...\".\nAvela\u00ed\u00f1a \"Biston betularia\".\nUn exemplo cl\u00e1sico de cambio fenot\u00edpico \u00e9 a adaptaci\u00f3n adquirindo cores claras ou escuras da avela\u00ed\u00f1a \"Biston betularia\", debido \u00e1 poluci\u00f3n causada pola Revoluci\u00f3n Industrial en Inglaterra. Esta avela\u00ed\u00f1a ten un morfo claro e outro escuro. Nas zonas onde a contaminaci\u00f3n deulle unha aparencia m\u00e1is escura \u00e1 codia dos bidueiros sobre os que vive, faise m\u00e1is abundante o morfo escuro, e nas zonas non contaminadas faise m\u00e1is abundante o morfo claro, debido \u00e1 presi\u00f3n selectiva na que interv\u00e9n a camuflaxe.\nMicrobios.\nResistencia a antibi\u00f3ticos.\nO desenvolvemento e extensi\u00f3n das bacterias resistentes a antibi\u00f3ticos \u00e9 unha proba do proceso de evoluci\u00f3n das especies. As\u00ed a aparici\u00f3n da resistencia \u00e1 vancomicina en \"Staphylococcus aureus\", e o perigo que sup\u00f3n para os pacientes hospitalarios, \u00e9 un resultado directo da evoluci\u00f3n por selecci\u00f3n natural. A aparici\u00f3n de cepas de \"Shigella\" resistentes \u00e1 clase de antibi\u00f3ticos sint\u00e9ticos das sulfonamidas tam\u00e9n demostra a xeraci\u00f3n de nova informaci\u00f3n como resultado dun proceso evolutivo. De xeito similar, a aparici\u00f3n da resistencia ao DDT en varias formas de mosquitos \"Anopheles\", e a aparici\u00f3n da resistencia \u00e1 mixomatose en poboaci\u00f3ns de coellos en Australia, son ambas evidencias da existencia de evoluci\u00f3n en situaci\u00f3ns de presi\u00f3n selectiva evolutiva en especies nas que as xeraci\u00f3ns pasan rapidamente.\nTodas as clases de microbios desenvolven resistencia, como os fungos (resistencia antif\u00fanxica), virus (resistencia antiviral), protozoos (resistencia antiprotozoarios) e bacterias (resistencia a antibi\u00f3ticos. Isto \u00e9 o que se debe esperar cando se considera que todas as formas de vida est\u00e1n sometidas aos mesmos mecanismos evolutivos.\nBacterias que se alimentan de nailon.\nOutro exemplo de organismos que se adaptaron a condici\u00f3ns causadas polos humanos son as bacterias que se alimentan de nailon, como unha cepa de \"Flavobacterium\" que pode dixerir certos bioprodutos fabricados de nailon 6. Hai consenso cient\u00edfico de que a capacidade de sintetizar o enzima nylonase que se desenvolveu moi probablemente como unha mutaci\u00f3n nun s\u00f3 paso que sobreviviu porque melloraba a fitness das bacterias que pos\u00faen a mutaci\u00f3n. Isto consid\u00e9rase un bo exemplo de evoluci\u00f3n por medio dunha mutaci\u00f3n e selecci\u00f3n natural observada e que non puido terse desenvolvido antes da produci\u00f3n de nailon polos humanos.\nPlantas e fungos.\nRadiaci\u00f3n de \"Mimulus aurantiacus\".\n\"Mimulus aurantiacus\" \u00e9 unha planta da familia das frim\u00e1ceas. As subespecies \"Mimulus aurantiacus puniceus\" (de flores vermellas) e \"Mimulus aurantiacus australis\" (de flores amarelas) est\u00e1n illadas debido \u00e1 s\u00faa preferencia por distintos polinizadores: un colibr\u00ed e unha avela\u00ed\u00f1a. A radiaci\u00f3n das subespecies de \"M. aurantiacus\" \u00e9 principalmente de plantas de flor de cor amarela; por\u00e9n, tanto \"M. a. puniceus\" coma \"M. a. flemingii\" son de flores vermellas. As an\u00e1lises filoxen\u00e9ticas suxiren d\u00faas orixes independentes das flores de cor vermella, que se orixinaron debido a mutaci\u00f3ns independentes \"cis\"-regulatorias no xene \"MaMyb2\", que est\u00e1 presente en todas as subespecies de \"M. aurantiacus\". Ulteriores investigaci\u00f3ns suxeriron que non tiveron lugar d\u00faas mutaci\u00f3ns independentes, sen\u00f3n que un alelo \"MaMyb2\" foi transferido por hibridaci\u00f3n introgresiva. Este estudo presenta un exemplo do solapamento da investigaci\u00f3n en varias disciplinas. O illamento de xenes e as funci\u00f3ns \"cis\"-regulatorias, as an\u00e1lises filoxen\u00e9ticas, a localizaci\u00f3n xeogr\u00e1fica e preferencia de polinizador e a hibridaci\u00f3n de especies e a especiaci\u00f3n son s\u00f3 algunhas das \u00e1reas nas cales poden obterse datos que documenten a acci\u00f3n da evoluci\u00f3n nestra planta.\nFungos radiotr\u00f3ficos.\nA contaminaci\u00f3n causada polos humanos pode ser tam\u00e9n radioactiva, como a orixinada polo accidente da central nuclear de Chernobil. Os fungos radiotr\u00f3ficos son un perfecto exemplo de selecci\u00f3n natural que tivo lugar despois de dito accidente. Os fungos radiotr\u00f3lficos parecen usar o pigmento melanina para converter a radiaci\u00f3n gamma en enerx\u00eda qu\u00edmica para o seu crecemento e foron descubertos en 2007 como mofos negros que crec\u00edan dentro e arredor da central nuclear de Chernobil. Investigaci\u00f3ns feitas no Albert Einstein College of Medicine mostraron que tres fungos que conte\u00f1en melanina, \"Cladosporium sphaerospermum\", \"Wangiella dermatitidis\" e \"Cryptococcus neoformans\", incrementaron a biomasa e acumularon acetato m\u00e1is r\u00e1pido nun ambiente no cal o nivel de radiaci\u00f3n era 500 veces maior que no ambiente normal.\nVertebrados.\nPeixe \"Poecilia\".\nO bi\u00f3logo John Endler, cando estudou o peixe \"Poecilia reticulata\" (guppy) en Trinidad, detectou que a selecci\u00f3n estaba actuando sobre as poboaci\u00f3ns deses peixes. Para descartar outras posibilidades alternativas, Endler dese\u00f1ou un experimento moi controlado para imitar o h\u00e1bitat natural constru\u00edndo dez pozas nun invernadoiro laboratorio na Universidade de Princeton. Cada poza conti\u00f1a grava que era exctamente igual \u00e1 das pozas naturais. Despois de capturar unha mostra aleatoria de peixes das pozas de Trinidad, criounos e mesturounos para crear unhas poboaci\u00f3ns xeneticamente diversas e mediu as manchas da pel de cada peixe (lonxitude das manchas, altura das manchas, \u00e1rea das manchas, lonxitude relativa das manchas, altura relativa das manchas, \u00e1rea total con manchas e lonxitudes corporais est\u00e1ndar). En cada experimento engadiu exemplares do peixe \"Crenicichla alta\" (o principal depredador de \"P. reticulata\") en catro das pozs, e tam\u00e9n \"Rivulus hartii\" (un peixe non depredador) noutras catro pozas, e deixou as d\u00faas pozas restantes s\u00f3 con peixes \"Poecilia\". Pasadas dez xeraci\u00f3ns, fix\u00e9ronse comparaci\u00f3ns entre as poboaci\u00f3ns de \"Poecilla\" de cada poza e volv\u00e9ronse a tomar as medidas das manchas. Endler atopou que as poboaci\u00f3ns evolucionaran drasticamente en canto aos seus padr\u00f3ns de coloraci\u00f3n, de modo que nas pozas control e nas pozas sen predador eran m\u00e1is claros e vivos e nas pozas con predador os peixes eran agora m\u00e1is pardos. A presi\u00f3n da depredaci\u00f3n causara unha selecci\u00f3n contra ter un debuxo da pel que destacase sobre o fondo de grava das pozas, que os fac\u00eda m\u00e1is facilmente localizables polos predadores.\nEn paralelo, durante este experimento, Endler conduciu un experimento de campo en Trinidad no que capturou peixes \"Poecilia\" de pozas nas que hab\u00eda predadores e resituounos en pozas m\u00e1is augas arriba dos r\u00edos, onde non viv\u00edan os predadores. Pasadas quince xeraci\u00f3ns, Endler atopou que nos \"Poecilia\" resituados evolucionaran uns padr\u00f3ns da pel claramente m\u00e1is coloridos. Esencialmente, ambos os experimentos mostraron unha converxencia debida a presi\u00f3ns de selecci\u00f3n similares, \u00e9 dicir, a selecci\u00f3n exercida polo predador contra os padr\u00f3ns de cor moi contrastados e moi visibles e unha selecci\u00f3n sexual a prol das cores m\u00e1is contrastadas que predominaba cando non hab\u00eda predador.\nNun estudo posterior feito por David Reznick, a poboaci\u00f3n de campo foi examinada 11 anos despois de que Endler resituase os peixes r\u00edo arriba. O estudo atopou que as poboaci\u00f3ns evolucionaran de diferentes maneiras: padr\u00f3ns de cor m\u00e1is rechamantes, maduraci\u00f3n tard\u00eda, tama\u00f1os maiores, menos fillos e cr\u00edas m\u00e1is grandes. Posteriores estudos sobre \"P. reticulata\" e os seus predadores nos regatos de Trinidad indicaron que diversos modos de selecci\u00f3n por predaci\u00f3n non s\u00f3 fixeron cambiar o padr\u00f3n de cores, tama\u00f1os e comportamentos dos \"Poecilia\", sen\u00f3n as s\u00faas historias vitais e os padr\u00f3ns de historia vital.\nHumanos.\nA selecci\u00f3n natural observouse en poboaci\u00f3ns humanas contempor\u00e1neas, e hai descubrimentos recentes que demostran que a poboaci\u00f3n que vive en zonas onde hai grave risco de padecer a grave enfermidade debilitante kuru ten unha sobrerrepresentaci\u00f3n significativa dunha variante inmune do xene da prote\u00edna pri\u00f3n G127V fronte aos alelos non inmunes. Os cient\u00edficos postulatan que unha das raz\u00f3ns para a r\u00e1pida selecci\u00f3n desta variante xen\u00e9tica \u00e9 a letalidade da enfermidade en persoas non inmunes. Outras tendencias evolutivas das que se informou noutras poboaci\u00f3ns son o alongamento do per\u00edodo reprodutor, reduci\u00f3n nos niveis de colesterol, glicosa sangu\u00ednea e presi\u00f3n arterial.\nUn exemplo ben co\u00f1ecido de selecci\u00f3n que se d\u00e1 en poboaci\u00f3ns humanas \u00e9 a tolerancia \u00e1 lactosa. A intolerancia \u00e1 lactosa \u00e9 a incapacidade de metabolizar a lactosa, debido \u00e1 falta do enzima necesario lactase no aparato dixestivo. A condici\u00f3n normal nos mam\u00edferos \u00e9 que as cr\u00edas experimenten unha reduci\u00f3n da produci\u00f3n do enzima lactase ao final do per\u00edodo de lactaci\u00f3n (que ten unha duraci\u00f3n espec\u00edfica en cada especie). En humanos, en sociedades que non consomen produtos l\u00e1cteos, a produci\u00f3n de lactase adoita reducirse nun 90% durante os primeiros catro anos de vida, a\u00ednda que a reduci\u00f3n exacta co tempo var\u00eda amplamente. A persistencia da actividade do enzima lactase en adultos est\u00e1 asociada con dous polimorfismos: C/T 13910 e G/A 22018 localizados no xene \"MCM6\". Esta diferenza x\u00e9nica elimina o corte na produci\u00f3n de lactase, o que fai posible que membros destas poboaci\u00f3ns contin\u00faen consumindo leite cru e outros produtos l\u00e1cteos frescos e fermentados durante toda a vida sen dificultade. Isto parece ser un evento evolutivo recente (hai arredor de 10000 anos, e s\u00f3 hai 7500 anos en Europa) de adaptaci\u00f3n ao consumo de l\u00e1cteos, e ocorreu independentemente no norte de Europa e leste de \u00c1frica en poboaci\u00f3ns cun estilo de vida historicamente pastoril.\nLac\u00e9rtidos italianos.\nEn 1971 dez esp\u00e9cimes adultos da lagarta italiana \"Podarcis sicula\" foron transportados desde a illa croata de Pod Kopi\u0161te \u00e1 illa de Pod Mr\u010daru (situada a uns 3,5\u00a0km ao leste). Ambas as illas enc\u00f3ntranse no mar Adri\u00e1tico preto de Lastovo, onde estas lagartas experimentaron un novo colo de botella poboaconal. As d\u00faas illas te\u00f1en tama\u00f1o , altura e microclima similares e unha ausencia xeral de predadores terrestres e \"P. sicula\" expallouse durante d\u00e9cadas sen interferencia humana, incluso superando na competici\u00f3n a poboaci\u00f3ns (agora localmente extintas) da especie \"Podarcis melisellensis\".\nNa d\u00e9cada de 1990 os cient\u00edficos regresaron a Pod Mr\u010daru e atoparon que al\u00ed as lagartas difer\u00edan grandemente das de Kopi\u0161te. A\u00ednda que as an\u00e1lises de ADN mitocondrial verificaron que as \"P. sicula\" actualmemte en Mr\u010daru son xeneticamene moi similares \u00e1s da poboaci\u00f3n fonte de Kopi\u0161te, a nova poboaci\u00f3n de Mr\u010daru de \"P. sicula\" ti\u00f1a un maior tama\u00f1o medio, patas anteriores m\u00e1is curtas, velocidade de sprint m\u00e1xima menor e unha resposta alterada a ataques simulados de predadores comparada coa poboaci\u00f3n orixinal de Kopi\u0161te. Estes cambios foron atribu\u00eddos a unha \"intensidade de predaci\u00f3n relaxada\" e unha maior protecci\u00f3n da vexetaci\u00f3n en Mr\u010daru.\nEn 2008 m\u00e1is an\u00e1lises revelaron que a poboaci\u00f3n de Mr\u010daru de \"P. sicula\" ti\u00f1a unha morfolox\u00eda da cabeza significativamente diferente (m\u00e1is longa, m\u00e1is larga e m\u00e1is alta) e incrementou a forza da mordida comparada coa poboaci\u00f3n orixinal de Kopi\u0161te. Este cambio na forma da cabeza correspond\u00edase cun cambio na dieta: as \"P. sicula\" de Kopi\u0161te son principalmente insect\u00edvoras, pero as de Mr\u010daru comen agora substancialmente m\u00e1is materia vexetal. Os cambios en estilo de alimentaci\u00f3n puideron ter contribu\u00eddo a unha maior densidade de poboaci\u00f3n e diminu\u00edu o comportamento territorial da poboaci\u00f3n de Mr\u010daru.\nOutra diferenza que se encontrou entre as d\u00faas poboaci\u00f3ns foi o descubrimento nas lagartas de Mr\u010daru de v\u00e1lvulas cecais, que fan m\u00e1is lento o paso de alimento e crean c\u00e1maras de fermentaci\u00f3n, que permiten que microorganismos comensais convertan a celulosa en nutrientes dixeribles polas lagartas. Ademais, os investigadores descubriron que os nematodos eran com\u00fans no tracto dixestivo das lagartas de Mr\u010daru, pero est\u00e1n asentes das de Kopi\u0161te, que non te\u00f1en v\u00e1lvulas cecais. As v\u00e1lvulas cecais, que aparecen en menos do 1% de todas as especies co\u00f1ecidas de r\u00e9ptiles escamosos, foron descritas como unha \"novidade adaptativa, unha caracter\u00edstica nova de marca non presente na poboaci\u00f3n ancestral e unha evoluci\u00f3n nova nestas lagartas\".\nResistencia aos HAPs no peixe \"Fundulus\".\nUn estudo similar f\u00edxose no r\u00edo Elisabeth de Portsmouth, Virxinia, que est\u00e1 contaminado por hidrocarburos arom\u00e1ticos policiclicos (HAPs). Estes compostos qu\u00edmicos son un produto da creosota, un tipo de alcatr\u00e1n. No peixe atl\u00e1ntico \"Fundulus heteroclitus\" evolucionou unha resistencia aos HAPs que implica o xene AHR (o mesmo xene implicado en mutaci\u00f3ns no \"Microgadus tomcod\"). Este estudo concreto estaba centrado na resistencia \u00e1 \"toxicidade aguda e teratox\u00e9nese card\u00edaca\" causada polos HAPs que orixinara mutaci\u00f3ns nos \"Microgadus tomcod\" do r\u00edo Hudson.\nResistencia aos PCBs no peixe \"Microgadus\".\nUn exemplo no que se fixeron observaci\u00f3ns directas de modificaci\u00f3ns x\u00e9nicas debido a presi\u00f3ns de selecci\u00f3n \u00e9 a resistencia ao PCB en peixes \"Microgadus\". Despois de que a compa\u00f1\u00eda General Electric vertese bifenilos policlorados (PCBs) no r\u00edo Hudson desde 1947 a 1976, atopouse que o peixe \"Microgadus tomcod\", que viv\u00eda no r\u00edo, evolucionara adquirindo resistencia aos efectos dese composto t\u00f3xico. A s\u00faa tolerancia a estas toxinas era debida a un cambio na secci\u00f3n codificante dun xene espec\u00edfico. Tom\u00e1ronse mostras xen\u00e9ticas de exemplares procedentes de oito r\u00edos da rexi\u00f3n de Nova Inglaterra: o r\u00edo San Lourenzo, o Miramichi, o Margaree, o Squamscott, o Niantic, a ba\u00eda de Shinnecock, o r\u00edo Hudson e o Hackensack. As an\u00e1lises xen\u00e9ticas atoparon que na poboaci\u00f3n destes peixes nos catro r\u00edos de m\u00e1is ao sur, o xene AHR2 (do receptor de aril hidrocarburos 2) estaba presente en forma dun alelo cunha diferenza de d\u00faas deleci\u00f3ns que afectaban a dous amino\u00e1cidos con respecto ao alelo orixinal. Esta deleci\u00f3n d\u00e1balle a esta especie resistencia ao PCB e atopouse no 99% dos exemplares do r\u00edo Hudson, no 92% dos do r\u00edo Hackensack, no 6% dos do r\u00edo Niantic e no 5% dos da ba\u00eda de Shinnecock. Este padr\u00f3n atopado nos corpos de auga mostreados permite inferir unha correlaci\u00f3n directa de presi\u00f3ns selectivas que causaron a evoluci\u00f3n da resistencia ao PCB neste peixe.\nVida silvestre urbana.\nOs animais que viven silvestres nas cidades son un caso moi estendido e doadamente observable de presi\u00f3n de selecci\u00f3n causada polo ser humano sobre outros seres vivos. Co crecemento dos h\u00e1bitats humanos, diferentes animais adapt\u00e1ronse a sobrevivir dentro deses ambientes urbanos. Este tipo de ambientes poden exercer presi\u00f3ns de selecci\u00f3n sobre os organismos orixinando novas adaptaci\u00f3ns. Por exemplo, a herba \"Crepis sancta\", que se encontra en Francia, ten dous tipos de sementes: pesadas e pelosas. As pesadas caen a terra preto da planta parental, mentres que as pelosas e esponxosas flotan lonxe levadas polo vento. Nos ambientes urbanos, as sementes que flotan lonxe a mi\u00fado caen sobre o formig\u00f3n infertil e non xerminan. Nunhas 5 a 12 xeraci\u00f3ns, a planta evolucionou para producir semenes significativamente m\u00e1is pesadas que os seus parentes rurais. Outros exemplos de vida salvaxe urbana son a pomba das rochas e especies de corvos que se adaptaron ao ambiente das cidades por todo o mundo; os ping\u00fc\u00edns africanos de Simon's Town; os babu\u00ednos de Sur\u00e1frica e diversos insectos que viven nas casas humanas. Realiz\u00e1ronse estudos que atoparon importantes cambios no comportamento dos animais mam\u00edferos e do tama\u00f1o do cerebro debido \u00e1s s\u00faas interacci\u00f3ns cos ambientes creados polos humanos.\nLagartos do deserto de White Sands.\nOs animais que mostran variaci\u00f3ns ecotonais permiten facer investigaci\u00f3ns sobre os mecanismos que mante\u00f1en a diferenciaci\u00f3n poboacional. Obt\u00edvose unha gran cantidade de informaci\u00f3n sobre selecci\u00f3n natural, variaci\u00f3n fenot\u00edpica e xenot\u00edpica; adaptaci\u00f3n e ecomorfolox\u00eda; e sinalizaci\u00f3n social a partir de estudos de tres especies de lagartos localizados no deserto de White Sands (Areas Brancas) de Novo M\u00e9xico. As especies \"Holbrookia maculata\", \"Aspidoscelis inornatus\" e \"Sceloporus undulatus\" te\u00f1en poboaci\u00f3ns ecotonais que imitan os solos escuros e as areas brancas da rexi\u00f3n. As investigaci\u00f3ns realizadas con estas especies atoparon significativas diferenzas fenot\u00edpicas e xenot\u00edpicas entre as poboaci\u00f3ns escuras e claras debido a fortes presi\u00f3ns de selecci\u00f3n. Por exemplo, \"H. maculata\" mostra a maior diferenza fenot\u00edpica (imita mellor o seu substrato) coa poboaci\u00f3n de coloraci\u00f3n clara, que coincide coa menor cantidade de fluxo x\u00e9nico entre as poboaci\u00f3ns e as maiores diferenzas xen\u00e9ticas cando se comparan coas outras d\u00faas especies de lagartos.\nO deserto de White Sands de Novo M\u00e9xico \u00e9 unha formaci\u00f3n xeol\u00f3xica recente (datada aproximadamente de hai 6000 anos a posiblemente 2000 anos). Esta orixe recente destas dunas de areas de xeso suxire que as especies que mostran coloraci\u00f3ns m\u00e1is claras evolucionaron nun per\u00edodo de tempo relativamente curto. As tres especies de lagartos antes mencionadas mostran unha coloraci\u00f3n de sinalizaci\u00f3n social variable en coexistencia coas s\u00faas variantes ecotonais. Nestas tres especies non s\u00f3 evolucionaron converxentemente as s\u00faas variantes claras debido a presi\u00f3ns de selecci\u00f3n do seu ambiente, sen\u00f3n que nelas evolucionaron colectivamente tam\u00e9n diferenzas morfol\u00f3xicas, de comportamento (neste caso, comportamento de fuxida) e rendemento (neste caso, velocidade de sprint). O traballo de Roches atopou resultados sorprendentes no comportamento de fuxida de \"H. maculata\" e \"S. undulatus\". Cando os morfos escuros foron situados sobre areas brancas, a s\u00faa resposta de alarma diminu\u00eda significativamente. Este resultado poder\u00eda deberse a varios factores relacionados coa temperatura da area ou agudeza visual; por\u00e9n, independentemente da causa, \"\u2026 o fallo dos lagartos non mim\u00e9ticos \u00e1 hora de sprintar poder\u00eda non ser adaptativo cando se enfrontan a un predador\".\nProbas relativas \u00e1 especiaci\u00f3n.\nA especiaci\u00f3n \u00e9 o proceso evolutivo por medio do cal se orixinan novas especies biol\u00f3xicas. As especies invest\u00edganse usando diferentes marcos te\u00f3ricos sobre o que constit\u00fae unha especie (ver problema da especie e complexo de especies) e existe un debate con respecto \u00e1 delineaci\u00f3n. Non obstante, moitas das investigaci\u00f3ns actuais indican que \"...a especiaci\u00f3n \u00e9 un proceso de distinci\u00f3n xeneal\u00f3xica emerxente, en vez dunha descontinuidade que afecta todos os xenes simultaneamente\" e, en alopatr\u00eda (a forma m\u00e1is com\u00fan de especiaci\u00f3n), \"o illamento reprodutivo \u00e9 un subproduto do cambio evolutivo en poboaci\u00f3ns illadas e, deste modo, debe ser considerado un accidente evolutivo\". A especiaci\u00f3n ocorre como resultado da alopatr\u00eda; por\u00e9n, existen diversos axentes documentados e adoitan definirse e clasificarse de varias formas (por exemplo, perip\u00e1trica, parap\u00e1trica, simp\u00e1trica, poliploidizaci\u00f3n, hibridaci\u00f3n etc.). Observ\u00e1ronse exemplos de especiaci\u00f3n tanto na natureza coma no laboratorio. A.-B Florin e A. \u00d6deen sinalaron que \"faltan fortes evidencias de laboratorio da especiaci\u00f3n alop\u00e1trica...\"; por\u00e9n, ao rev\u00e9s que nos estudos de laboratorio (enfocados especificamente a modelos de especiaci\u00f3n alop\u00e1trica), \"a especiaci\u00f3n claramene ocorre; [e] a vasta cantidade de evidencias procedentes da natureza fai irrazoable argumentar outra cousa\". Coyne e Orr compilaron unha lista de 19 experimentos de laboratorio feitos con \"Drosophila\" que representan exemplos de especiaci\u00f3n alop\u00e1trica por selecci\u00f3n deiverxente, conclu\u00edndo que, \"o illamento reprodutivo en alopatr\u00eda pode evolucionar como subproduto da selecci\u00f3n diverxente\".\nAs investigaci\u00f3ns que documentan a especiaci\u00f3n son abondosas. Os bi\u00f3logos documentaron numerosos exemplos de especiaci\u00f3n na natureza. Os exemplos de especiaci\u00f3n proceden de observaci\u00f3ns da bioxeograf\u00eda de illas e o proceso de radiaci\u00f3n adaptativa, ambos explicados previamente. Evidencias da ascendencia com\u00fan poden tam\u00e9n encontrarse en estudos paleontol\u00f3xicos de especiaci\u00f3n en estratos xeol\u00f3xicos. Os exemplos descritos m\u00e1is abaixo representan diferentes modos de especiaci\u00f3n e proporcionan fortes probas da ascendencia com\u00fan. \u00c9 importante decatarse de que non todas as investigaci\u00f3ns sobre especiaci\u00f3n observan directamente diverxencia desde \"o inicio ao final\". Isto d\u00e9bese \u00e1 delimitaci\u00f3n da investigaci\u00f3n e a ambig\u00fcidade das definici\u00f3ns e ocasionalmente leva aos investigadores a facer reconstruci\u00f3ns hist\u00f3ricas. Tendo presente isto, abundan os exemplos, e os seguintes non son exhaustivos sen\u00f3n s\u00f3 son unha pequena fracci\u00f3n dos observados. De novo, \"...a selecci\u00f3n natural \u00e9 unha parte omnipresente da especiaci\u00f3n...\", e \u00e9 o principal impulsor da especiaci\u00f3n, como se ve nos seguintes exemplos.\nF\u00f3siles.\nNo rexistro f\u00f3sil hai limitaci\u00f3ns cando consideramos o concepto de que \u00e9 o que constit\u00fae unha especie. Os paleont\u00f3logos conf\u00edan principalmente nas diferentes feituras dos f\u00f3siles, \u00e9 dicir, no concepto morfol\u00f3xico de especie. Debido \u00e1 ausencia de informaci\u00f3n nos f\u00f3siles sobre o comportamento reprodutor ou o material xen\u00e9tico do ser vivo, os paleont\u00f3logos distinguen a especie polas s\u00faas diferenzas fenot\u00edpicas. As amplas investigaci\u00f3ns realizadas sobre o rexistro f\u00f3sil levaron a elaborar numerosas teor\u00edas sobre a especiaci\u00f3n (no contexto da paleontolox\u00eda) e moitos estudos indican que a estase (\"stasis\"), a puntuaci\u00f3n e a ramificaci\u00f3n das li\u00f1axes son algo com\u00fan. En 1995, D. H. Erwin, et al. publicaron un importante traballo titulado \"New Approaches to Speciation in the Fossil Record\" (Novas aproximaci\u00f3ns \u00e1 especiaci\u00f3n no rexistro f\u00f3sil), que compilaba 58 estudos de especiaci\u00f3n de f\u00f3siles (realizados entre 1972 e 1995) que mostraban que a maior\u00eda dos exemplos indicaban estase (na que est\u00e1 implicada a anax\u00e9nese ou puntuaci\u00f3n) e 16 estudos que indicaban especiaci\u00f3n. Malia que a estase aparece nunha primeira ollada como a conclusi\u00f3n predominante, este particular metaestudo investigado m\u00e1is profundamente, leva \u00e1 conclusi\u00f3n de que \"...ning\u00fan padr\u00f3n parece dominar...\" e \"...a preponderancia dos estudos ilustran \"tanto\" estase coma gradualismo na historia dunha soa li\u00f1axe\". Moitos dos estudos realizados utilizan sedimentos do leito mari\u00f1o que poden proporcionar unha cantidade de datos significativos sobre os microf\u00f3siles do plancto. A sucesi\u00f3n de f\u00f3siles en estratigraf\u00eda pode utilizarse para determinar as tendencias evolutivas entre os organismos f\u00f3siles. Ademais, as incidencias na especiaci\u00f3n poden ser interpretadas a partir dos datos e numerosos estudos documentaron tanto evoluci\u00f3n morfol\u00f3xica coma especiaci\u00f3n.\n\"Globorotalia\".\nAs amplas investigaci\u00f3ns realizadas sobre o foramin\u00edfero planct\u00f3nico \"Globorotalia truncatulinoides\" proporcionaron moitos co\u00f1ecementos sobre paleobioxeograf\u00eda e paleoambiente e as relaci\u00f3ns entre o ambiente e a evoluci\u00f3n. Nos estudos de paleobioxeograf\u00eda de \"G. truncatulinoides\" atop\u00e1ronse evidencias que suxiren a formaci\u00f3n dunha nova especie (por medio do mecanismo de especiaci\u00f3n simp\u00e1trica). Nas mostras tomadas dos sedimentos que conti\u00f1an as tres especies \"G. crassaformis\", \"G. tosaensis\" e \"G. truncatulinoides\" atoparon que antes de 2,7 mill\u00f3ns de anos, s\u00f3 exist\u00edan \"G. crassaformis\" e \"G. tosaensis\". Ocorreu un evento de especiaci\u00f3n nesa \u00e9poca e apareceron formas intermedias que existiron durante bastante tempo. Finalmente, \"G. tosaensis\" desapareceu do rexistro f\u00f3sil (o que suxire a s\u00faa extinci\u00f3n), pero \u00e9 un intermediario entre os existentes \"G. crassaformis\" e \"G. truncatulinoides\". Este rexistro de f\u00f3siles tam\u00e9n se corresponde coa xa existente filoxenia constru\u00edda base\u00e1ndose en caracteres morfol\u00f3xicos das tres especies. See figure 6a.\nRadiolarios.\nNun amplo estudo de cinco especies de radiolarios (\"Calocycletta caepa\", \"Pterocanium prismatium\", \"Pseudoculous vema\", \"Eucyrtidium calvertense\" e \"Eucyrtidium matuyamai\"), os investigadores docmentaron un cambio evolutivo considerable en cada li\u00f1axe. Xunto con isto, as tendencias coas especies estreitamente relacionadas \"E. calvertense\" e \"E. matuyamai\" mostraron que hai uns 1,9 mill\u00f3ns de anos \"E. calvertense\" invadiu unha nova rexi\u00f3n do Pac\u00edfico, quedando illado da poboaci\u00f3n principal. A estratigraf\u00eda desta especie mostra claramente que esta poboaci\u00f3n illada evolucionou a \"E. matuyamai\". Esta despois reinvadiu a rexi\u00f3n da a\u00ednda existente e est\u00e1tica poboaci\u00f3n de \"E. calvertense\" e produciuse un s\u00fabito decrecemento do tama\u00f1o corporal. Finalmente o invasor \"E. matuyamai\" desapareceu dos estratos (presumiblemente debido \u00e1 s\u00faa extinci\u00f3n) coincidindo cun cesamento da reduci\u00f3n de tama\u00f1o da poboaci\u00f3n de \"E. calvertense\". Desde ese momento en adiante, o cambio de tama\u00f1o foise facendo constante. Os autores suxiren un desprazamento de car\u00e1cter inducido por competici\u00f3n.\n\"Rhizosolenia\".\nRealiz\u00e1ronse medici\u00f3ns de 5000 exemplares de \"Rhizosolenia\" (unha diatomea planct\u00f3nica) de oito mostras sedimentarias do oc\u00e9ano Pac\u00edfico. As mostras abrangu\u00edan dous mill\u00f3ns de anos e foron cronoloxizadas usando medidas inversas do campo magn\u00e9tico sedimentario. Todos os n\u00facleos de mostras renderon un padr\u00f3n similar de diverxencia: unha soa li\u00f1axe (\"R. bergonii\") aparec\u00eda antes de 3,1 mill\u00f3ns de anos e despois apareceron d\u00faas li\u00f1axes distintas morfoloxicamente (especie filla: \"R. praebergonii\"). Os par\u00e1metros usados para medir as mostras eran consistentes en cada n\u00facleo analizado. Un estudo adicional da especie filla \"R. praebergonii\" atopou que, despois da diverxencia, invadiu o oc\u00e9ano \u00cdndico.\n\"Turborotalia\".\nNun estudo recente sobre o foramin\u00edfero planct\u00f3nico \"Turborotalia\" foron extra\u00eddas \"51 mostras ordenadas estratigraficamente desde un sitio dentro do xiro do Pacifico norte tropical oceanograficamente estable\". Examin\u00e1ronse douscentas especies usando as s\u00faas caracter\u00edsticas morfol\u00f3xicas (tama\u00f1o, \u00edndice de compresi\u00f3n, proporci\u00f3n do aspecto da c\u00e1mara, inflaci\u00f3n da c\u00e1mara, proporci\u00f3n do aspecto de apertura, altura da testa, expansi\u00f3n da testa, \u00e1ngulo umbilical, direcci\u00f3n do enrolamento e n\u00famero de c\u00e1maras na espiral final). Utilizando m\u00e9todos estat\u00edsticos multivariados, o estudo atopou que a especie continuaba evolucionando non direccionalmente no Eoceno desde hai 45 mill\u00f3ns de anos a uns 36. Por\u00e9n, desde hai 36 mill\u00f3ns de anos a aproximadamente 34 mill\u00f3ns de anos, as capas estratigr\u00e1ficas mostraron dous grupos distintos con caracter\u00edsticas significativamente definidas que as distingu\u00edan das outras especies. Os autores conclu\u00edron que debeu ocorrer unha especiaci\u00f3n e que as d\u00faas novas especies eran ancestrais con respecto \u00e1 anterior especie. Como ocorre na maior\u00eda da biolox\u00eda evolutiva, este exemplo representa a natureza interdisciplinar desta disciplina e a recolecci\u00f3n necesaria de datos doutras disciplinas (por exemplo, oceanograf\u00eda, paleontolox\u00eda) e a integraci\u00f3n de an\u00e1lises matem\u00e1ticas (por exemplo, biometr\u00eda).\nVertebrados.\nExiste evidencia da especiaci\u00f3n dos vertebrados a pesar das limitaci\u00f3ns impostas polo rexistro f\u00f3sil. Os estudos realizados documentan padr\u00f3ns similares aos vistos en invertebrados mari\u00f1os. Por exemplo, document\u00e1ronse as taxas de cambio morfol\u00f3xico, tendencias evolutivas e padr\u00f3ns de especiaci\u00f3n en pequenos mam\u00edferos contribu\u00edron significativamente \u00e1 literatura cient\u00edfica; unha vez m\u00e1is, demostrando que a evoluci\u00f3n (e especiaci\u00f3n) ocorreu no pasado e dando apoio \u00e1 existencia da ascendencia com\u00fan.\nUn estudo de catro x\u00e9neros de mam\u00edferos: \"Hyopsodus\", \"Pelycodus\", \"Haplomylus\" (os tres do Eoceno) e \"Plesiadapis\" (do Paleoceno) atopou que, a trav\u00e9s de gran n\u00famero de capas estratigr\u00e1ficas e mostras de especies, cada grupo mostraba unha \"evoluci\u00f3n fil\u00e9tica gradual, incremento do tama\u00f1o global, evoluci\u00f3n iterativa de pequenas especies e diverxencia de car\u00e1cter seguindo a orixe de cada nova li\u00f1axe\". Os autores deste estudo conclu\u00edron que se pod\u00eda discernir a especiaci\u00f3n. Noutro estudo sobre as tendencias morfol\u00f3lxicas e taxas de evoluci\u00f3n atoparon que os roedores Arvicolinae europeos radiaron en 52 li\u00f1axes distintas nun per\u00edodo de tempo de 5 mill\u00f3ns de anos, documentando exemplos de gradualismo fil\u00e9tico, puntuaci\u00f3n e estase.\nInvertebrados.\n\"Drosophila melanogaster\".\nWilliam R. Rice e George W. Salt encontraron probas experimentais de especiaci\u00f3n simp\u00e1trica na mosca do vinagre \"Drosophila melanogaster\". Recolleron unha poboaci\u00f3n de \"D. melanogaster\" na zona de Davis, California e situaron as pupas nun labirinto h\u00e1bitat. As moscas que nac\u00edan ti\u00f1an que explorar o labirinto para atopar a comida. As moscas ti\u00f1an tres opci\u00f3ns a elixir para atopar comida, que eran: luz ou escuridade (fototaxe), arriba e abaixo (xeotaxe) e o cheiro a acetaldehido ou a etanol (quimiotaxe). Isto finalmente dividiu as moscas en 42 h\u00e1bitats espazo-temporais.\nCriaron despois d\u00faas cepas que elixiran h\u00e1bitats opostos. Unha das cepas emerx\u00eda da pupa primeiro e inmediatemente voaba cara a arriba na escuridade atra\u00edda polo cheiro a acetaldehido. A outra cepa emerx\u00eda m\u00e1is tarde e voaba decontado cara a abaixo, atra\u00edda pola luz e o etanol. As pupas das d\u00faas cepas foron despois situadas xuntas no mesmo labirinto e permit\u00eduselles aparearse no sitio de alimentaci\u00f3n. Despois foron recollidas. Imp\u00faxoselles unha penalizaci\u00f3n selectiva \u00e1s femias que elix\u00edan h\u00e1bitats cambiados. Isto supo\u00f1\u00eda que ning\u00fan dos seus gametos pasar\u00eda \u00e1 seguinte xeraci\u00f3n. Despois de 25 xeraci\u00f3ns ralizando este test de apareamento, cre\u00e1rase un illamento reprodutivo entre as d\u00faas cepas. Repetiron o experimento outra vez sen realizaren a penaliaci\u00f3n contra o cambio de h\u00e1bitat e o resultado foi o mesmo: produc\u00edrase un illamento reprodutivo.\nAvespas dos bugallos.\nUn estudo da especie de avespa dos bugallos \"Belonocnema treatae\" atopou que as poboaci\u00f3ns que habitan en distintas plantas h\u00f3spede (\"Quercus geminata\" e \"Q. virginiana\") mostran diferentes tama\u00f1os corporais e morfolox\u00eda dos bugallos, xunto cunha forte expresi\u00f3n de illamento sexual. O estudo hipotetizou que as poboaci\u00f3ns de \"B. treatae\" que viven en diferentes plantas h\u00f3spedes mostran evidencias de especiaci\u00f3n que promove a selecci\u00f3n diverxente. Tom\u00e1ronse mostras de especies de avespas dos bugallos e de localidades con carballos, mediuse o tama\u00f1o corporal (a tibia dereita de cada avespa) e contouse o n\u00famero de c\u00e1maras do bugallo. Ademais de tomaren estas medidas, os investigadores realizaron ensaios de apareamento e an\u00e1lises estat\u00edsticas. Realiz\u00e1ronse tam\u00e9n an\u00e1lises xen\u00e9ticas en dous sitios do ADNmt (a 416 pares de bases do xene do citocromo c e a 593 pares de bases do da citocromo oxidase) para \"controlar os efectos confusos do tempo desde a diverxencia entre as poboaci\u00f3ns alop\u00e1tricas\".\nNun estudo adicional, os investigadores estudaron d\u00faas especies de avespas dos bugallos \"B. treatae\" e \"Disholcaspis quercusvirens\" e encontraron fortes variaci\u00f3ns morfol\u00f3xicas e variaci\u00f3ns de comportamento das poboaci\u00f3ns asociados ao h\u00f3spede, que son un prerrequisito para a especiaci\u00f3n.\nMoscas \"Rhagoletis\".\nUn exemplo de evoluci\u00f3n actualmente en marcha \u00e9 o caso da mosca \"Rhagoletis pomonella\", que parece estar sufrindo unha especiaci\u00f3n simp\u00e1trica. Diferentes poboaci\u00f3ns desta mosca alim\u00e9ntanse de diferentes froitas. En Norteam\u00e9rica orixinouse unha poboaci\u00f3n distinta no s\u00e9culo XIX alg\u00fan tempo despois de que se introducisen no pa\u00eds as maz\u00e1s, que non son unha especie nativa al\u00ed. Esta poboaci\u00f3n que se alimenta de maz\u00e1s normalmente come s\u00f3 maz\u00e1s e non a froita que historicamente prefer\u00edan, que era a do estripeiro. A poboaci\u00f3n que se alimenta actualmente do estripeiro non se alimenta normalmente de maz\u00e1s. Algunhas evidencias, como que seis dos trece loci dun alocima son diferentes, que as moscas maduran m\u00e1is tarde na estaci\u00f3n e tardan m\u00e1is en madurar que as moscas das maz\u00e1s e que hai poucas evidencias de hibridaci\u00f3n (documentouse unha taxa de hibridaci\u00f3n do 4 ao 6%) suxiren que est\u00e1 ocorrendo especiaci\u00f3n.\nMosquitos do metro de Londres.\nO mosquito do metro de Londres \u00e9 unha especie de mosquito no x\u00e9nero \"Culex\" que se atopa no metro de Londres. Este mosquito, a\u00ednda que se descubriu primeiro no sistema de metro de Londres, atopouse en sistemas de metro por todo o mundo. Crese que evolucionaron a partir da especie da superficie \"Culex pipiens\" e adapt\u00e1ronse ao ambiente dos sistemas de metro, a\u00ednda que evidencias m\u00e1is recentes indican que \u00e9 unha variedade de mosquito do sur relacionado con \"Culex pipiens\" que se adaptou aos espazos do metro de cidades do norte.\nAs d\u00faas especies te\u00f1en comportamentos moi diferentes, e \u00e9 extremadamente dif\u00edcil que se apareen, e te\u00f1en diferentes frecuencias al\u00e9licas, o que \u00e9 consistente con deriva xen\u00e9tica durante o evento fundador. M\u00e1is especificamente, este mosquito, \"Culex pipiens molestus\", reprod\u00facese durante todo o ano, \u00e9 intolerante ao fr\u00edo e pica ratas e humanos, a diferenza da especie da superficie \"Culex pipiens\", que \u00e9 tolerante ao fr\u00edo, hiberna en inverno e s\u00f3 pica aves. Cando as d\u00faas variedades foron cruzadas entre elas, os ovos eran inf\u00e9rtiles, o que suxire que se estableceu un illamento reprodutivo.\nOs datos xen\u00e9ticos indican que a forma \"molestus\" do mosquito do metro de Londres parece ter un antepasado com\u00fan a todas as poboaci\u00f3ns, en vez de que a poboaci\u00f3n en cada estaci\u00f3n de metro estea relacionado coa poboaci\u00f3n de superficie m\u00e1is pr\u00f3xima (\u00e9 dicir, \u00e1 forma \"pipiens\" m\u00e1is pr\u00f3xima). A hip\u00f3tese de traballo de Byrne e Nichols di que a adaptaci\u00f3n ao ambiente do metro ocorreu localmente en Londres s\u00f3 unha vez. Estas poboaci\u00f3ns moi separadas dist\u00ednguense por diferenzas xen\u00e9ticas moi pequenas, o que suxire que a forma \"molestus\" desenvolveu: unha soa diferenza no ADNmt compartida entre as poboaci\u00f3ns dos metros de cidades rusas; unha soa diferenza fixada no ADN microsat\u00e9lite en poboaci\u00f3ns que se estenden por Europa, Xap\u00f3n, Australia, Pr\u00f3xmo Oriente e illas do Atl\u00e1ntico.\nO camar\u00f3n \"Alpheus\" e o istmo de Panam\u00e1.\nNon hai un total acordo sobre cando se pechou o istmo de Panam\u00e1. Gran parte das probas apoian que o peche ocorreu aproximadamente hai entre 2,7 e 3,5 mill\u00f3ns de anos usando \"...m\u00faltiples series de evidencias e exames independentes\". Por\u00e9n, un estudo recente suxire que exist\u00eda unha ponte transitoria xa antes, entre hai 13 a 15 mill\u00f3ns de anos. Independentemente do momento en que se pechase o istmo, os bi\u00f3logos poden estudar as especies do lado do Pac\u00edfico e do lado do Caribe no que se denominou \"un dos grandes experimentos naturais en evoluci\u00f3n.\" Estudos sobre o camar\u00f3n do x\u00e9nero \"Alpheus\" proporcionaron probas directas de episodios de especiaci\u00f3n alop\u00e1trica, e contrib\u00fae \u00e1 literatura sobre as taxas de evoluci\u00f3n molecular. As reconstruci\u00f3ns filoxen\u00e9ticas na que se utilizaron \"conxuntos de datos multilocus e m\u00e9todos anal\u00edticos baseados en coalescencia\" apoian as relaci\u00f3ns da especie no grupo e t\u00e9cnicas de reloxo molecular apoian a separaci\u00f3n de 15 pares de especies de \"Alpheus\" hai entre 3 e 15 mill\u00f3ns de anos.\nPlantas.\nO bot\u00e1nico Verne Grant foi pioneiro no campo da especiaci\u00f3n de plantas coas s\u00faas investigaci\u00f3ns e publicaci\u00f3ns importantes sobre o asunto. Como se indicou antes, moitos bi\u00f3logos conf\u00edan no concepto biol\u00f3xico de especie, pero alg\u00fans investigadores modernos utilizan o concepto clad\u00edstico de especie. Hai debate neste campo sobre que marco te\u00f3rico se debe aplicar nas investigaci\u00f3ns. En calquera caso, o illamento reprodutivo \u00e9 o que xoga o papel principal no proceso de especiaci\u00f3n e foi estudado amplamente polos bi\u00f3logos nas s\u00faas respectivas disciplinas.\nA hibridaci\u00f3n e a poliploid\u00eda son os procesos que m\u00e1is contrib\u00faen \u00e1 especiaci\u00f3n das plantas. Coa introduci\u00f3n do uso de marcadores moleculares, a \"hibridaci\u00f3n [\u00e9] considerablemente m\u00e1is frecuente do que previamente se cr\u00eda\". Ademais destes dous modos que levan \u00e1 especiaci\u00f3n, a preferencia de polinizador e o illamento, os rearranxos cromos\u00f3micos e a selecci\u00f3n natural diverxente son esenciais na especiaci\u00f3n das plantas. Ademais, investigaci\u00f3ns recentes suxiren que a selecci\u00f3n sexual, os impulsores epixen\u00e9ticos e a creaci\u00f3n de combinaci\u00f3ns de alelos incompatibles causada por selecci\u00f3n balanceada tam\u00e9n contrib\u00faen \u00e1 formaci\u00f3n de novas especies. Estud\u00e1ronse exemplos destes modos no laboratorio e na natureza. Estes estudos tam\u00e9n suxiren que, debido \u00e1 \"natureza s\u00e9sil das plantas... [increm\u00e9ntase] a importancia relativa da especiaci\u00f3n ecol\u00f3xica...\"\nA hibridacik\u00f3n entre d\u00faas especies \u00e1s veces orixina un fenotipo distinto. Este fenotipo pode tam\u00e9n ser m\u00e1is adaptativo que o da li\u00f1axe parental e, as\u00ed, a selecci\u00f3n natural pode favorecer estes individuos. Finalmente, se se chega a un illmento reprodutivo, isto pode orixinar unha especie diferente. Por\u00e9n, o illamento reprodutivo entre h\u00edbridos e as li\u00f1axes proxenitoras \u00e9 especialmente dif\u00edcil de conseguir e as\u00ed a especiaci\u00f3n h\u00edbrida consid\u00e9rase un fen\u00f3meno raro. Por\u00e9n, a hibridaci\u00f3n que ten como resultado o illamento reprodutor \u00e9 considerado un importante medio de especiaci\u00f3n en plantas, e a poliploid\u00eda (ter m\u00e1is de d\u00faas copias de cada cromosoma) \u00e9 toleratda en plantas m\u00e1is facilmente que en animais.\nA poliploid\u00eda \u00e9 importante en h\u00edbridos, xa que permite a reproduci\u00f3n e cada un dos dous conxuntos de cromosomas pode emparellarse con outros id\u00e9nticos durante a meiose. Os poliploides te\u00f1en m\u00e1is diversidade xen\u00e9tica, o que lles permite evitar a depresi\u00f3n de endogamia en pequenas poboaci\u00f3ns. A hibridaci\u00f3n sen cambio no n\u00famero de cromosomas denom\u00ednase especiaci\u00f3n h\u00edbrida homoploide. \u00c9 considerada moi rara pero observouse nas bolboretas \"Heliconius\" e xirasoles. A especiaci\u00f3n poliploide, que implica cambios no n\u00famero de cromosomas, \u00e9 un fen\u00f3meno m\u00e1is com\u00fan, especialmente en especies de plantas.\nA poliploid\u00eda \u00e9 un mecanismo que causou moitos eventos de especiaci\u00f3n r\u00e1pidos en simpatr\u00eda porque a descendencia de, por exemplo, os cruzamentos de tetraploide x diploide adoitan ter como resultado unha proxenie est\u00e9ril triploide. Non todos os poliploides est\u00e1n illados reprodutivamente das s\u00faas plantas parentais e pode a\u00ednda haber fluxo x\u00e9nico por exemplo por medio de cruzamentos de h\u00edbrido triploide x diploide, que producen tetraploides, ou por cruzamentos entre gametos non reducidos na meiose de diploide e gametos de tetraploides. Suxeriuse que moitas das plantas existentes e a maior\u00eda das especies animais xurdiron dun evento de poliploidizaci\u00f3n na s\u00faa historia evolutiva. A reproduci\u00f3n de especies poliploides con \u00e9xito \u00e9 \u00e1s veces asexual, por partenox\u00e9nese ou apomixe, e por raz\u00f3ns desco\u00f1ecidas moitos organismos asexuais son poliploides. Co\u00f1\u00e9cense raros exemplos de mam\u00edferos poliploides, mais a mi\u00fado te\u00f1en como resultado unha morte prenatal.\nConsid\u00e9rase que o illamento reprodutivo \u00e9 a clave da especiaci\u00f3n. Un aspecto principal nas investigaci\u00f3ns sobre especiaci\u00f3n \u00e9 determinar a natureza das barreiras que inhiben a reproduci\u00f3n. Os bot\u00e1nicos adoitan considerar pouco axeitadas as clasificaci\u00f3ns zool\u00f3xicas de barreiras precig\u00f3ticas e postcig\u00f3ticas. Os exemplos que se proporcionan a continuaci\u00f3n ilustran o proceso da especiaci\u00f3n en plantas.\n\"Mimulus peregrinus\".\nA creaci\u00f3n dunha nova especie alopoliploide da planta \"Mimulus peregrinus\" observouse nas ribeiras do r\u00edo Shortcleuch Water de Leadhills, South Lanarkshire, Escocia. Estas plantas foron xeradas a partir do cruzamento de d\u00faas especies: \"Mimulus guttatus\" (que cont\u00e9n 14 pares de cromosomas) e \"Mimulus luteus\" (con 30-31 pares orixinados por unha duplicaci\u00f3n cromos\u00f3mica). \"M. peregrinus\" ten seis copias do seu cromosoma (causadas pola duplicaci\u00f3n do triploide h\u00edbrido est\u00e9ril). Debido \u00e1 natureza destas especies, te\u00f1en a capacidade de autofecundarse. Debido ao seu n\u00famero de cromosomas non pode emparellarse con \"M. guttatus\", \"M. luteus\", ou a s\u00faa descendencia triploide est\u00e9ril. \"M. peregrinus\" ou ben morre, sen producir descendencia, ou reprod\u00facese consigo mesma orixinando unha nova especie.\n\"Raphanobrassica\".\n\"Raphanobrassica\" incl\u00edue todos os h\u00edbridos interxen\u00e9tricos entre os x\u00e9neros \"Raphanus\" (ravo) e \"Brassica\" (repolos, col etc.). O \"Raphanobrassica\" \u00e9 un cruzamento alopoliploide entre o ravo (\"Raphanus sativus\") e a col (\"Brassica oleracea\"). As plantas con esta ascendencia adoitan denominarse ravicol. Co\u00f1\u00e9cense outras d\u00faas formas f\u00e9rtiles de \"Raphanobrassica\". O raparravo, un h\u00edbrido alopoliploide entre \"Raphanus sativus\" e \"Brassica rapa\" cult\u00edvado como forraxe. \"Raphanofortii\" \u00e9 o h\u00edbrido alopoliploide entre \"Brassica tournefortii\" e \"Raphanus caudatus\". \"Raphanobrassica\" \u00e9 unha planta fascinante, porque, malia a s\u00faa natureza h\u00edbrida, non \u00e9 est\u00e9ril. Isto fixo que os bot\u00e1nicos propuxesen que a hibridaci\u00f3n accidental dunha flor por pole doutra especie na natureza poder\u00eda ser un mecanismo de especiaci\u00f3n com\u00fan nas plantas superiores.\n\"Senecio\".\nUnha planta de \"Senecio\" alopoliploide que cont\u00e9n varios xogos de cromosomas, orixinouse a a partir de varias especies. O seu antepasado foi \"Senecio \u00d7 baxteri\", un h\u00edbrido inf\u00e9rtil que se pode orixinar espontaneamente cando a especie estreitamente relacionada \"Senecio vulgaris\" e \"Senecio squalidus\" crecen unha a car\u00f3n da outra. Nalg\u00fan momento do s\u00e9culo XX, unha duplicaci\u00f3n accidental do n\u00famero de cromosomas nunha planta \"S. \u00d7 baxteri\" causou a formaci\u00f3n dunha nova especie f\u00e9rtil.\nO \"Senecio eboracensis\" \u00e9 unha especie h\u00edbrida do autoincompatible \"Senecio squalidus\" e o autocompatible \"Senecio vulgaris\". Igual que \"S. vulgaris\", \"S. eboracensis\" \u00e9 autocompatible; por\u00e9n, mostra pouco ou ning\u00fan cruzamento natural coas s\u00faas especies parentais, e, por tanto, est\u00e1 illada reprodutivamente, o que indica que hai fortes barreiras reprodutivas entre o seu novo h\u00edbrido e as s\u00faas li\u00f1axes proxenitoras. Orixinouse a partir do retrocruzamento do h\u00edbrido F1 dos seus proxenitores con \"S. vulgaris\". \"S. vulgaris\" \u00e9 nativo de Gran Breta\u00f1a, mentres que \"S. squalidus\" foi introducida procedente de Sicilia a principios do s\u00e9culo XVIII; por tanto, \"S. eboracensis\" especiouse a partir destas d\u00faas especies nos \u00faltimos 300 anos.\nCo\u00f1\u00e9cense outros h\u00edbridos que descenderon das mesmas d\u00faas li\u00f1axes proxenitoras. Alg\u00fans son inf\u00e9rtiles, como \"S.\" x \"baxteri\". Outros son h\u00edbridos f\u00e9rtiles, como \"S. vulgaris\" var. \"hibernicus\", agora com\u00fan en Gran Breta\u00f1a e o alohexaploide \"S. cambrensis\", que segundo as evidencias moleculares probablemente se orixinou independentemente polo menos tres veces en diferentes localizaci\u00f3ns. As evidencias morfol\u00f3xicas e xen\u00e9ticas apoian o status de \"S. eboracensis\" como forma separada doutros h\u00edbridos co\u00f1ecidos.\n\"Arabidopsis thaliana\".\nKirsten Bomblies et al. do Instituto Max Planck para a Biolox\u00eda do Ddesenvolvemento descubriron dous interesantes xenes na planta \"Arabidopsis thaliana\". Cando un individuo herda ambos os xenes, desencad\u00e9ase unha reacci\u00f3n na planta h\u00edbrida con efectos autodestrutivos. Nos proxenitores os xenes non eran prexudiciais, pero evolucionaran separadamente para reaccionar defectivamente cando aparecen combinados. Para comprobar isto, Bomblies cruzou 280 cepas xeneticamente diferentes de \"Arabidopsis\" de 861 modos distintos e atopou que o 2 % dos h\u00edbridos resultantes eran necr\u00f3ticos. Ademais de ter asignados os mesmos indicadores, as 20 plantas tam\u00e9n compart\u00edan un conxunto comparable de actividade xen\u00e9tica nun grupo de 1080 xenes. En case todos os casos, Bomblies descubriu que s\u00f3 eran necesarios dous xenes para causar a resposta autoinmune. Bomblies examinou un h\u00edbrido en detalle e atopou que un dos dous xenes pertenc\u00eda \u00e1 clase NB-LRR, un grupo com\u00fan de xenes de resistencia a doenzas implicados no reco\u00f1ecemento de novas infecci\u00f3ns. Cando Bomblies eliminou o xene problem\u00e1tico, os h\u00edbridos desenvolv\u00edanse normalmente. En xeraci\u00f3ns sucesivas, estas incompatibilidades pod\u00edan crear divisi\u00f3ns entre diferentes cepas de plantas, reducindo as s\u00faas posibilidades de ter un apareamento exitoso e convertendo as distintas cepas en especies separadas.\n\"Tragopogon\".\n\"Tragopogon\" \u00e9 un exemplo no que se observou a especiaci\u00f3n h\u00edbrida. A inicios do s\u00e9culo XX, os humanos introduciron estas especies en Norteam\u00e9rica. Estas especies, \"Tragopogon dubius\", \"Tragopogon pratensis\" e \"Tragopogon porrifolius\", son agora herbas com\u00fans en ermos urbanos. Na d\u00e9cada de 1950, os bot\u00e1nicos atoparon d\u00faas novas especies na rexi\u00f3n de Idaho e Washington, onde as tres especies xa co\u00f1ecidas se solapaban. Unha das novas especies, \"Tragopogon miscellus\", \u00e9 un h\u00edbrido tetraploide de \"T. dubius\" e \"T. pratensis\". A outra especie nova, \"Tragopogon mirus\", \u00e9 tam\u00e9n un alopoliploide, pero os seus antepasados foron \"T. dubius\" e \"T. porrifolius\". Estas novas especies denom\u00ednanse xeralmente \"h\u00edbridos de Ownbey\" polo nome do bot\u00e1nico que primeiro as describiu. A poboaci\u00f3n de \"T. mirus\" crece principalmente pola reproduci\u00f3n dos seus propios membros, pero episodios adicionais de hibridaci\u00f3n seguen engad\u00edndose \u00e1 poboaci\u00f3n de \"T. mirus\".\n\"T. dubius\" e \"T. pratensis\" cr\u00fazanse en Europa pero nunca puideron xerar h\u00edbridos. Un estudo publicado en marzo de 2011 atopou que cando estas d\u00faas plantas foron introducidas en Norteam\u00e9rica na d\u00e9cada de 1920, cruz\u00e1ronse e duplicaron o seu n\u00famero de cromosomas no h\u00edbrido \"Tragopogon miscellus\", permitindo que se producise un \"reseteo\" dos seus xenes, o cal, \u00e1 s\u00faa vez, permitiu unha maior variaci\u00f3n xen\u00e9tica. O profesor Doug Soltis da Universidade de Florida dixo, \"cachamos a evoluci\u00f3n no acto\u2026 Novos e diversos padr\u00f3ns de expresi\u00f3n x\u00e9nica poden permitir \u00e1s novas especies adaptarse rapidamente a novos ambientes\". Este evento observable de especiaci\u00f3n por medio de hibridaci\u00f3n \u00e9 unha nova proba da ascendencia com\u00fan dos organismos e do marco temporal no cal as novas especies se orixinaron neste novo ambiente. As hibridaci\u00f3ns foron reproducidos artificialmente en laboratorios desde 2004 ata hoxe.\nVertebrados.\nPapuxa das amoras.\nAs poboaci\u00f3ns da ave papuxa das amoras (\"Sylvia atricapilla\") que viven en Alema\u00f1a, durante o inverno voan na s\u00faa maior\u00eda ao sur ata Espa\u00f1a, mentres que un grupo menos numeroso voa cara ao noroeste ata Gran Breta\u00f1a. Gregor Rolshausen da Universidade de Freiburg descubriu que a separaci\u00f3n xen\u00e9tica das d\u00faas poboaci\u00f3ns est\u00e1 xa en progreso. As diferenzas orixin\u00e1ronse nunhas 30 xeraci\u00f3ns. Utilizando secuenciaci\u00f3n do ADN, os individuos poden ser asignados a un grupo correcto cun 85% de exactitude. Stuart Bearhop da Universidade de Exeter informou que as aves da poboaci\u00f3n que inverna en Inglaterra tenden a aparearse normalmente dentro de dita poboaci\u00f3n e raramente coas que invernan no Mediterr\u00e1neo. Polo momento \u00e9 unha inferencia dicir que esas poboaci\u00f3ns acabar\u00e1n sendo especies distintas, pero os investigadores consideran probable que as\u00ed sexa debido \u00e1 s\u00faa continuada separaci\u00f3n xen\u00e9tica e xeogr\u00e1fica. Este \u00e9 un dos modos en que se inician os procesos de especiaci\u00f3n.\n\"Poecilia mexicana\".\nO pequeno peixe \"Poecilia mexicana\" vive nas Covas do Xofre de M\u00e9xico. Anos de estudo sobre esta especie atoparon que d\u00faas poboaci\u00f3ns deste peixe (a dos peixes internos da cova e escuros e a dos da superficie e claros) se est\u00e1n facendo m\u00e1is diverxentes xeneticamente. A poboaci\u00f3n da cova sufriu unha reduci\u00f3n dos seus ollos e da pigmentaci\u00f3n e uns sentidos non visuais m\u00e1is elaborados. As poboaci\u00f3ns non te\u00f1en unha barreira obvia que as separe. Observouse que estes peixes son cazados por un gran escaravello acu\u00e1tico (\"Belostoma spp\"). Tobler recolleu exemplares do escaravello e dos peixes de ambas as poboaci\u00f3ns, situounos en grandes botellas de pl\u00e1stico, e p\u00faxoas de novo na cova. Pasado un d\u00eda, atopou que, expostos \u00e1 luz, os peixes adaptados \u00e1 cova sufr\u00edan os maiores danos, e catro de cada cinco presentaban marcas de feridas causadas polas pezas bucais do escaravello. Na escuridade a situaci\u00f3n foi a oposta. Os sentidos dos peixes poden detectar a ameaza dun depredador nos seus propios h\u00e1bitats, pero non no outro. Ao movelos dun h\u00e1bitat ao outro aumentaba significativamente o seu risco de morreren. Tobler ten plans para facer m\u00e1is experimentos, pero cre que este \u00e9 un bo exemplo de como comeza a orixinarse unha nova especie.\nOso polar.\nA selecci\u00f3n natural, o illamento xeogr\u00e1fico e a especiaci\u00f3n en progreso poden ilustrarse polas relaci\u00f3ns entre o oso polar (\"Ursus maritimus\") e o oso pardo (\"Ursus arctos\"). Son considerados especies separadas ao longo das s\u00faas \u00e1reas de distribuci\u00f3n; pero documentouse que pos\u00faen a capacidade de cruzarse e producir descendencia f\u00e9rtil. Esta hibridaci\u00f3n introgresiva ocorreu tanto na natureza coma en catividade e est\u00e1 ben documentada e verificada con probas de ADN. As evidencias f\u00f3siles m\u00e1is antigas co\u00f1ecidas de osos polares datan de hai arredor de 130\u00a0000 a 110\u00a0000 anos; por\u00e9n, os datos moleculares deron estimaci\u00f3ns diversas da s\u00faa diverxencia no tempo. A an\u00e1lise do ADN mitocondrial proporcionou unha estimaci\u00f3n de 150\u00a0000 anos, mentres que a an\u00e1lise do xenoma nuclear (parcial) indicou unha diverxencia aproximada de 603\u00a0000 anos. Recentes investigaci\u00f3ns nas que se utilizaron os xenomas completos (en vez do ADNmt ou xenomas nucleares parciais) estableceron a diverxencia entre os osos polar e pardo entre hai 479\u00a0000 e 343\u00a0000 anos. Malia estas diferenzas, as investigaci\u00f3ns moleculares suxiren que estas especies irm\u00e1s sufriron un proceso moi complexo de especiaci\u00f3n e mestura entre ambas.\nOs osos polares adquiriron diferenzas anat\u00f3micas e fisiol\u00f3xicas significativas con respecto ao oso pardo, que lle permitiron sobrevivir confortablemente en condici\u00f3ns que o oso pardo orixinal non poder\u00eda soportar. Exemplos notables son a capacidade de nadar 96\u00a0km ou m\u00e1is sen parar en augas xeadas, ter unha pelame que o confunde coa neve e permanecer quente no ambiente \u00e1rtico, ter un pescozo alongado que fai que lle sexa m\u00e1is f\u00e1cil manter a s\u00faa cabeza por riba da auga mentres nada, e p\u00e9s palmados de gran tama\u00f1o moi acolchados que act\u00faan como pas de remos cando nada. Tam\u00e9n evolucionaron nel pequenas papilas e copas de succi\u00f3n similares a vac\u00faolos nas plantas do p\u00e9 que evitan en gran medida que esvare no xeo, xunto con pequenas orellas para reducir a perda de calor, p\u00e1lpebras que act\u00faan como lentes de sol, adaptaci\u00f3ns para a s\u00faa dieta totalmente carn\u00edvora, unha gran capacidade estomacal para poder alimentarse de forma oportunista e a capacidade de xaxuar durante ata nove meses mentres recicla a s\u00faa urea. Este exemplo presenta un cambio macroevolutivo que implica varios eidos da biolox\u00eda evolutiva, por exemplo a adaptaci\u00f3n por selecci\u00f3n natural, o illamento xeogr\u00e1fico, a especiaci\u00f3n e a hibridaci\u00f3n.\nProbas procedentes da coloraci\u00f3n animal.\nA coloraci\u00f3n animal proporcionou importantes evidencias temper\u00e1ns da evoluci\u00f3n por selecci\u00f3n natural, nunha \u00e9poca en que se dispo\u00f1\u00eda de poucas evidencias directas. Na segunda metade do s\u00e9culo XIX descubr\u00edronse tres funci\u00f3ns principais da coloracion e foron utilizadas como probas da selecci\u00f3n: camuflaxe (colorci\u00f3n protectora); mimetismo, sexa batesiano sexa m\u00fclleriano; e aposematismo. Despois das evidencias circunstanciais presentadas por Darwin en \"A orixe das especies\" e dada a ausencia que hab\u00eda daquela de mecanismos que explicasen a variabiidade xen\u00e9tica ou hereditaria, os naturalistas inclu\u00edndo os contempor\u00e1neos de Darwin, Henry Walter Bates e Fritz M\u00fcller buscaron probas do que pod\u00edan observar no campo.\nMimetismo e aposematismo.\nBates e M\u00fcller describiron formas de mimetismo que agora levan os seus nomes, base\u00e1ndose nas s\u00faas observaci\u00f3ns de bolboretas tropicais. Estes padr\u00f3ns de coloraci\u00f3n altamente espec\u00edficos son facilmente explicados pola selecci\u00f3n natural, dado que os predadores como as aves que cazaban v\u00edan con m\u00e1is facilidade e capturaban con m\u00e1is frecuencia insectos que imitaban peor os modelos doutros insectos con mal sabor que aos que os imitaban mellor; pero estes padr\u00f3ns son dif\u00edciles de explicar doutro modo. Os darwinistas como Alfred Russel Wallace e Edward Bagnall Poulton e no s\u00e9culo XX Hugh Cott e Bernard Kettlewell, buscaron evidencias de que estaba tendo lugar a selecci\u00f3n natural.\nCamuflaxe.\nEn 1889, Wallace decatouse de que a camuflaxe para a neve, especialmente a plumaxe e o pelame que cambiaba coas estaci\u00f3ns, suxer\u00eda como explicaci\u00f3n obvia unha adaptaci\u00f3n para ocultarse. O libro de Poulton de 1890, \"The Colours of Animals\" (As cores dos animais), escrito durante o per\u00edodo chamado de eclipse do darwinismo, utilizou todas as formas de coloraci\u00f3n para argumentar o caso da selecci\u00f3n natural. Cott describiu moitos tipos de camuflaxe, mimetismo e coloraci\u00f3n de advertencia no seu libro de 1940 \"Adaptive Coloration in Animals\" (Coloraci\u00f3n adaptativa en animais), e en particular os seus debuxos de casos de coloraci\u00f3n disruptiva coincidente en ras convenceu a outros bi\u00f3logos de que estas marcas enganosas eran produtos da selecci\u00f3n natural. Kettlewell experimentou coa evoluci\u00f3n de \"Biston betularia\", mostrando que a especie presentaba unha adaptaci\u00f3n \u00e1 contaminaci\u00f3n do seu medio, o que era unha proba da evoluci\u00f3n darwinista.\nProbas obtidas con modelos matem\u00e1ticos.\nA ciencia da computaci\u00f3n permite a iteraci\u00f3n de sistemas complexos autocambiantes para que sexan estudados, posibilitando a comprensi\u00f3n matem\u00e1tica da natureza dos procesos que est\u00e1n detr\u00e1s da evoluci\u00f3n; proporcionando evidencias das causas ocultas de eventos evolutivos co\u00f1ecidos. A evoluci\u00f3n de mecanismos celulares espec\u00edficos como o dos espliceosomas que poden converter o xenoma dunha c\u00e9lula nun vasto obradoiro de miles de mill\u00f3ns de partes intercambiables que poden crear as ferramentas que nos crearon poden ser estudadas por primeira vez de forma exacta.\n\"Tardou m\u00e1is de cinco d\u00e9cadas, pero o computador electr\u00f3nico \u00e9 agora o suficientemente poderoso para simular a evoluci\u00f3n\", axudando os bioinform\u00e1ticos nos seus intentos de resolver os problemas biol\u00f3xicos.\nA biolox\u00eda evolutiva computacional permitiu aos investigadores rastrear a evoluci\u00f3n dun gran n\u00famero de organismos para medir os cambios no seu ADN, en vez de facelo soamente pola taxonom\u00f1ia f\u00edsica ou a observaci\u00f3n fisiol\u00f3xica. Comparou xenomas enteiros permitindo o estudo de eventos evolutivos m\u00e1is complexos, como a duplicaci\u00f3n x\u00e9nica, transferencia horizontal de xenes e a predici\u00f3n de factores importantes en especiaci\u00f3n. Tam\u00e9n axudou a constru\u00edr modelos computacionais complexos de poboaci\u00f3ns para predicir o resultado do sistema co paso do tempo e rastrear e compartir informaci\u00f3n dun n\u00famero crecentemente grande de especies e organismos.\nOs esforzos futuros que haber\u00e1 que realizar son reconstru\u00edr unha nova \u00e1rbore da vida m\u00e1is complexa.\nChristoph Adami, un profesor do Keck Graduate Institute dixo no artigo \"Evolution of biological complexity\" (Evoluci\u00f3n da complexidade biol\u00f3xica):\nDavid J. Earl e Michael W. Deem, profesores da Universidade Rice sinalaron en \"Evolvability is a selectable trait\" (A evolucionabilidade \u00e9 un car\u00e1cter selectivo) que:\n\"As simulaci\u00f3ns da evoluci\u00f3n de secuencias lineares demostraron a importancia da recombinaci\u00f3n de bloques de secuencia en vez de s\u00f3 mutax\u00e9nese puntual. Ciclos repetidos de mutax\u00e9nese puntual, recombinaci\u00f3n, e selecci\u00f3n deber\u00edan permitir a evoluci\u00f3n molecuar \"in vitro\" de secuencias complexas, como as prote\u00ednas.\" A enxe\u00f1ar\u00eda molecular evolutiva, tam\u00e9n chamada evoluci\u00f3n dirixida ou evoluci\u00f3n molecular \"in vitro\" implica o ciclo iterado de mutaci\u00f3n, multiplicaci\u00f3n con recombinaci\u00f3n e selecci\u00f3n das mol\u00e9culas individuais m\u00e1is axeitadas (prote\u00ednas, ADN e ARN). A evoluci\u00f3n natural pode ser evocada mostr\u00e1ndonos posibles v\u00edas desde ciclos catal\u00edticos baseados en prote\u00ednas a baseados no ARN e a baseados no ADN."}
{"id": "488568", "revid": "88215", "url": "https://gl.wikipedia.org/wiki?curid=488568", "title": "Lista da presidencia de Vanuatu", "text": ""}
{"id": "488569", "revid": "88215", "url": "https://gl.wikipedia.org/wiki?curid=488569", "title": "Lista da presidencia de Fidxi", "text": ""}
{"id": "488570", "revid": "88215", "url": "https://gl.wikipedia.org/wiki?curid=488570", "title": "Lista da presidencia das Illas Marshall", "text": ""}
{"id": "488571", "revid": "88215", "url": "https://gl.wikipedia.org/wiki?curid=488571", "title": "Lista da presidencia de Dominica", "text": ""}
{"id": "488572", "revid": "1576", "url": "https://gl.wikipedia.org/wiki?curid=488572", "title": "Quadra", "text": "Quadra \u00e9 o d\u00e9cimo quinto \u00e1lbum de estudio da banda brasileira de metal Sepultura, publicado o 7 de febreiro de 2020 a trav\u00e9s do selo Nuclear Blast. Tr\u00e1tase dun \u00e1lbum conceptual baseado na numerolox\u00eda, o n\u00famero catro e o seu significado como se representa no Quadrivium."}
{"id": "488573", "revid": "865", "url": "https://gl.wikipedia.org/wiki?curid=488573", "title": "It's Beginning to and Back Again", "text": "It's Beginning to and Back Again, tam\u00e9n co\u00f1ecido como IBTABA, \u00e9 o sexto \u00e1lbum de estudio da banda brit\u00e1nica de post-punk Wire, publicado en maio de 1989 a trav\u00e9s do selo Enigma Records. O seu t\u00edtulo v\u00e9n da letra do seu terceiro tema, \"German Shepherds\".\nA metade do \u00e1lbum est\u00e1 formado por reinterpretaci\u00f3ns de actuaci\u00f3ns ao vivo de material do seu anterior traballo, \"A Bell Is a Cup... Until It Is Struck\". As gravaci\u00f3ns est\u00e1n \"baseadas en actuaci\u00f3ns en Chicago, Portugal e Londres\". Os temas ao vivo foron deconstru\u00eddos no estudio e remesturados por Wire. O \u00e1lbum cont\u00e9n o sinxelo \"Eardrum Buzz\", que foi o sinxelo m\u00e1is exitoso de toda a historia da banda, chegando ao n\u00famero 2 da lista \"Billboard Modern Rock Tracks\" e ao n\u00famero 68 no Reino Unido."}
{"id": "488576", "revid": "5863", "url": "https://gl.wikipedia.org/wiki?curid=488576", "title": "Pilar Pereira", "text": "Pilar Pereira Carballo, nada en Santiago de Compostela o 4 de xullo de 1937 e finada o 7 de febreiro de 2020, foi unha actriz galega.\nTraxectoria.\nTraballou na Cadena SER de Santiago en 1953. Nos anos cincuenta participou en montaxes teatrais con textos contempor\u00e1neos de Tennessee Williams, Samuel Beckett e Eugene O'Neill. En 1958 participou na \"Ant\u00edgona\" de Jean Anouilh, a primeira obra en galego do Teatro Espa\u00f1ol Universitario de Santiago. Despois participou en \"Os homes poden ser deuses\", de Gallego Tato. Nos anos sesenta trasladouse a Madrid para traballar con diferentes compa\u00f1\u00edas e finalmente entrou no grupo independente Los Goliardos, co que levou a escena \"Ceremonia por un negro asesinado\", de Fernando Arrabal. O grupo viaxou a Francia e Pilar quedou en Par\u00eds onde se uniu ao grupo La Carraca que ti\u00f1a o teatro Les Trois Baudeux. Nos anos noventa retornou a Galicia e participou en montaxes do Centro Dram\u00e1tico Galego, Teatro do Atl\u00e1ntico, Teatro do Morcego, Sarabela Teatro, Compa\u00f1\u00eda Mar\u00edas e Factor\u00eda Teatro. Creou unha compa\u00f1\u00eda teatral co seu nome coa que realizou espect\u00e1culos escritos por ela mesma como \"Un lunar vermello con pingui\u00f1as azuis\", dirixida por Quico Cadaval.\nGalard\u00f3ns e nomeamentos.\nPremio de Honra Marisa Soto da Asociaci\u00f3n de Actores e Actrices de Galicia (2013).\nVida persoal.\nEra nai da actriz Camila Bossa."}
{"id": "488582", "revid": "1888", "url": "https://gl.wikipedia.org/wiki?curid=488582", "title": "Pilar Pereira Carballo", "text": ""}
{"id": "488591", "revid": "5863", "url": "https://gl.wikipedia.org/wiki?curid=488591", "title": "Sabine Hossenfelder", "text": "Sabine Hossenfelder, nada en Frankfurt o 18 de setembro de 1976, \u00e9 unha f\u00edsica e autora alem\u00e1 especializada en f\u00edsica te\u00f3rica e gravidade cu\u00e1ntica. \u00c9 investigadora no Instituto de Estudos Avanzados de Frankfurt onde ten ao seu cargo un grupo de an\u00e1lise gravitatoria. \u00c9 autora do libro \"Lost in Math: How Beauty Leads Physics Astray\", onde explica de maneira accesible ao p\u00fablico xeral conceptos fundamentais de f\u00edsica e cosmolox\u00eda."}
{"id": "488596", "revid": "25871", "url": "https://gl.wikipedia.org/wiki?curid=488596", "title": "Arquip\u00e9lago das illas do Canal", "text": "O arquip\u00e9lago das illas do Canal, ou arquip\u00e9lago do Norte, ou illas do Canal (en ingl\u00e9s, \"Channel Islands of California\") \u00e9 un conxunto de illas situadas fronte \u00e1 costa de California. De facto son parte do estado de California, nos Estados Unidos desde 1852. \nEst\u00e1 formado por oito illas \u2014San Miguel, Santa Rosa, Santa Cruz, Anacapa, Santa B\u00e1rbara, San Clemente, San Nicol\u00e1s e Santa Catalina\u2014, dous illotes \u2014Prince e Sutil\u2014, ademais de numerosos farall\u00f3ns que se estienden ao longo da costa, desde San Diego at\u00e9 San Francisco. As illas setentrionais do grupo est\u00e1n separadas do continente polo canal de Santa B\u00e1rbara, e as meridionais polo canal de San Pedro.\nAs illas enc\u00f3ntranse baixo a soberan\u00eda dos Estados Unidos de Am\u00e9rica desde 1852, pero grupos non oficiais mexicanos recl\u00e1manas para o seu pa\u00eds, pero non as\u00ed o goberno de M\u00e9xico, que non efectuou reclamaci\u00f3n ningunha sobre elas. En 1972, os \"Brown Berets\" ou \"Boinas caf\u00e9s\", un grupo de activistas latinos, chicanos e mexicanos residentes tomaron a illa Santa Catalina, invocando o Tratado de Guadalupe-Hidalgo, o cal non fai menci\u00f3n ningunha sobre as illas.\nDesde 1980, cinco das illas integran o Parque Nacional Illas del Canal (\"Channel Islands National Park\"): San Miguel, Santa Rosa, Santa Cruz, Anacapa e Santa B\u00e1rbara."}
{"id": "488597", "revid": "89787", "url": "https://gl.wikipedia.org/wiki?curid=488597", "title": "Mary K. Gaillard", "text": "Mary Katharine Gaillard, nada en New Brunswick (Nova Jersey) o 1 de abril de 1939, \u00e9 unha f\u00edsica te\u00f3rica estadounidense especializada en f\u00edsica de part\u00edculas. \u00c9 profesora da Escola de Licenciatura na Universidade de California en Berkeley \u2015UCB\u2015 e cient\u00edfica invitada no Laboratorio Nacional Lawrence Berkeley \u2015LNLB\u2015. Foi a primeira f\u00edsica en Berkeley."}
{"id": "488598", "revid": "72012", "url": "https://gl.wikipedia.org/wiki?curid=488598", "title": "Arquip\u00e9lago do Norte", "text": ""}
{"id": "488599", "revid": "72012", "url": "https://gl.wikipedia.org/wiki?curid=488599", "title": "Illas do Canal, California", "text": ""}
{"id": "488600", "revid": "5863", "url": "https://gl.wikipedia.org/wiki?curid=488600", "title": "Mary Katharine Gaillard", "text": ""}
{"id": "488601", "revid": "5863", "url": "https://gl.wikipedia.org/wiki?curid=488601", "title": "Mary K Gaillard", "text": ""}
{"id": "488602", "revid": "5863", "url": "https://gl.wikipedia.org/wiki?curid=488602", "title": "Mary Gaillard", "text": ""}
{"id": "488605", "revid": "27155", "url": "https://gl.wikipedia.org/wiki?curid=488605", "title": "C\u00f3digo universal (biolox\u00eda)", "text": ""}
{"id": "488607", "revid": "89787", "url": "https://gl.wikipedia.org/wiki?curid=488607", "title": "Tempada 2019-20 da Primeira Divisi\u00f3n Galega de h\u00f3ckey a pat\u00edns", "text": "A tempada 2019-20 da Liga S\u00e9nior Masculina Auton\u00f3mica comezou o 21 de setembro de 2019 e finalizar\u00e1 o 15 de febreiro de 2020. Na competici\u00f3n tomaron parte un total d1 12 equipos, dos cales dous eran o segundo equipo doutro equipo na mesma categor\u00eda.\nSistema de competici\u00f3n.\nA liga disputarase en formato de todos contra todos a dobre volta, polo que cada equipo xogar\u00e1 un total de 20 partidos de liga regular. Ao finalizar esta fase os tres primeiros clasificados disputar\u00e1n a OK Liga Bronce cos tres primeiros clasificados da Liga S\u00e9nior Asturiana, e os dous primeiros clasificados da Liga Norte, para decidir os equipos que ascender\u00e1n \u00e1 OK Liga Prata."}
{"id": "488608", "revid": "85894", "url": "https://gl.wikipedia.org/wiki?curid=488608", "title": "Francisco Otero Mora\u00f1a", "text": "Francisco Otero Mora\u00f1a, nado no Grove en 1836 e finado en Pontevedra o 21 de marzo de 1907, foi un empresario e pol\u00edtico galego.\nTraxectoria.\nFillo de Francisco Antonio Otero e Marcelina Mora\u00f1a. Foi alcalde do Grove de 1880 a 1907.\nVida persoal.\nCasou con Francisca Goday Deira e foi pai de Jacobo e Francisco Otero Goday."}
{"id": "488609", "revid": "45576", "url": "https://gl.wikipedia.org/wiki?curid=488609", "title": "Scuderia AlphaTauri", "text": "Scuderia AlphaTauri, ou simplemente AlphaTauri, que compite como Scuderia AlphaTauri Honda, \u00e9 un equipo italiano de F\u00f3rmula 1. \u00c9 un dos equipos de F\u00f3rmula Un propiedade da compa\u00f1\u00eda austr\u00edaca de bebidas Red Bull, o outro \u00e9 Red Bull Racing. O equipo debutara no Gran Premio de Australia de 2020 como resultado do cambio de nome de \"Toro Rosso\" a \"AlphaTauri\" en referencia \u00e1 marca de moda AlphaTauri. Scuderia AlphaTauri seguir\u00e1 sendo o equipo j\u00fanior de Racing Bull Bull. Scuderia AlphaTauri \u00e9 o terceiro equipo que anuncia unha marca de roupa de moda como construtor de F\u00f3rmula 1, despois de Benetton Formula que participou entre e , antes de venderse a Renault, e Andrea Moda que participou sen \u00e9xito en .\nOrixes.\nEn setembro de 2019, Toro Rosso solicitou cambiar o seu nome para o campionato . O 1 de decembro de 2019 anunciouse que o equipo pasaba a chamarse \"AlphaTauri\" como o seu novo alcume para promover a marca de roupa da empresa matriz Red Bull co mesmo nome e converteuse as\u00ed en \"Scuderia AlphaTauri\" ao retirar o alcume \"Scuderia Toro Rosso\" despois de catorce anos.\nHistorial de carreiras.\n2020.\nAlphaTauri tivo a Daniil Kvyat e Pierre Gasly pilotando na s\u00faa tempada debut. O equipo seguir\u00e1 co motor Honda, que \u00e9 socio de motor do equipo desde a tempada . S\u00e9rgio Sette C\u00e2mara, S\u00e9bastien Buemi e J\u00fcri Vips asinaron como pilotos de proba do equipo. O equipo logrou o seu primeiro podio e vitoria na carreira baixo o nome de AlphaTauri no Gran Premio de Italia de 2020, que tam\u00e9n marcou a primeira vitoria na andaina de Pierre Gasly e a primeira vitoria dun piloto de F\u00f3rmula 1 franc\u00e9s desde Olivier Panis que ga\u00f1ou o Gran Premio de M\u00f3naco de 1996, 24 anos antes. AlphaTauri rematou o ano no 7\u00ba lugar con 107 puntos, 75 para Gasly e 32 para Kvyat.\n2021.\nPara a tempada 2021, AlphaTauri retivo a Gasly e contratou a Yuki Tsunoda para o seu dueto de pilotos. Gasly logrou o primeiro podio do ano do equipo ao terminar en terceiro lugar no Gran Premio de Acerbaix\u00e1n. Gasly tam\u00e9n consolidou isto ao quedar cuarto no Gran Premio dos Pa\u00edses Baixos de 2021 e no da Cidade de M\u00e9xico de 2021. O mellor resultado de Tsunoda foi o 4\u00ba lugar no Gran Premio de Abu Zabi.\n2022.\nOs dous pilotos foron renovados para a tempada 2022. AlphaTauri utilizar\u00e1 os motores Honda da marca Red Bull debido \u00e1 posterior adquisici\u00f3n por parte da primeira do Programa de motores Honda debido a que Honda abandonar\u00e1 a F\u00f3rmula Un ao final da tempada 2021.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nMonoprazas.\nA seguinte galer\u00eda mostra os diferentes modelos que usou Alpha Tauri na F\u00f3rmula 1."}
{"id": "488611", "revid": "5863", "url": "https://gl.wikipedia.org/wiki?curid=488611", "title": "X. R. Freixeiro Mato", "text": ""}
{"id": "488623", "revid": "25871", "url": "https://gl.wikipedia.org/wiki?curid=488623", "title": "Jos\u00e9 Rodrigues Vale", "text": "Jos\u00e9 Rodrigues Vale, nado en Mon\u00e7\u00e3o, Portugal, o 2 de novembro de 1866 e finado o 7 de febreiro de 1934, foi un poeta portugu\u00e9s co\u00f1ecido pelo pseud\u00f3nimo de Jo\u00e3o Verde.\nAdmirador da obra de Rosal\u00eda de Castro e Lamas Carvajal, mantivo certa relaci\u00f3n con Curros Enr\u00edquez, Filomena Dato e Garc\u00eda Ferreiro. Foi autor de varios poemas en galego e portugu\u00e9s. Colaborou na revista \"Branco e Negro\" (1896-1898). Tam\u00e9n colaborou en \"Vida Gallega\" e \"A Terra Minhota.\" Fundou e dirixiu \"Aurora do Lima\" e \"O Regional.\" Na s\u00faa obra mostrou as vivencias e o seu amor polas paisaxes mi\u00f1otas.\nEn 1936 a C\u00e2mara de Mon\u00e7\u00e3o reproduciu en azulexo un poema seu do libro \"Ares da Raya\", que foi colocado nun miradoiro sobre o r\u00edo Mi\u00f1o."}
{"id": "488624", "revid": "59564", "url": "https://gl.wikipedia.org/wiki?curid=488624", "title": "Jo\u00e3o Verde", "text": ""}
{"id": "488625", "revid": "23204", "url": "https://gl.wikipedia.org/wiki?curid=488625", "title": "Helen Czerski", "text": "Helen Czerski, nada o 1 de novembro de 1978 en Manchester, \u00e9 unha f\u00edsica brit\u00e1nica, ocean\u00f3grafa, divulgadora cient\u00edfica e presentadora de programas de ciencia da BBC. \u00c9 investigadora no departamento de enxe\u00f1ar\u00eda mec\u00e1nica no University College de Londres. A s\u00faa investigaci\u00f3n c\u00e9ntrase na conexi\u00f3n entre a atmosfera e o oc\u00e9ano.\nPremios.\nEn 2018 Czerski ga\u00f1ou a Medalla e Premio Kelvin ."}
{"id": "488627", "revid": "5863", "url": "https://gl.wikipedia.org/wiki?curid=488627", "title": "A. Noriega Varela", "text": ""}
{"id": "488628", "revid": "1505", "url": "https://gl.wikipedia.org/wiki?curid=488628", "title": "Gabita euroasi\u00e1tica", "text": ""}
{"id": "488631", "revid": "5863", "url": "https://gl.wikipedia.org/wiki?curid=488631", "title": "Pepa A Loba", "text": ""}
{"id": "488632", "revid": "5863", "url": "https://gl.wikipedia.org/wiki?curid=488632", "title": "Mar\u00eda Josefa Wonenburger", "text": ""}
{"id": "488633", "revid": "5863", "url": "https://gl.wikipedia.org/wiki?curid=488633", "title": "Engracia V\u00e9rez", "text": ""}
{"id": "488634", "revid": "23204", "url": "https://gl.wikipedia.org/wiki?curid=488634", "title": "Manuel de Villarroel", "text": "Frei Manuel de Villarroel, nado en Valladolid o 8 de decembro de 1661 e finado o 19 de abril de 1731, foi un monxe espa\u00f1ol.\nTraxectoria.\nFrei Manuel colleu os h\u00e1bitos beneditinos no mosteiro de San Salvador de Lourenz\u00e1, en Lugo, al\u00ed pasou a maior parte da s\u00faa vida e realizou importantes obras en diferentes partes do edificio.\nFoi escollido predicador xeral, en 1688, catedr\u00e1tico de Sagrada Escritura en Salamanca, e tam\u00e9n foi abade de Lourenz\u00e1 d\u00faas veces, entre 1709 e 1713, e entre 1721 e 1725.\nPosteriormente foi elixido bispo de Porto Rico.\nObras.\nFoi famoso pola profundidade dos seus co\u00f1ecementos cl\u00e1sicos e polo seu car\u00e1cter polifac\u00e9tico en diferentes campos. A s\u00faa produci\u00f3n literaria foi moi ampla, e publicou as seguintes obras: "}
{"id": "488635", "revid": "1505", "url": "https://gl.wikipedia.org/wiki?curid=488635", "title": "Frei Manuel de Villarroel", "text": ""}
{"id": "488636", "revid": "23204", "url": "https://gl.wikipedia.org/wiki?curid=488636", "title": "Gjall\u00eb!", "text": "Gjall\u00eb! \u00e9 un filme alban\u00e9s de 2009 escrito e dirixido por Artan Minarolli. Foi escollido como candidato alban\u00e9s para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado."}
{"id": "488637", "revid": "23204", "url": "https://gl.wikipedia.org/wiki?curid=488637", "title": "Trishtimi i zonj\u00ebs Shnajder", "text": "Trishtimi i zonj\u00ebs Shnajder \u00e9 un filme alban\u00e9s-checo de 2008 dirixido por Piro Milkani e Eno Milkani. \u00c9 un filme con fortes elementos autobiogr\u00e1ficos. Foi escollido como candidato alban\u00e9s para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, pero finalmente non foi nomeado."}
{"id": "488639", "revid": "23204", "url": "https://gl.wikipedia.org/wiki?curid=488639", "title": "Parullat", "text": "Parullat \u00e9 un filme alban\u00e9s de 2001 dirixido por Gjergj Xhuvani. Foi escollido como candidato alban\u00e9s para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, pero finalmente non foi nomeado."}
{"id": "488640", "revid": "72012", "url": "https://gl.wikipedia.org/wiki?curid=488640", "title": "Gran Premio de Australia de 2020", "text": "O Gran Premio de Australia de 2020 (oficialmente Formula 1 Rolex Australian Grand Prix 2020) foi unha carreira de F\u00f3rmula 1 que \u00eda celebrar o 15 de marzo de 2020 no Circu\u00edto Albert Park en Melbourne. A carreira cancelouse debido \u00e1 Pandemia por coronavirus de 2019-2020."}
{"id": "488641", "revid": "23204", "url": "https://gl.wikipedia.org/wiki?curid=488641", "title": "Kolonel Bunker", "text": "Kolonel Bunker \u00e9 un filme de 1996 coproducido entre Albania, Francia e Polonia e dirixido por Kujtim \u00c7ashku. Foi escollido como candidato alban\u00e9s para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, pero finalmente non foi nomeado."}
{"id": "488642", "revid": "23204", "url": "https://gl.wikipedia.org/wiki?curid=488642", "title": "Jess Wade", "text": "Jessica Alice Feinmann Wade, m\u00e1is co\u00f1ecida como Jess Wade, nada en Londres en 1988, \u00e9 unha f\u00edsica brit\u00e1nica, investigadora no laboratorio Blackett, no Imperial College de Londres.\nA s\u00faa investigaci\u00f3n c\u00e9ntrase na creaci\u00f3n de d\u00edodos emisores de luz (LEDs) baseados en pol\u00edmeros. \u00c9 moi co\u00f1ecida polo seu compromiso p\u00fablico co equilibrio de x\u00e9nero nas \u00e1reas de ciencia, tecnolox\u00eda, enxe\u00f1ar\u00eda e matem\u00e1ticas (STEM), especialmente no que se refire \u00e1 promoci\u00f3n da f\u00edsica entre as nenas. Inspirada por Emily Temple-Wood escribe en Wikipedia sobre cient\u00edficas, unha cada d\u00eda.\nPremios e reco\u00f1ecementos.\nEn 2017, Wade ga\u00f1ou o premio Robin Perrin de ciencia dos materiais do Instituto de Materiais, Minerais e Miner\u00eda (IOM3). Ese mesmo ano outorg\u00f3uselle a Medalla Julia Higgins do Imperial College, en reco\u00f1ecemento do seu traballo para apoiar a igualdade de x\u00e9nero.\nEn 2018, a Medalla e Premio Daphne Jackson do Instituto de F\u00edsica (IOP). E no mesmo ano, a revista Nature inclu\u00edna entre as dez persoas m\u00e1is importantes no campo das ciencias."}
{"id": "488644", "revid": "89787", "url": "https://gl.wikipedia.org/wiki?curid=488644", "title": "Mar\u00eda \u00c1ngela Escudero \u00c1lvarez", "text": "Mar\u00eda \u00c1ngela Escudero \u00c1lvarez, nada o 1 de setembro de 1944 en Ourense, \u00e9 unha \u00e1rbitra de petanca galega radicada en Catalu\u00f1a. \nTraxectoria.\nFoi a primeira muller que ocupou o cargo de \u00e1rbitra de petanca en Catalu\u00f1a no ano 1988, e en Espa\u00f1a en 1992. Nos Xogos Paral\u00edmpicos de Barcelona de 1992 conseguiu que as probas de petanca para discapacitados tivesen \u00e1rbitros especialiados, e ela mesma adaptou as normas xerais do xogo \u00e1s necesidades deste colectivo. Exerceu nos Special Olympics de 1999 e 2003, e en diversos Campionatos do Mundo e torneos internacionais de petanca e petanca adaptada. Dende 1993 at\u00e9 2010 foi membro do Comit\u00e9 T\u00e9cnico de \u00c1rbitros da Federaci\u00f3n Espa\u00f1ola de Petanca e presidiu os \u00e1rbitros de Catalu\u00f1a. "}
{"id": "488645", "revid": "98629", "url": "https://gl.wikipedia.org/wiki?curid=488645", "title": "Gran Premio de Alema\u00f1a de 2000", "text": "O Gran Premio de Alema\u00f1a de 2000 (oficialmente o LXII Gro\u00dfer Mobil 1 Preis von Deutschland) foi unha carreira de motor de F\u00f3rmula 1 celebrada o 30 de xullo de 2000 en Hockenheimring, Hockenheim, Baden-W\u00fcrttemberg, Alema\u00f1a. Foi a und\u00e9cima carreira da tempada de de F\u00f3rmula Un e o 62\u00aa Gran Premio de Alema\u00f1a. A carreira de 45 voltas ga\u00f1ouna o piloto de Ferrari Rubens Barrichello despois de comezar na 18\u00aa posici\u00f3n. Mika H\u00e4kkinen terminou segundo no McLaren co seu compa\u00f1eiro de equipo David Coulthard terceiro.\nCoulthard partiu da pole position xunto a Michael Schumacher. O compa\u00f1eiro de equipo de Coulthard, H\u00e4kkinen, comezou terceiro. Na primeira curva, Michael Schumacher moveuse cara \u00e1 esquerda e Giancarlo Fisichella chocou contra el e ambos pilotos retir\u00e1ronse. H\u00e4kkinen f\u00edxose co liderado da carreira que mantivo ata que un ex-traballador de Mercedes saltou \u00e1 pista na volta 25 en protesta polo seu despido, facendo que os pilotos parasen en condici\u00f3ns de coche de seguridade. Pola s\u00faa banda, Barrichello ga\u00f1ara trece postos para colocarse quinto ata o primeiro per\u00edodo de coche de seguridade. H\u00e4kkinen retomou o liderado despois de que Coulthard entrase na volta 27. Barrichello mant\u00edvose cos pneum\u00e1ticos secos, tomando o liderado que mantivo para conseguir a primeira vitoria da s\u00faa carreira na F\u00f3rmula Un. Foi tam\u00e9n a primeira vitoria para un piloto brasileiro na F1 desde que Ayrton Senna ga\u00f1ou en Adelaida no Gran Premio de Australia de 1993.\nA vitoria de Barrichello foi ben recibida no paddock de F\u00f3rmula Un xa que se produciu tras un contratempo durante a s\u00faa carreira. O resultado da carreira significou que H\u00e4kkinen e Coulthard quedaron empatados para o segundo posto, pero a vantaxe de Michael Schumacher reduciuse a dous puntos. Barrichello quedou oito puntos por detr\u00e1s dos pilotos de McLaren. No Campionato de Construtores, McLaren quedou catro puntos por detr\u00e1s de Ferrari, que estaba 80 puntos por diante de Williams a seis carreiras do fin da tempada. O intruso da pista, o franc\u00e9s Robert Sehli, de 47 anos, pediu desculpas pola s\u00faa acci\u00f3n e foi multado pola direcci\u00f3n da pista.\nCualificaci\u00f3n.\nA sesi\u00f3n de cualificaci\u00f3n da tarde do s\u00e1bado durou unha hora. Cada piloto limitouse a doce voltas, sendo a orde de inicio a que decidiron as voltas m\u00e1is r\u00e1pidas dos pilotos. Durante esta sesi\u00f3n estivo en vigor a regra do 107%, o que precisou que cada piloto fixase un tempo dentro do 107% da volta m\u00e1is r\u00e1pida para cualificarse para a carreira. A sesi\u00f3n tivo lugar en condici\u00f3ns meteorol\u00f3xicas de mollado con choiva intermitente. Coulthard acadou a s\u00faa segunda pole position da tempada, a s\u00faa primeira en Hockenheimring, cun tempo de 1:45.697. Uniuse n\u00e1 primeira fila da grella a Michael Schumacher, que foi 1,3 segundos m\u00e1is lento que Coulthard. Fisichella clasificouse terceiro, a\u00ednda que estaba feliz co seu rendemento a pesar de usar o coche muleto do seu equipo despois de sufrir un trompo na s\u00faa primeira carreira. M\u00e1is tarde foi multado con 5.000 d\u00f3lares por non pasar co seu coche polo pesaxe en boxes. H\u00e4kkinen cualificou o cuarto, tres cent\u00e9simas de segundo m\u00e1is lento que Fisichella. H\u00e4kkinen reco\u00f1eceu despois que foi prudente ao sa\u00edr \u00e1 pista debido \u00e1s condici\u00f3ns meteorol\u00f3xicas. de la Rosa clasificouse en quinto lugar, d\u00e1ndolle a Arrows a s\u00faa mellor cualificaci\u00f3n da tempada. Trulli e Wurz quedaron satisfeitos co seu sexto e s\u00e9timo posto clasificatorios. Herbert o m\u00e1is r\u00e1pido dos dous Jaguars quedou oitavo. Villeneuve conseguiu o noveno empregando o coche muleto* do seu equipo despois de trompear na pista interrompendo a cualificaci\u00f3n de Frentzen. Irvine completou os dez primeiros. Verstappen tivo problemas para arrincar o seu motor, resultando ter menos voltas de cualificaci\u00f3n pero conseguiu alcanzar o und\u00e9cimo posto. Zonta cualificou duod\u00e9cimo empregando un novo motor e non puido establecer a volta r\u00e1pida despois de ser bloqueado por Jean Alesi. Estaba por diante do compa\u00f1eiro de equipo de Alesi Nick Heidfeld. Ralf Schumacher clasificouse no d\u00e9cimo cuarto posto, m\u00e1is r\u00e1pido que o seu compa\u00f1eiro de equipo Button en 16\u00ba. Estaban separados por Salo. Frentzen pasou a maior\u00eda da cualificaci\u00f3n fora do 107% do tempo de cualificaci\u00f3n pero finalmente logrou o 17\u00ba lugar. O seu primeiro tempo r\u00e1pido anulouse despois de cortar a chicane para fixar unha volta r\u00e1pida e correr con aire limpo. Barrichello usou o coche do seu compa\u00f1eiro de equipo tras ter problemas de fuga de aceite e cualificou 18\u00ba. O Sauber de Pedro Diniz quedou 19\u00ba, diante de Alesi 20\u00ba. Os pilotos de Minardi cualific\u00e1ronse na parte traseira da grella, Gast\u00f3n Mazzacane 21\u00ba e Marc Gen\u00e9 22\u00ba. \nQuecemento.\nOs pilotos sa\u00edron \u00e1 pista \u00e1s 09:30 Tempo central europeo de ver\u00e1n (GMT + 2) para unha sesi\u00f3n de quecemento de 30 minutos. David Coulthard mantivo o seu bo rendemento desde a clasificaci\u00f3n marcando o tempo m\u00e1is r\u00e1pido, 1:44.065; H\u00e4kkinen foi segundo no outro McLaren. de la Rosa e Michael Schumacher completaron os catro primeiros. A sesi\u00f3n viuse afectada por incidentes cando Coulthard e de la Rosa golpearon as barreiras ... ambos incidentes requir\u00edan dos que os comisarios recolleran os restos, mentres Villeneuve e Verstappen chocaron ao entrar na primeira chicane do circu\u00edto. \nCarreira.\nA carreira comezou \u00e1s 14:00 hora local. As condici\u00f3ns para o inicio da carreira eran secas, pero empezou a chover a medida que avanzaba a carreira. A temperatura do ar era de 21\u00a0\u00b0C e a temperatura da pista oscilou entre 21\u00ba e 25\u00a0\u00b0C. Durante a volta de quecemento o motor de Button non arrincou e viuse obrigado a partir da parte traseira da grella. H\u00e4kkinen acelerou m\u00e1is r\u00e1pido que o seu compa\u00f1eiro de equipo Coulthard e Michael Schumacher, adiant\u00e1ndose aos dous pilotos na primeira curva. Michael Schumacher moveuse \u00e1 s\u00faa esquerda con Fisichella golpe\u00e1ndoo por detr\u00e1s e os dous pilotos sa\u00edronse na primeira curva. Barrichello comezou como o mellor na pista, pasando do 18 ao 10\u00ba lugar ao final da primeira volta. Ao finalizar a primeira volta, H\u00e4kkinen lideraba diante de Coulthard, Trulli, de la Rosa, Irvine, Herbert, Verstappen, Villeneuve, Zonta, Barrichello, Ralf Schumacher, Wurz, Heidfeld, Salo, Diniz, Frentzen, Gen\u00e9, Alesi, Button e Mazzacane.\nH\u00e4kkinen comezou a manter a vantaxe sobre o seu compa\u00f1eiro de equipo Coulthard. Na volta dous Herbert acadou \u00e1 quinta posici\u00f3n despois de que Irvine caese ao s\u00e9timo lugar cando Verstappen o superou. Por detr\u00e1s, Barrichello continuou ga\u00f1ando posici\u00f3ns cando pasou os dous pilotos de BAR polo oitavo posto. Os pilotos de McLaren conseguiron manter un oco con Trulli que estableceu a volta r\u00e1pida da proba, 1:46.321. Irvine perdeu unha posici\u00f3n m\u00e1is ante Barrichello na volta tres, xa que Frentzen acadou o d\u00e9cimo cuarto posto de Diniz. Na cuarta volta, Frentzen subiu outra posici\u00f3n ao pasar a Heidfeld no 13\u00ba lugar. Na mesma volta, Verstappen bloqueou os seus pneum\u00e1ticos para evitar unha colisi\u00f3n con Herbert. Isto permitiulle a Barrichello pasar a Verstappen para a sexta posici\u00f3n na subida \u00e1 chicane de Clark na volta cinco. Herbert perdeu a quinta posici\u00f3n ante Barrichello na volta seis con Frentzen continuando mellorando logo de adiantar a Ralf Schumacher e Wurz polo und\u00e9cimo posto. Barrichello comezou a establecer voltas r\u00e1pidas consecutivas pechando a brecha con de la Rosa. Zonta perdeu a 10\u00aa posici\u00f3n cando pasouno Frentzen na s\u00e9tima volta. Na seguinte volta, Verstappen sufriu un momento preocupante cando a metade da cuberta do seu motor se desprendeu do seu chasis. Frentzen logrou adiantar outras catro posici\u00f3ns m\u00e1is nas seguintes catro voltas. \nM\u00e1is abaixo, Ralf Schumacher colleu a Zonta para o und\u00e9cimo lugar e Diniz pasou ao seu compa\u00f1eiro de equipo Salo pola 14\u00aa posici\u00f3n. Barrichello colleu a de la Rosa na volta doce e pasoulle para ocupar a cuarta posici\u00f3n e comezou a meter presi\u00f3n a Frentzen. Herbert det\u00edvose ao car\u00f3n da pista con problemas na caixa de cambios na volta 13. Barrichello pasou a Trulli pola terceira posici\u00f3n na segunda curva d\u00faas voltas despois. Barrichello converteuse no primeiro piloto en facer unha parada en boxes ao entrar na volta 17. Frentzen fixo a s\u00faa parada unha volta despois e volveu no sexto lugar. Na volta 20, H\u00e4kkinen ti\u00f1a unha vantaxe de 1,4 segundos sobre Coulthard, que \u00e1 s\u00faa vez estaba case 22 segundos por diante de Trulli. de la Rosa estaba 2,1 segundos por detr\u00e1s de Trulli, e Barrichello atrapouno no quinto posto marcando unha volta r\u00e1pida, 1:44.300. Villeneuve superou a Irvine para reclamar o oitavo lugar na volta 22.\nNa volta 25, un home apareceu ao car\u00f3n das barreiras do circu\u00edto en direcci\u00f3n recta cara \u00e1 curva 2. Correu pola pista para evitar ser atrapado polos comisarios. O incidente provocou a sa\u00edda do coche de seguridade. Os equipos inmediatamente mandaron entrar aos seus pilotos a bxes para aproveitar a situaci\u00f3n, Trulli e de la Rosa foron os primeiros en facer paradas. McLaren chamou a H\u00e4kkinen ao pit lane na volta 27 e Coulthard quedou sen pneum\u00e1ticos. O escoc\u00e9s entrou na volta seguinte e sa\u00edu no sexto lugar. Na mesma volta, o home foi atrapado e escoltado f\u00f3ra do circu\u00edto. A carreira reiniciouse na volta 29 cando o coche de seguridade retirouse. Trulli viuse inmediatamente baixo a presi\u00f3n de Barrichello e resistiu os intentos do brasileiro de pasalo. Ralf Schumacher trompeou na curva 3 na volta trinta e Verstappen viuse forzado a esquivalo. M\u00e1is tarde, Alesi chocou contra Diniz e golpeou as barreiras, perdendo as d\u00faas rodas esquerdas do seu coche. O coche de seguridade volveu a sa\u00edr cando a fibra de carbono quedou espallada pola pista. \nO coche de seguridade retirouse ao final da volta 31 e a carreira comezou de novo con H\u00e4kkinen \u00e1 cabeza. Mentres tanto, Wurz retirouse cunha falla na caixa de cambios e Salo case chocou co Benetton. Unha lixeira chuvia comezou a caer na volta 33. Button entrou a boxes na volta seguinte e o seu equipo Williams cambioulle de pneum\u00e1ticos secos a mollados. Gen\u00e9 converteuse na s\u00e9tima retirada da carreira cun fallo no motor. Todos os pilotos, ademais de Barrichello, Coulthard, Frentzen e Zonta, optaron por pneum\u00e1ticos de mollado. Villeneuve trompeou despois dun pequeno contacto co seu compa\u00f1eiro de equipo Zonta, pero conseguiu continuar. Trulli recibiu unha penalizaci\u00f3n de dez segundos na volta 37 porque adiantou a Barrichello baixo bandeiras amarelas. Fixo a penalizaci\u00f3n inmediatamente e reincorporouse no 11\u00ba posto. Zonta tam\u00e9n recibiu unha penalizaci\u00f3n pero trompeou contra o muro de pneum\u00e1ticos na curva 12 e retirouse. Coulthard converteuse no piloto \u00faltimo piloto enentrar a boxes na 38\u00aa volta e reincorporouse quinto. Button logo pasou de la Rosa polo sexto lugar. \nAo finalizar a volta 39, coas paradas en boxes completadas, a orde de carreira era Barrichello, H\u00e4kkinen, Frentzen, Salo, Coulthard, Button, de la Rosa, Verstappen, Ralf Schumacher, Villeneuve, Trulli, Heidfeld, Mazzacane e Irvine. Frentzen retirouse cunha falla na caixa de cambios na volta 40 cando Coulthard situouse terceiro despois de pasar a Salo. Heidfeld converteuse no derradeiro retirado da carreira cunha falla do alternador na volta 40. Tres voltas despois Button colleu a Salo e superouno para alcanzar a cuarta posici\u00f3n. Comezou a chover m\u00e1is forte na volta 44 mentres que Barrichello abriu un oco a 11,5 segundos, e ga\u00f1ou a carreira tras 45 voltas para conseguir a primeira vitoria da s\u00faa carreira de F\u00f3rmula Un cun tempo de 1'25:34.418, a unha velocidade media de . H\u00e4kkinen terminou segundo no seu McLaren a 7,4 segundos de Barrichello, co compa\u00f1eiro de equipo Coulthard terceiro. Button logrou o seu mellor resultado da tempada 2000 cun cuarto posto, por diante de Salo en quinto lugar e de la Rosa redondeou os postos de puntuaci\u00f3n en sexto lugar. Ralf Schumacher, Villeneuve, Trulli, Irvine e Mazzacane ocuparon as seguintes cinco posici\u00f3ns, con Heidfeld sendo o \u00faltimo dos corredores clasificados a pesar do seu fallo no alternador. "}
{"id": "488646", "revid": "23204", "url": "https://gl.wikipedia.org/wiki?curid=488646", "title": "Werk ohne Autor", "text": "Werk ohne Autor \u00e9 un filme alem\u00e1n de 2018 escrito e dirixido por Florian Henckel von Donnersmarck. Foi nomeado \u00f3 Le\u00f3n de Ouro da 75\u00aa edici\u00f3n do Festival Internacional de Cinema de Venecia e a un Globo de Ouro pola Hollywood Foreign Press Association. Foi nomeado \u00f3s Premios \u00d3scar na 91\u00aa edici\u00f3n dos premios nas categor\u00edas de mellor filme internacional e mellor fotograf\u00eda."}
{"id": "488648", "revid": "25871", "url": "https://gl.wikipedia.org/wiki?curid=488648", "title": "\u00c1ngeles Liboreiro", "text": "\u00c1ngeles Liboreiro Ramos, nada o 8 de novembro de 1956 en Vigo, \u00e9 unha xogadora de baloncesto galega retirada.\nTraxectoria.\nFoi 15 veces internacional j\u00fanior e unha vez campioa de Espa\u00f1a j\u00fanior. Ga\u00f1ou tres t\u00edtulos da Copa da Ra\u00ed\u00f1a (1980, 1981 e 1983) e tres ligas (76-77, 78-79 e 81-82) co Real Club Celta de Vigo. Foi 51 veces internacional absoluta.\nCo equipo da selecci\u00f3n feminina de baloncesto de Espa\u00f1a xogou tres edici\u00f3ns do Campionato Europeo de Baloncesto Feminino, en 1974, 1976 e 1978."}
{"id": "488649", "revid": "25871", "url": "https://gl.wikipedia.org/wiki?curid=488649", "title": "\u00c1ngeles Liboreiro Ramos", "text": ""}
{"id": "488650", "revid": "1576", "url": "https://gl.wikipedia.org/wiki?curid=488650", "title": "Notranjska", "text": ""}
{"id": "488652", "revid": "1576", "url": "https://gl.wikipedia.org/wiki?curid=488652", "title": "Teor\u00eda cromos\u00f3mica de Sutton e Bovery", "text": ""}
{"id": "488657", "revid": "89787", "url": "https://gl.wikipedia.org/wiki?curid=488657", "title": "Lene Hau", "text": "Lene Vestergaard Hau, nada en Vejle o 13 de novembro de 1959, \u00e9 unha f\u00edsica danesa.\nTraxectoria.\nEn 1999 dirixiu o equipo da Universidade Harvard (EE. UU..) que logrou reducir a velocidade dun raio de luz a aproximadamente 17 metros por segundo. No 2001 conseguiron deter un raio momentaneamente. Isto foi posible grazas ao uso dun superflu\u00eddo.\nEn 1989 aceptou unha estad\u00eda de investigaci\u00f3n en Ciencias F\u00edsicas por dous anos na Universidade Harvard. Obtivo o seu doutoramento da Universidade de Aarhus en 1991. A s\u00faa especialidade \u00e9 a f\u00edsica te\u00f3rica, pero o seu interese moveuse \u00e1 investigaci\u00f3n experimental nun esforzo de crear un novo tipo de materia co\u00f1ecido como condensado de Bose-Einstein. En 1991 incorporouse ao cadro de persoal cient\u00edfico do Instituto Rowland para a Ciencia, en Cambridge (EE. UU.). Dende 1999 ocupa as c\u00e1tedras de F\u00edsica Aplicada e F\u00edsica, en Harvard.\nReco\u00f1ecementos.\nAs distinci\u00f3ns en reco\u00f1ecemento ao seu labor cient\u00edfico e de servizo incl\u00faen:\nOutorg\u00f3uselle, ademais, un posto honorario na Real Academia Danesa de Ciencias."}
{"id": "488659", "revid": "98629", "url": "https://gl.wikipedia.org/wiki?curid=488659", "title": "Systemsprenger", "text": "Systemsprenger \u00e9 un filme alem\u00e1n de 2019 dirixido por Nora Fingscheidt. Foi escollido para competir polo Oso de Ouro da 69\u00aa edici\u00f3n do Festival Internacional de Cinema de Berl\u00edn. Ga\u00f1ou o Premio Alfred Bauer no festival. Foi escollido como candidato de Alema\u00f1a \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nUnha nena perturbada de nove anos, que se atopa no sistema de benestar infantil, arela regresar coa s\u00faa nai."}
{"id": "488660", "revid": "1576", "url": "https://gl.wikipedia.org/wiki?curid=488660", "title": "Jos\u00e9 Luis Gil Sanz", "text": ""}
{"id": "488661", "revid": "23204", "url": "https://gl.wikipedia.org/wiki?curid=488661", "title": "Aus dem Nichts", "text": "Aus dem Nichts \u00e9 un filme alem\u00e1n de 2017 escrito e dirixido por Fatih Akin. Est\u00e1 protagonizado por Diane Kruger que interpreta o papel dunha muller cuxo marido e fillo son asasinados nun ataque terrorista perpetrado por neonazis. Foi escollido para competir pola Palma de Ouro na secci\u00f3n oficial do Festival Internacional de Cinema de Cannes de 2017, onde Kruger ga\u00f1ou o premio de mellor actriz. Foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, clasific\u00e1ndose na lista curta de decembro, mais finalmente non foi nomeado. Por\u00e9n, ga\u00f1ou o Globo de Ouro \u00f3 mellor filme en lingua non inglesa."}
{"id": "488662", "revid": "7596", "url": "https://gl.wikipedia.org/wiki?curid=488662", "title": "LU-545", "text": "A LU-545 \u00e9 unha estrada da rede primaria b\u00e1sica de Galicia que d\u00e1 acceso ao porto seco de Monforte de Lemos. Ten unha lonxitude de 2,3 km.\nUne o porto seco de Monforte de Lemos coa estrada LU-933. Est\u00e1 en proxecto a s\u00faa prolongaci\u00f3n cara ao sur ata a N-120."}
{"id": "488663", "revid": "123800", "url": "https://gl.wikipedia.org/wiki?curid=488663", "title": "M\u00e1rcia Barbosa", "text": "M\u00e1rcia Cristina Bernardes Barbosa, nada en Porto Alegre en 1960, \u00e9 unha f\u00edsica brasileira especializada en mec\u00e1nica estat\u00edstica que dirixe dende 2008 o Instituto de F\u00edsica da Universidade Federal de R\u00edo Grande do Sul (UFRGS). Barbosa foi reco\u00f1ecida en 2010 coa Medalla Nicholson da Sociedade Estadounidense de F\u00edsica (APS) e en 2013 recibiu o Premio L'Or\u00e9al-UNESCO a Mulleres en Ciencia.\nLegado.\nO seu traballo de investigaci\u00f3n cient\u00edfica axudou a explicar moitas caracter\u00edsticas da auga. Ademais, desenvolveu unha serie de modelos sobre as propiedades da auga que axudaron \u00e1 comprensi\u00f3n das interacci\u00f3ns da auga con mol\u00e9culas biol\u00f3xicas e procesos xeol\u00f3xicos."}
{"id": "488664", "revid": "23204", "url": "https://gl.wikipedia.org/wiki?curid=488664", "title": "Toni Erdmann", "text": "Toni Erdmann \u00e9 un filme austr\u00edaco-alem\u00e1n de 2016 dirixido, escrito e co-producido por Maren Ade. Est\u00e1 protagonizado por Peter Simonischek e Sandra H\u00fcller. O filme, que se estreou na competici\u00f3n do Festival Internacional de Cinema de Cannes de 2016, foi considerado o mellor filme de 2016 pola revista \"Sight &amp; Sound\" e outras publicaci\u00f3ns do sector.\nFoi nomeado \u00f3 \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente perdeu contra \"Foru\u0161ande\" de Ir\u00e1n."}
{"id": "488666", "revid": "98629", "url": "https://gl.wikipedia.org/wiki?curid=488666", "title": "Raul Brand\u00e3o", "text": "Raul Germano Brand\u00e3o, nado en Foz do Douro (Porto) o 12 de marzo de 1867 e finado en Lapa (Lisboa) o 5 de decembro de 1930, foi un militar, xornalista e escritor portugu\u00e9s, famoso polo realismo das s\u00faas descrici\u00f3ns e polo lirismo da linguaxe.\nTraxectoria.\nFillo de Jos\u00e9 Germano Brand\u00e3o, negociante, e de Laurinda Laurentina Ferreira de Almeida Brand\u00e3o. Pasou a s\u00faa adolescencia e mocidade na s\u00faa localidade natal. Sendo descendente de pescadores, o mar foi un tema recorrente da s\u00faa obra.\nDespois dunha pasaxe menos feliz por un colexio do Porto, Raul Brand\u00e3o gravita para o grupo dos nefelibatas, sendo baixo o seu signo que desperta para o mundo das letras e publica as s\u00faas primeiras obras. En 1891, terminada a secundaria e despois dunha breve pasaxe, como ouvinte, polo Curso Superior de Letras, matric\u00falase na Escola do Ex\u00e9rcito. Con este ingreso, ao parecer a contragusto, inicia unha carreira militar caracterizada por longas permanencias no Ministerio da Guerra envolvido na m\u00e1quina burocr\u00e1tica militar. Nas s\u00faas propias palabras: \"o tempo en que fun tropa viv\u00edn sempre enrascado\". Paralelamente, mant\u00e9n unha carreira de xornalista e vai publicando unha extensa obra literaria. Enc\u00f3ntranse colaboraci\u00f3ns da s\u00faa autor\u00eda no semanario \"O Micr\u00f3bio\" (1894-1895) e nas revistas \"Brasil-Portugal\" (1899-1914), \"Revista nova\" (1901-1902), \"Ser\u00f5es\" (1901-1911) e \"Homes Libres\" (1923).\nEn 1896 foi colocado no Regimento de Infantar\u00eda 20, en Guimar\u00e3es, onde co\u00f1ece Maria Angelina de Ara\u00fajo Abreu, con quen casa o 11 de marzo de 1897. Inicia ent\u00f3n a construci\u00f3n dunha casa, a Casa do Alto, na fregues\u00eda de Nespereira, nas aforas daquela cidade. A\u00ed se fixar\u00e1 en definitivo, a\u00ednda que con prolongadas estad\u00edas en Lisboa e noutras cidades. Xubilado no posto de capit\u00e1n en 1912, inicia a fase m\u00e1is fecunda da s\u00faa produci\u00f3n literaria.\nRaul Brand\u00e3o visitou os Azores no ver\u00e1n de 1924, nunha viaxe feita a t\u00edtulo persoal, mais que coincidiu, en parte, coa \"Visita dos Intelectuais\" ent\u00f3n organizada baixo a gu\u00eda dos autonomistas, particularmente de Jos\u00e9 Bruno Carreiro e do seu xornal, o \u00abCorreio dos Azores\u00bb. Desa viaxe, que durou cerca de dous meses (m\u00e1is demorada, por tanto, que a dos intelectuais convidados por Bruno Carreiro), resultou a publicaci\u00f3n da obras \"As ilhas desconhecidas - Notas e paisagems\" (Lisboa, 1927), unha das obras que m\u00e1is influ\u00edron na formaci\u00f3n da imaxe interna e externa dos Azores. Basta dicir que \u00e9 nas \"Ilhas desconhecidas\" que se inspira o co\u00f1ecido c\u00f3digo de cores das illas a\u00e7orianas: Terceira, illa lil\u00e1s; Pico, illa negra; S. Miguel, illa verde...\nFaleceu o 5 de decembro de 1930, aos 63 anos de idade, deixando unha extensa obra literaria e xornal\u00edstica. O d\u00eda anterior, ao sufrir unha s\u00edncope card\u00edaca, vir\u00eda falecer dunha aneurisma o d\u00eda seguinte, na R\u00faa de San Domingos \u00e1 Lapa, n\u00famero 44, primeiro. Foi sepultado no Cemiterio dos Praceres, e, en 1934, trasladado para o Cemiterio de Guimar\u00e3es, onde repousa at\u00e9 hoxe.\nEn 1950, o Concello de Lisboa homenaxeou o escritor dando o seu nome a unha r\u00faa na zona de Alvalade. Ten unha biblioteca co seu nome en Guimar\u00e3es."}
{"id": "488668", "revid": "91648", "url": "https://gl.wikipedia.org/wiki?curid=488668", "title": "Jos\u00e9 Ram\u00f3n Rioboo", "text": "Jos\u00e9 Ram\u00f3n Rioboo Castro, nado en Culleredo en 1972, \u00e9 un comunicador, empresario e pol\u00edtico espa\u00f1ol do Partido dos Socialistas de Galicia-PSOE que exerce como alcalde do municipio de Culleredo desde o 7 de novembro de 2017.\nTraxectoria.\nAos 19 anos, a principios da d\u00e9cada de 1990, cando cursaba estudos de maxisterio, Rioboo decidiu alternalos con colaboraci\u00f3ns en Radio Culleredo. En 1994 foi nomeado director de Radio Culleredo, convert\u00e9ndose as\u00ed no director m\u00e1is novo das emisoras de radio de Espa\u00f1a. Baixo a s\u00faa direcci\u00f3n, a emisora alcanzou as maiores cotas de audiencia e programaci\u00f3n. Neste intervalo foi colaborador de Radio Galega durante catro anos e do xornal El Ideal Gallego. En 2005 dimitiu da direcci\u00f3n de Radio Culleredo e do seu posto como traballador do Concello de Culleredo para facerse cargo da empresa de comunicaci\u00f3n que fundara en 1998 e que xa editaba o xornal \"El Entorno Metropolitano\".\nVinculado \u00f3 ideario de centro esquerda, estivo sempre moi preto de Sacrist\u00e1n, o seu referente pol\u00edtico m\u00e1is pr\u00f3ximo estando afiliado \u00f3 PSOE desde 1991 at\u00e9 o 2005 cando por discrepancias internas decide fundar a Agrupaci\u00f3n Progresista de Culleredo coa que concorrer\u00e1 \u00f3s comicios locais de 2007 e 2011.\nAgrupaci\u00f3n Progresista de Culleredo.\nEn xaneiro de 2006, a Agrupaci\u00f3n Progresista de Culleredo presentouse de maneira oficial ante os medios, e mostrou a s\u00faa intenci\u00f3n de converter ao seu candidato, Jos\u00e9 Ram\u00f3n Rioboo, no novo alcalde do municipio. Rioboo abandonou a direcci\u00f3n de \"El Entorno Metropolitano\" en xu\u00f1o dese mesmo ano, un dos xornais gratu\u00edtos de maior difusi\u00f3n de Galicia, para encabezar o citado partido pol\u00edtico. Con este partido concorreu \u00e1s elecci\u00f3ns municipais de 2007 e 2011 conseguindo 4 e 5 concelleiros e situ\u00e1ndose como a segunda forza pol\u00edtica tralo PSOE con 8 ed\u00eds. En 2013 reint\u00e9granse novamente no Partido dos Socialistas de Galicia-PSOE.\nO 9 de novembro de 2017 Rioboo foi nomeado alcalde de Culleredo, sucedendo as\u00ed a Julio Sacrist\u00e1n, que un mes antes anunciaba o seu abandono da pol\u00edtica despois de 34 anos en activo. Rioboo foi o elixido a petici\u00f3n do alcalde sa\u00ednte, e despois de ser referendado por unanimidade no seo do grupo municipal socialista. Os eixos do seu programa pasan polo desenvolvemento sustentable de Culleredo co obxectivo de converterse no principal municipio da \u00e1rea metropolitana da Coru\u00f1a.\nEn xu\u00f1o de 2018, en plena crise migratoria en Europa, Rioboo ofreceu \u00f3 Goberno de Espa\u00f1a a s\u00faa \"dispo\u00f1ibilidade total\" a acoller inmigrantes do buque MV Aquarius no marco do seu plan municipal de emerxencia social."}
{"id": "488669", "revid": "5863", "url": "https://gl.wikipedia.org/wiki?curid=488669", "title": "Lord Rayleigh", "text": ""}
{"id": "488670", "revid": "23204", "url": "https://gl.wikipedia.org/wiki?curid=488670", "title": "Im Labyrinth des Schweigens", "text": "Im Labyrinth des Schweigens \u00e9 un filme alem\u00e1n de 2014 dirixido por Giulio Ricciarelli. Baseado en feitos reais, estreouse na secci\u00f3n Contemporary World Cinema do Festival Internacional de Cinema de Toronto de 2014. Foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, clasific\u00e1ndose na lista curta de decembro, mais finalmente non foi nomeado."}
{"id": "488672", "revid": "1505", "url": "https://gl.wikipedia.org/wiki?curid=488672", "title": "Jos\u00e9 Ram\u00f3n Rioboo Castro", "text": ""}
{"id": "488673", "revid": "98629", "url": "https://gl.wikipedia.org/wiki?curid=488673", "title": "Die geliebten Schwestern", "text": "Die geliebten Schwestern \u00e9 un filme alem\u00e1n de 2014 escrito e dirixido por Dominik Graf. O filme bas\u00e9ase na vida do poeta alem\u00e1n Friedrich Schiller (1759\u20131805) e a s\u00faa relaci\u00f3n con d\u00faas irm\u00e1s, Caroline e Charlotte von Lengefeld. Schiller finalmente casou con Charlotte von Lengefeld.\nO filme foi nomeado \u00f3 Oso de Ouro na 64\u00aa edici\u00f3n do Festival Internacional de Cinema de Berl\u00edn, e tivo a s\u00faa estrea internacional neste festival. Foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "488677", "revid": "23204", "url": "https://gl.wikipedia.org/wiki?curid=488677", "title": "Zwei Leben", "text": "Zwei Leben \u00e9 un filme alem\u00e1n-noruegu\u00e9s de 2012 escrito e dirixido por Georg Maas e protagonizado por Juliane Kohler e Liv Ullmann. Est\u00e1 ambientado en Noruega e Alema\u00f1a e est\u00e1 vagamente baseado nunha novela non publicada de Hannelore Hippe. Foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, e clasificouse na lista curta de xaneiro."}
{"id": "488684", "revid": "5863", "url": "https://gl.wikipedia.org/wiki?curid=488684", "title": "Marcia Barbosa", "text": ""}
{"id": "488685", "revid": "5863", "url": "https://gl.wikipedia.org/wiki?curid=488685", "title": "Marcia Cristina Bernardes Barbosa", "text": ""}
{"id": "488686", "revid": "5863", "url": "https://gl.wikipedia.org/wiki?curid=488686", "title": "Marcia C. Barbosa", "text": ""}
{"id": "488688", "revid": "5863", "url": "https://gl.wikipedia.org/wiki?curid=488688", "title": "M. C. Barbosa", "text": ""}
{"id": "488689", "revid": "5863", "url": "https://gl.wikipedia.org/wiki?curid=488689", "title": "M\u00e1rcia Bernardes Barbosa", "text": ""}
{"id": "488691", "revid": "25871", "url": "https://gl.wikipedia.org/wiki?curid=488691", "title": "Matilde Mart\u00ednez Dom\u00ednguez", "text": "Matilde Mart\u00ednez Dom\u00ednguez, nada en Nocedo (Quiroga) en 1952 e finada en Barcelona o 19 de xu\u00f1o de 1987, foi unha futbolista galega, precursora do f\u00fatbol feminino en Catalu\u00f1a. \nTraxectoria.\nEstablecida en Barcelona, comezou a s\u00faa carreira deportiva en 1971 como centrocampista co Gramanet e despois xogou na Uni\u00f3 Esportiva Sant Andreu. M\u00e1is tarde, fundou o FF Catalu\u00f1a, que ga\u00f1ou a primeira liga catal\u00e1 na tempada de 1980-1981, sendo a s\u00faa capit\u00e1. Morreu en xu\u00f1o de 1987 no atentado de Hipercor en Barcelona."}
{"id": "488692", "revid": "98629", "url": "https://gl.wikipedia.org/wiki?curid=488692", "title": "Guerra Junqueiro", "text": "Ab\u00edlio Manuel Guerra Junqueiro, nado en Ligares (Freixo de Espada \u00e1 Cinta) o 15 de setembro de 1850 e finado en Lisboa o 7 de xullo de 1923, foi alto funcionario administrativo, pol\u00edtico, deputado, xornalista, escritor e poeta portugu\u00e9s. Foi o poeta m\u00e1is popular da s\u00faa \u00e9poca e o m\u00e1is t\u00edpico representante da chamada \"Escola Nova\". Poeta panfletario, a s\u00faa poes\u00eda axudou a crear o ambiente revolucionario que conduciu \u00e1 implantaci\u00f3n da Rep\u00fablica.\nTraxectoria.\nFillo do negociante e labrego rico Jos\u00e9 Ant\u00f3nio Junqueiro e da s\u00faa muller Ana Guerra. A nai faleceu cando Guerra Junqueiro contaba s\u00f3 3 anos de idade. Estudou os preparatorios en Braganza, matricul\u00e1ndose en 1866 nos estudos de Teolox\u00eda da Universidade de Co\u00edmbra. Comprendendo que non ti\u00f1a vocaci\u00f3n para a vida relixiosa, dous anos despois trasladouse para a carreira de Dereito. Terminou a carreira en 1873.\nEntrando no funcionalismo p\u00fablico da \u00e9poca, foi secretario-xeral do Gobernador Civil dos distritos de Angra do Hero\u00edsmo e de Viana do Castelo. En 1878 foi elixido deputado polo c\u00edrculo electoral de Macedo de Cabaleiros. Foi entre 1911 e 1914 o embaixador de Portugal na Su\u00edza (o t\u00edtulo era \"ministro de Portugal na Su\u00edza\").\nO 12 de febreiro de 1920 foi agraciado co grao de Gr\u00e3-Cruz da Orde Militar de Sant'Iago da Espada.\nObra literaria.\nGuerra Junqueiro iniciou a s\u00faa carreira literaria en Co\u00edmbra no xornal literario \"A Folla\", dirixido polo poeta Jo\u00e3o Penha, do cal m\u00e1is tarde foi redactor. Aqu\u00ed crea relaci\u00f3ns de amizade con alg\u00fans dos mellores escritores e poetas do seu tempo, grupo xeralmente co\u00f1ecido por \"Xeraci\u00f3n dos 70\".\nGuerra Junqueiro desde moi novo comezou a manifestar not\u00e1bel talento po\u00e9tico, e xa en 1868 o seu nome era inclu\u00eddo entre os m\u00e1is prometedores da nova xeraci\u00f3n de poetas portugueses. O mesmo ano, no op\u00fasculo titulado \"O Aristarco portugu\u00e9s\", apreci\u00e1ndose o libro \"Vozes sem eco\", publicado en Co\u00edmbra en 1867 por Guerra Junqueiro, xa se prognostica un grande futuro ao seu autor. \nPublicaci\u00f3ns.\nNo Porto, na mesma data, aparec\u00eda outra obra, \"Baptismo de amor\", acompa\u00f1ada dun pre\u00e1mbulo escrito por Camilo Castelo Branco; en Co\u00edmbra publicara Guerra Junqueiro a \"Lira dos catorze anos\", volume de poes\u00edas; e en 1867 o poemeto \"Mysticae nuptiae\"; no Porto a casa Chardron edit\u00e1ralle en 1870 a \"Vitoria da Francia\", que despois reeditou en Co\u00edmbra en 1873.\nEn 1873, sendo proclamada a Rep\u00fablica en Espa\u00f1a, escribiu a\u00ednda ese ano o vehemente poemeto \"\u00c1 Espa\u00f1a libre\".\nEn 1874 apareceu o poema \"A morte de D. Jo\u00e3o\", edici\u00f3n feita pola casa Mor\u00e9, do Porto, obra que alcanzou gran \u00e9xito. Camilo Castelo Branco consagroulle un artigo nas \"Noites de ins\u00f3nio\", e Oliveira Martins, na revista \"Artes e Letras\".\nIndo residir para Lisboa foi colaborador en prosa e en verso, de xornais pol\u00edticos e art\u00edsticos, como \"A Lanterna M\u00e1xica\" e \"O Ant\u00f3nio Maria\" (1879-1885;1891-1898), coa colaboraci\u00f3n de dese\u00f1os de Rafael Bordalo Pi\u00f1eiro. En 1875 escribiu o \"Crime\", poemeto a prop\u00f3sito do asasinato do alferes Palma de Brito; a poes\u00eda \"Aos Veteranos da Liberdade\"; e o volume de \"Contos para a inf\u00e1ncia\". No \"Di\u00e1rio de Noticias\" tam\u00e9n publicou o poemeto \"Fiel\" e o conto \"Na Feira da Ladroa\". En 1878 publicou en Lisboa o poemeto \"Traxedia infantil\". Colaborou en diversas publicaci\u00f3ns peri\u00f3dicas, especialmente: \"Atlantida\" (1915-1920), \"Branco e Negro\" (1896-1898), \"Brasil Portugal\" (1899-1914), \"A Cr\u00f3nica\" , Ilustraci\u00f3n (1884-1892), \"A Illustra\u00e7\u00e3o Portugueza\" (1884-1890), \"Ilustraci\u00f3n\" Universal (1884-1885), \"A Prensa\" (1885-1891), \"Xornal do domingo\" (1881-1888), \"A Lectura\" (1894-1896), \"Luz e Vida\" (1905), \"A Muller\" (1879), \"O Occidente\" (1878-1915), \"Renascen\u00e7a\" (1878-1879?), \"O Pantheon\" (1880-1881), \"A Republica Portugueza\" (1910-1911), \"Ribaltas e Gambiarras\" (1881), \"Ser\u00f5es\" (1901-1911), \"Azulejos\" (1907-1909), na \"Revista de turismo\" iniciada en 1916 e no peri\u00f3dico \"O Azeitonense\" (1919-1920).\nUnha gran parte das composici\u00f3ns po\u00e9ticas de Guerra Junqueiro est\u00e1 reunida no volume que ten por t\u00edtulo \"A musa em f\u00e9rias\", publicado en 1879. Este ano tam\u00e9n sa\u00edu o poemeto \"O Melro\", que despois foi inclu\u00eddo na \"Velhice do Padre Eterno\", edici\u00f3n de 1885. Publicou \"Id\u00edlios e S\u00e1tiras\", e traduciu e coleccionou un volume de contos de Hans Christian Andersen e outros.\nTras unha estad\u00eda en Par\u00eds, aparentemente para tratamento da doenza digestiva contra\u00edda durante a s\u00faa estad\u00eda nos Azores, publicou en 1885 no Porto \"A velhice do Padre Eterno\", obra que provocou acerbas r\u00e9plicas por parte da opini\u00f3n clerical, representada na prensa, entre outros, polo c\u00f3nego Jos\u00e9 Joaquim de Sena Freitas. Pol\u00e9mico en relaci\u00f3n \u00e1 relixi\u00f3n, outros escritos de cariz anticlerical da s\u00faa autor\u00eda foron encontrados en publicaci\u00f3ns peri\u00f3dicas como \"A Lucta\" e \"A Luz\" (1919-1921).\nCando se deu o conflito coa Inglaterra sobre o \"mapa cor-de-rosa\", que culminou co ultimato brit\u00e1nico de 11 de xaneiro de 1890, Guerra Junqueiro interesouse profundamente por esta crise nacional, e escribiu o op\u00fasculo \"Finis Patriae\", e a \"Can\u00e7\u00e3o do \u00d3dio\", para a cal Miguel \u00c2ngelo Pereira escribiu a m\u00fasica. Posteriormente publicou o poema \"P\u00e1tria\". Estas composici\u00f3ns tiveron unha inmensa repercusi\u00f3n, contribu\u00edndo poderosamente para o descr\u00e9dito das instituci\u00f3ns mon\u00e1rquicas."}
{"id": "488700", "revid": "1888", "url": "https://gl.wikipedia.org/wiki?curid=488700", "title": "Manuel Mar\u00eda Carreira V\u00e9rez", "text": ""}
{"id": "488715", "revid": "89787", "url": "https://gl.wikipedia.org/wiki?curid=488715", "title": "M\u00e1ria Telkes", "text": "M\u00e1ria Telkes, nada en Budapest o 12 de decembro de 1900 e finada o 2 de decembro de 1995, foi unha f\u00edsica e qu\u00edmica h\u00fangara, pioneira e inventora que traballou en tecnolox\u00edas de enerx\u00eda solar. Trasladouse aos Estados Unidos de Am\u00e9rica logo de obter o seu doutoramento en fisicoqu\u00edmica.\nCarreira.\nTelkes traballou como biof\u00edsica nos Estados Unidos, e de 1939 a 1953, investigou sobre a enerx\u00eda solar no Instituto de Tecnolox\u00eda de Massachusetts.\nTelkes \u00e9 co\u00f1ecida por inventar o primeiro xerador termoel\u00e9ctrico en 1947, e dese\u00f1ou o primeiro sistema de calefacci\u00f3n solar para a Casa Solar de Dover, Massachusetts dese\u00f1ada por Eleanor Raymond, e o primeiro refrixerador termoel\u00e9ctrico en 1953.\nFoi unha prol\u00edfica inventora de dispositivos termoel\u00e9ctricos, inclu\u00edndo unha unidade port\u00e1til de desalinizaci\u00f3n para uso en botes salvavidas, que utilizan enerx\u00eda solar e condensaci\u00f3n para obter auga potable por destilaci\u00f3n solar.\nTelkes \u00e9 considerada unha das fundadoras dos sistemas de almacenamento de enerx\u00eda solar, por ese motivo foi chamada a \"ra\u00ed\u00f1a solar\". Mudouse a Texas nos 70 e asesorou moitas compa\u00f1\u00edas pioneiras no campo da enerx\u00eda solar."}
{"id": "488724", "revid": "5863", "url": "https://gl.wikipedia.org/wiki?curid=488724", "title": "U-boot", "text": ""}
{"id": "488725", "revid": "98629", "url": "https://gl.wikipedia.org/wiki?curid=488725", "title": "Francisco Javier Artime P\u00e9rez", "text": "Francisco Javier Artime P\u00e9rez, nado en Padr\u00f3n e finado no mesmo concello en agosto de 1918, foi un avogado, xornalista e pol\u00edtico galego.\nTraxectoria.\nIrm\u00e1n de Eloy Artime P\u00e9rez. Licenciado en dereito pola Universidade Central de Madrid (1882-1883). En 1903 impulsou e dirixiu o peri\u00f3dico \"El Radical\". Denunciado por Ram\u00f3n Tojo P\u00e9rez, presidente da deputaci\u00f3n da Coru\u00f1a e curm\u00e1n seu por un artigo aparecido no peri\u00f3dico a finais de 1904, foi condenado a catro meses e un d\u00eda de arresto maior e 250 pesetas de multa o que provocou o peche da publicaci\u00f3n e a entrada en prisi\u00f3n de Francisco Javier \u00e1 fin do ver\u00e1n de 1905. Posteriormente foi xu\u00edz municipal de Padr\u00f3n."}
{"id": "488732", "revid": "94673", "url": "https://gl.wikipedia.org/wiki?curid=488732", "title": "OK Liga Bronce 2019", "text": "A tempada 2019 da OK Liga Bronce foi a primeira edici\u00f3n da liga de ascenso \u00e1 OK Liga Prata, segunda categor\u00eda do h\u00f3ckey a pat\u00edns espa\u00f1ol. A competici\u00f3n estivo integrada por 15 equipos divididos en dous grupos segundo localizaci\u00f3n xeogr\u00e1fica. Comezou o 23 de febreiro e finalizou o 9 de xu\u00f1o.\nLogo da disputa das 14 xornadas en ambos grupos os equipos ascendidos foron o RC Josaleta, AA Dominicos, Oviedo Booling e Compa\u00f1\u00eda de Mar\u00eda polo Grupo Norte, mentres que CP Las Rozas, CP Rivas H20, Sta. Mar\u00eda del Pilar e HC Burguillos ascendieron polo Grupo Sur."}
{"id": "488735", "revid": "27155", "url": "https://gl.wikipedia.org/wiki?curid=488735", "title": "Mono rhesus", "text": ""}
{"id": "488741", "revid": "1131", "url": "https://gl.wikipedia.org/wiki?curid=488741", "title": "Eug\u00e9nio de Castro", "text": "Eug\u00e9nio de Castro e Almeida, nado en Co\u00edmbra o 4 de marzo de 1869 e finado na mesma cidade o 17 de agosto de 1944, foi un poeta portugu\u00e9s.\nBiograf\u00eda.\nAo redor de 1889 rematou o Curso Superior de Letras (en Lisboa), vindo m\u00e1is tarde a ensinar na Facultade de Letras da Universidade de Co\u00edmbra. Funda a revista \"\"Os Insubmissos\" con Jo\u00e3o Menezes e Francisco Bastos a\u00ednda nos \u00faltimos anos da s\u00faa licenciatura, m\u00e1is propiamente en 1889. Colaborou coa revista que fundou e coa revista \"Bo\u00e9mia nova\"\", ambas seguidoras do Simbolismo Franc\u00e9s. Tivo tam\u00e9n colaboraci\u00f3n en varias publicaci\u00f3ns peri\u00f3dicas do s\u00e9culo XIX, especialmente: \"A prensa\" (1885-1891), \"Ave azul\" (1899-1900), \"A semana de Lisboa\" (1893-1895), \"A lectura\" (1894-1896), \"Branco e Negro\" (1896-1898); nas d\u00faas series da \"Illustra\u00e7\u00e3o Portuguesa\": \"Illustra\u00e7\u00e3o Portuguesa\"(1884-1890) e \"Illustra\u00e7\u00e3o portugueza\" (iniciada en 1903), e a\u00ednda, en diversas revistas do S\u00e9culo XX, entre as cales a revista \"Ser\u00f5es\" (1901-1911), \"Atl\u00e2ntida\" (1915-1920), \"Contempor\u00e2nea\" (1915-1926), \"Revista de turismo\" iniciada en 1916, no peri\u00f3dico \"O Azeitonense\" (1919-1920) e na revista \"Ilustra\u00e7\u00e3o\" (iniciada en 1926). En 1890 entrou para a historia da literatura portuguesa co lanzamento do libro de poemas \"Oaristos\", marco inicial do Simbolismo en Portugal.\nA obra de Eug\u00e9nio de Castro pode ser dividida en d\u00faas fases: na primeira, a fase simbolista, que corresponde \u00e1 s\u00faa produci\u00f3n po\u00e9tica at\u00e9 o fin do s\u00e9culo XIX, Eug\u00e9nio de Castro presenta algunhas caracter\u00edsticas da Escola Simbolista, como o uso de rimas novas e raras, novas m\u00e9tricas, sinestesias, aliteraci\u00f3ns e vocabulario m\u00e1is rico e musical.\nNa segunda fase ou neocl\u00e1sica, que corresponde aos poemas escritos xa o s\u00e9culo XX, vemos un poeta volto \u00e1 Antiguidade Cl\u00e1sica e ao pasado portugu\u00e9s, revelando un correcto saudosismo, caracter\u00edstico das primeiras d\u00e9cadas do s\u00e9culo XX en Portugal.\nCasou o 22 de maio de 1898 con Br\u00edgida Augusta Correia Portal, e dese casamento naceron seis fillos.\nFoi homenaxeado en Co\u00edmbra a trav\u00e9s da asignaci\u00f3n do seu nome a unha escola da cidade - a Agrupaci\u00f3n de Escolas Eug\u00e9nio de Castro. O 11 de abril de 1939, foi agraciado co grao de Gr\u00e3-Cruz da Orde Militar de Sant'Iago da Espada. En 1949 o Concello de Lisboa homenaxeou o escritor dando o seu nome a unha r\u00faa xunto \u00e1 Avenida da Igrexa, en Alvalade."}
{"id": "488742", "revid": "865", "url": "https://gl.wikipedia.org/wiki?curid=488742", "title": "Loaded", "text": "Loaded \u00e9 o cuarto \u00e1lbum de estudio da banda estadounidense de rock The Velvet Underground, publicado o 15 de novembro de 1970 a trav\u00e9s do selo Cotillion Records, subsidiaria de Atlantic Records. Foi o derradeiro \u00e1lbum do grupo co seu membro fundador e principal compositor Lou Reed, que marchou pouco despois do seu lanzamento.\n\"Loaded\" foi colocado no posto 110 da lista da revista \"Rolling Stone\" dos 500 mellores \u00e1lbums de todos os tempos."}
{"id": "488743", "revid": "1131", "url": "https://gl.wikipedia.org/wiki?curid=488743", "title": "Facinas", "text": "Facinas \u00e9 unha pedan\u00eda do concello de Tarifa, na provincia de C\u00e1diz, establecida como entidade de \u00e1mbito territorial inferior ao municipio. Ti\u00f1a en 2015 unha poboaci\u00f3n de 1.302 habitantes.\nAt\u00f3pase aos p\u00e9s da serra de Fates, xunto ao Parque Natural de Los Alcornocales."}
{"id": "488744", "revid": "10599", "url": "https://gl.wikipedia.org/wiki?curid=488744", "title": "Renfe", "text": ""}
{"id": "488746", "revid": "89787", "url": "https://gl.wikipedia.org/wiki?curid=488746", "title": "Joan Feynman", "text": "Joan Feynman, nada en Queens (Nova York) o 31 de marzo de 1927 e finada o 21 de xullo de 2020, foi unha\u00a0astrof\u00edsica\u00a0americana. Fixo contribuci\u00f3ns importantes ao estudo de\u00a0temas relacionados co vento solar, relaci\u00f3ns Sol-Terra e f\u00edsica\u00a0magnetosf\u00e9rica. En particular, Feynman foi co\u00f1ecida por desenvolver a comprensi\u00f3n da orixe das\u00a0auroras polares, e por crear un m\u00e9todo para predicir as manchas solares.\nVida temper\u00e1.\nFeynman criouse en Far Rockaway, Queens, Cidade de Nova York, xunto co seu irm\u00e1n m\u00e1is vello, Richard Feynman. A s\u00faa familia era orixinaria de Rusia e Polonia; ambos os proxenitores eran xudeus\u00a0asquenac\u00ed. Como o seu irm\u00e1n, Joan foi unha nena inquisitiva, e mostrou\u00a0 interese en comprender o mundo natural dende unha idade temper\u00e1. A\u00ednda as\u00ed, tanto a s\u00faa nai como a s\u00faa avoa intentaron disuadila do seu interese pola ciencia. A pesar disto, o seu irm\u00e1n Richard sempre alentou a s\u00faa curiosidade sobre o universo, a introduciu no co\u00f1ecemento das auroras e fixo dela, con 5 anos, a s\u00faa 'axudante de laboratorio'. Convenceuse de que, efectivamente, pod\u00eda estudar ciencia, cando se topou cun gr\u00e1fico baseado nas investigaci\u00f3ns da notable astr\u00f3noma Cecilia Payne-Gaposchkin.\nFormaci\u00f3n.\nFeynman graduouse\u00a0na Universidade de Oberlin.\u00a0M\u00e1is tarde asistiu \u00e1\u00a0Universidade de Siracusa, onde estudou\u00a0teor\u00eda do estado s\u00f3lido\u00a0no departamento de f\u00edsica dirixido por\u00a0Melvin\u00a0Lax.\u00a0Durante os seus anos de licenciatura, Feynman tomou un ano sab\u00e1tico para vivir en\u00a0Guatemala, onde estudou a antropolox\u00eda dos\u00a0maias que al\u00ed viviron.\u00a0Feynman finalmente conseguiu o seu doutoramento en f\u00edsica en 1958.\u00a0A s\u00faa tese trataba sobre a\u00a0 \"absorci\u00f3n de radiaci\u00f3n infravermella en cristais de estruturas reticulares tipo diamante\". Tam\u00e9n realizou traballo pos doutoral na Universidade de Columbia.\nCarreira.\nEntre 1960 e 1962 estivo retirada da investigaci\u00f3n para poder coidar \u00f3s seus dous fillos, caendo na depresi\u00f3n e sendo aconsellada de volver \u00f3 traballo por un terapeuta. Volveu traballar, primeiro a tempo parcial, no Columbia University\u2019s Lamont-Doherty Earth Observatory, onde comezou o estudo da magnetosfera.\nNo 1971 comezou a traballar no Ames Research Center da NASA. Posteriormente, pasou \u00f3 High Altitude Observatory no National Center for Atmospheric Research en Boulder, Colorado, \u00e1 National Science Foundation (NSF) e \u00f3 Boston College, pasando no 1985 \u00f3 Jet Propulsion Laboratory (JPL) en Pasadena, California, onde rematar\u00eda a s\u00faa carreira e \u00f3 que seguir\u00eda ligada despois.\nDurante a s\u00faa carreira, Feynman foi autora ou coautora de m\u00e1is de 100 publicaci\u00f3ns cient\u00edficas. Tam\u00e9n editou tres libros cient\u00edficos.\nPremios e honras.\nFeynman foi elixida d\u00faas veces secretaria da Secci\u00f3n de F\u00edsica Solar e Interplanetaria da\u00a0Uni\u00f3n Americana de Xeof\u00edsica.\nEn 2002, Feynman foi designada como unha dos cient\u00edficos s\u00e9nior de elite do JPL.\nNo mesmo 2002, foille outorgada como distinci\u00f3n a\u00a0Medalla ao Logro Excepcional\u00a0da NASA."}
{"id": "488747", "revid": "10599", "url": "https://gl.wikipedia.org/wiki?curid=488747", "title": "Broll\u00f3n", "text": ""}
{"id": "488748", "revid": "865", "url": "https://gl.wikipedia.org/wiki?curid=488748", "title": "&quot;No Flashlight&quot; Songs of the Fulfilled Night", "text": "\"No Flashlight\": Songs of the Fulfilled Night \u00e9 o primeiro \u00e1lbum de estudio da banda estadounidense de indie rock Mount Eerie, publicado o 9 de maio de 2005 a trav\u00e9s do selo P.W. Elverum &amp; Sun, Ltd. O disco conta coa aparici\u00f3n de Genevi\u00e8ve Castr\u00e9e e Jason Wall."}
{"id": "488749", "revid": "1131", "url": "https://gl.wikipedia.org/wiki?curid=488749", "title": "I\u00c9SEG School of Management", "text": "A I\u00c9SEG School of Management \u00e9 unha escola de negocios con vocaci\u00f3n internacional, con campus propios en Lille e La D\u00e9fense.\nDescrici\u00f3n.\nEsta instituci\u00f3n foi fundada en 1964. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA.\nA escola, cunha rede de 7.500 antigos alumnos."}
{"id": "488751", "revid": "5863", "url": "https://gl.wikipedia.org/wiki?curid=488751", "title": "Divulgadora cient\u00edfica", "text": ""}
{"id": "488752", "revid": "865", "url": "https://gl.wikipedia.org/wiki?curid=488752", "title": "Lincoln (\u00e1lbum)", "text": "Lincoln \u00e9 o segundo \u00e1lbum de estudio da banda estadounidense de rock alternativo They Might Be Giants, publicado o 25 de setembro de 1988 a trav\u00e9s do selo Bar/None Records. O nome do disco v\u00e9n do lugar onde pasaron a infancia de John Linnell e John Flansburgh, Lincoln, Massachusetts. Edit\u00e1ronse tres sinxelo do \u00e1lbum: \"Ana Ng\", \"They'll Need a Crane\" e \"Purple Toupee\". Aparece na s\u00faa totalidade en \"\", un recompilatorio de material dos primeiros tempos da banda."}
{"id": "488753", "revid": "47401", "url": "https://gl.wikipedia.org/wiki?curid=488753", "title": "Maria Telkes", "text": ""}
{"id": "488755", "revid": "27155", "url": "https://gl.wikipedia.org/wiki?curid=488755", "title": "Escribente", "text": ""}
{"id": "488756", "revid": "27155", "url": "https://gl.wikipedia.org/wiki?curid=488756", "title": "Escribidora", "text": ""}
{"id": "488760", "revid": "88215", "url": "https://gl.wikipedia.org/wiki?curid=488760", "title": "\u00c1ngeles Ara\u00fajo", "text": "Mar\u00eda \u00c1ngeles Ara\u00fajo S\u00e1nchez, nada o 28 de febreiro de 1964 en Vigo, \u00e9 unha xogadora de baloncesto galega retirada.\n\u00c9 nai da tam\u00e9n xogadora de baloncesto Mar\u00eda P\u00e9rez Ara\u00fajo.\nTraxectoria.\nCo equipo da selecci\u00f3n feminina de baloncesto de Espa\u00f1a xogou o Campionato Europeo de Baloncesto Feminino en 1983."}
{"id": "488762", "revid": "89787", "url": "https://gl.wikipedia.org/wiki?curid=488762", "title": "Rashi", "text": "Shlomo Yitzchaki (en ; en ; en ), nado en Troyes o 22 de febreiro de 1040 e finado na mesma cidade o 13 de xullo de 1105, co\u00f1ecido polo acr\u00f3nimo de Rashi (en , RAbbi SHlomo Itzhaki), foi un rabino franc\u00e9s, autor de comentario sobre o Talmud e o \"Tanakh\". Reco\u00f1ecido pola s\u00faa habilidade para presentar o significado b\u00e1sico do texto nun estilo conciso e l\u00facido, Rashi chega aos grandes estudosos e os estudantes que se inician, e a s\u00faa obra permanece como unha obra central dos estudos xudeus contempor\u00e1neos. O seu comentario sobre o Talmud, que cobre case todo o Talmud babil\u00f3nico (un total de 30 de 39 tratados, debido \u00e1 s\u00faa morte), foi inclu\u00eddo en todas as edici\u00f3ns do Talmud dende a s\u00faa primeira impresi\u00f3n por parte de Daniel Bomberg na d\u00e9cada de 1520. O seu comentario sobre o Tanakh, especialmente sobre o Chumash (\"Cinco libros de Mois\u00e9s\"), serve como base de m\u00e1is de trescentos \"supercomentarios\" que analizan a escolla de Rashi da lingua e as citas, escritos por alg\u00fans dos maiores nomes da literatura rab\u00ednica.\nTraxectoria.\nRashi contraeu matrimonio de moi novo e vaixou a Worms e Mainza, onde permaneceu oito anos en importantes centros de ensino xudeu en Alema\u00f1a. O seu co\u00f1ecemento das fontes relixiosas en hebreo e arameo viuse enriquecido grazas ao seu acceso a documentos escritos en franc\u00e9s e alem\u00e1n. Aos 25 anos regresou a Troyes onde comezou a s\u00faa carreira como mestre e escritor. Pouco despois organizou a s\u00faa propia escola en que centos de estudantes recibiron os beneficios da s\u00faa grande erudici\u00f3n e do seu particular m\u00e9todo interpretativo.\nOs seus \u00faltimos anos de vida, v\u00edronse afectados polos masacres cometidos contra familiares e amigos na primeira cruzada (1095-96). Durante este per\u00edodo transferiu o seu \"Bet Hamidrash\" (casa de estudo) a Worms. Os seus descendentes herdaron esta cultura e fundaron a escola de comentaristas co\u00f1ecida como Tosafot, nome que deriva da ra\u00edz hebrea que significa \u00abagregar\u00bb.\nLegado.\nO comentario de Rashi sobre o Talmud contin\u00faa a ser clave para os estudo e as interpretaci\u00f3ns rab\u00ednicas contempor\u00e1neas. Sen o comentario de Rashi, o Talmud permanecer\u00eda como un libro pechado. Con el, calquera alumno introducido por un mestre no seu estudo pode continuar a aprender pola s\u00faa conta, descifrando a s\u00faa linguaxe e significado coa axuda de Rashi.\nEn 2006, a Jewish National and University Library da Universidade Hebrea montou unha exposici\u00f3n para conmemorar o 900.\u00ba aniversario da morte de Rashi (2005), mostrando obxectos raros da colecci\u00f3n da biblioteca escrita por Rashi, ademais de varias obras doutros autores sobre el.\nSupercomentarios.\nPublic\u00e1ronse voluminosos supercomentarios sobre os comentarios de Rashi sobre a Biblia e o Talmud, inclu\u00eddo \"Gur Aryeh\" do rabino Judah Loew (o Maharal), \"Sefer ha-Mizrachi\" do rabino Elijah Mizrachi (o Re'em) e \"Yeri'ot Shlomo\" do rabino Solomon Luria (o Maharshal). Case toda a literatura rab\u00ednica publicada dende a idade media, emprega a s\u00faa visi\u00f3n, ben como apoio, ben para debater contra ela.\nAs explicaci\u00f3ns de Rashi sobre o Chumash tam\u00e9n se citaron extensamente en \"Postillae Perpetuae\" de Nicholas de Lyra (1292\u20131340), franciscano franc\u00e9s. O libro de de Lyra foi unha das primeiras fontes empregadas na traduci\u00f3n da Biblia por Lutero."}
{"id": "488763", "revid": "23204", "url": "https://gl.wikipedia.org/wiki?curid=488763", "title": "La \u00d3rbita de Endor", "text": "La \u00d3rbita de Endor (tam\u00e9n co\u00f1ecido coas siglas LODE) \u00e9 un podcast espa\u00f1ol creado no 2011 dirixido e presentado por Antonio Runa. O programa atangue a ciencia ficci\u00f3n e a fantas\u00eda principalmente, inclu\u00edndo temas como banda dese\u00f1ada, literatura, videoxogos, cinema e series, anime e mangas. \nNo ano 2015, a descarga media semanal dos programas roldaba entre 15\u00a0000 e 20\u00a0000, sendo un dos podcasts con m\u00e1is o\u00edntes de Espa\u00f1a.\nO podcast conta con tres clases de programas, est\u00e1ndar, monogr\u00e1fico e especial, e no ano 2020 estreou a s\u00faa tempada n\u00famero 10.\nNome.\nO nome do podcast pode entenderse como unha dobre referencia ao fandom de fantas\u00eda e ciencia ficci\u00f3n: o planeta Endor da saga da \"Guerra das galaxias\" e tam\u00e9n \u00f3 termo \u00e9lfico Endor ou End\u00f3r\u00eb d\"o Se\u00f1or dos Aneis\". \nO proxecto chamouse inicialmente \"Gate Tannh\u00e4user\" (\"A Porta de Tannh\u00e4user\") en honra ao famoso mon\u00f3logo de Roy Batty, unha r\u00e9plica da pel\u00edcula \"Blade Runner\", pero debido \u00e1 dificultade de deletrear o t\u00edtulo o nome foi cambiado."}
{"id": "488765", "revid": "25871", "url": "https://gl.wikipedia.org/wiki?curid=488765", "title": "Mar\u00eda \u00c1ngeles Ara\u00fajo S\u00e1nchez", "text": ""}
{"id": "488768", "revid": "5863", "url": "https://gl.wikipedia.org/wiki?curid=488768", "title": "Ricardo Varela", "text": "O nome Ricardo Varela pode referirse a:"}
{"id": "488770", "revid": "25871", "url": "https://gl.wikipedia.org/wiki?curid=488770", "title": "Carmen Mart\u00ednez", "text": "Mar\u00eda del Carmen Mart\u00ednez Dom\u00ednguez, nada o 4 de novembro de 1960 en Vigo e finada o 29 de maio de 2015 na mesma cidade, foi unha xogadora de baloncesto galega. Xogou como p\u00edvot no equipo Bosco Celta.\nTraxectoria.\nAo longo da s\u00faa traxectoria como xogadora chegou a ga\u00f1ar 5 t\u00edtulos de Liga e 4 da Copa da Ra\u00ed\u00f1a. Co equipo da selecci\u00f3n feminina de baloncesto de Espa\u00f1a xogou o Campionato Europeo de Baloncesto Feminino en 1978 e 1980."}
{"id": "488771", "revid": "25871", "url": "https://gl.wikipedia.org/wiki?curid=488771", "title": "Mar\u00eda del Carmen Mart\u00ednez Dom\u00ednguez", "text": ""}
{"id": "488772", "revid": "98629", "url": "https://gl.wikipedia.org/wiki?curid=488772", "title": "Mae Jemison", "text": "Mae Jemison, nada en Decatur (Alabama) o 17 de outubro de 1956, \u00e9 unha enxe\u00f1eira qu\u00edmica, m\u00e9dica e astronauta da NASA. Foi a primeira muller afroamericana en viaxar ao espazo.\nTraxectoria.\nMae Jemison \u00e9 a terceira filla de Charles e de Dorothy, moi interesados na s\u00faa educaci\u00f3n. Dende moi nova tivo claro quer\u00eda ser cient\u00edfica e xa antes de acudir \u00e1 escola secundaria interesouse polo tema do espazo. Estudou na Universidade de Stanford cunha bolsa obtendo o graduado en Enxe\u00f1ar\u00eda Qu\u00edmica. Despois doutorouse en Medicina pola Universidade Cornell en 1981. Dende 1983 a 1985 uniuse ao Corpo de Paz servindo como m\u00e9dica castrense da \u00e1rea en \u00c1frica Occidental, especialmente en Serra Leona e Liberia.\nO 4 de xu\u00f1o de 1987, Mae Jemison converteuse na primeira muller afroamericana en ser admitida no programa de formaci\u00f3n de astronautas da NASA, e en 1992 foi a primeira muller afroamericana en viaxar ao espazo. Viaxou a bordo do \"Endeavour\" na misi\u00f3n STS47, e durante os oito d\u00edas que estivo no espazo, Mae Jemison realizou experimentos sobre a ingravidez e a cinetose na tripulaci\u00f3n e nela mesma. Segundo detalla a NASA, antes de regresar a terra o equipo completou 44 experimentos conxuntos entre os Estados Unidos e o Xap\u00f3n. En total estivo 190 horas no espazo. Despois de servir na NASA de 1987 a 1993, Jemison fundou o Jemison Group, Inc., que desenvolveu ALAFIYA, sistema de telecomunicaci\u00f3ns baseado en sat\u00e9lites. O prop\u00f3sito deste sistema era mellorar o coidado m\u00e9dico en pa\u00edses en desenvolvemento.\nFoi profesora no programa dos estudos ambientais na Universidade de Dartmouth, onde dirixiu o Instituto Jemison para o avance tecnol\u00f3xico en pa\u00edses en v\u00edas de desenvolvemento. Dentro dos seus proxectos actuais hai varios centrados na mellora da sa\u00fade en \u00c1frica e no avance das tecnolox\u00edas en pa\u00edses en desenvolvemento.\nJemison foi profesora na Cornell University e no Dartmouth College desde 1995 at\u00e9 2002. Ademais participa en varias organizaci\u00f3ns cient\u00edficas como \"American Medical Association\", \"American Chemical Society\", \"Association for Space Explorers\" e a \"American Association for the Advancement of Science\"."}
{"id": "488773", "revid": "98629", "url": "https://gl.wikipedia.org/wiki?curid=488773", "title": "Alice Ball", "text": "Alice Augusta Ball, nada en Seattle o 24 de xullo de 1892 e finada o 31 de decembro de 1916, foi unha qu\u00edmica estadounidense que desenvolveu o \u00fanico tratamento eficiente para tratar a lepra ata a chegada dos antibi\u00f3ticos na d\u00e9cada dos 40.\nTam\u00e9n foi a primeira muller e a primeira muller negra en graduarse na Universidade de Hawai e obter un t\u00edtulo de m\u00e1ster e dar clases na universidade.\nVida persoal e educaci\u00f3n.\nTi\u00f1a dous irm\u00e1ns m\u00e1is vellos e unha irm\u00e1 m\u00e1is nova. A s\u00faa familia era de clase media, e o seu pai era un editor de xornal, fot\u00f3grafo e avogado. O seu av\u00f3, James Presley Ball, foi un famoso fot\u00f3grafo e o primeiro afroamericano dos Estados Unidos en aprender o daguerrotipo. Viviron en Seattle at\u00e9 1902 en que marcharon a Hawai para tratar a artrite do av\u00f3. Al\u00ed estiveron at\u00e9 1904 en que morreu o seu av\u00f3. Daquela, retornaron a Seattle.\nAlice estudou qu\u00edmica farmac\u00e9utica na Universidade de Washington e en catro anos recibiu unha segunda licenciatura en farmacia. Co seu profesor de Farmacia publicou un artigo de 10 p\u00e1xinas na prestixiosa revista \"American Chemical Society\" titulado \"Benzoylations in Ether Solution\".\nDespois de graduarse, Alice recibiu bolsas na Universidade de California en Berkeley e na Universidade de Hawai. Optou pola Universidade de Hawai onde obtivo o m\u00e1ster en qu\u00edmica, convert\u00e9ndose na primeira muller e na primeira muller afroamericana en obter un m\u00e1ster na instituci\u00f3n.\nInvestigaci\u00f3ns.\nNa Universidad de Hawai, para o seu traballo de posgrao, Alice estudou a composici\u00f3n qu\u00edmica e o ingrediente activo do kava (\"Piper methysticum\"), unha planta orixinaria das illas do Oc\u00e9ano Pac\u00edfico. Debido a este traballo, foi contactada polo Dr. Harry T. Hollmann no Hospital Kalihi en Hawai, quen necesitaba un asistente para a s\u00faa investigaci\u00f3n sobre o tratamento da lepra. Nese momento, a lepra ou a enfermidade de Hansen era unha enfermidade altamente estigmatizada con apenas ningunha posibilidade de recuperaci\u00f3n. Mesmo as persoas diagnosticadas con lepra eran levadas \u00e1 illa hawaiana de Molokai coa intenci\u00f3n de que morreran al\u00f3.\nO aceite de chaulmoogra xa era empregado dende moito tempo antes para tratar a enfermidade de Hansen, ou a lepra con resultados problem\u00e1ticos: era demasiado pega\u00f1ento para ser empregado de xeito efectivo por v\u00eda t\u00f3pica, e como inxecci\u00f3n, a consistencia viscosa do aceite creaba unha ampolas por baixo da pel e lugar de ser absorbido e estas ampolas orixinan unha fileiras e semellaba que \" a pel do paciente foa remprazada por un envoltorio de burbullas\". Finalmente, a toma oral do aceite tampouco era moi efectiva polo sabor agre que provocaba o v\u00f3mito dos pacientes e dores de est\u00f3mago.\nAlicia conseguiu desenvolver un proceso para illar os \u00e9steres et\u00edlicos dos \u00e1cidos graxos no aceite de chaulmoogra para que poideran ser inxectados, pero morreu antes de publicar os resultados. Arthur L. Dean, qu\u00edmico e presidente da Universidade de Hawai, continuou o seu traballo e publicou os resultados, comezando a produci\u00f3n a grande escala do extracto de chaulmoogra inxectable. Publicou a investigaci\u00f3n sen mencionar a Alice e nomeou a t\u00e9cnica \"Dean Method\", ata que Hollmann o advertiu sobre o traballo de Alice.\nEn 1918, un m\u00e9dico de Hawai publicou no \"Journal of the American Medical Association\" que 78 pacientes foron dados de alta do hospital de Kalihi tras ser tratados coas inxecci\u00f3ns. O ingrediente activo foi o mellor m\u00e9todo para tratar a enfermidade de Hansen ata que se desenvolveron f\u00e1rmacos con sulfonamida na d\u00e9cada de 1940.\nMorte e legado.\nAlicia faleceu aos 24 anos, o 31 de decembro de 1916. Enfermou mentres investigaba e regresou a Seattle para recibir tratamento mais morreu poucos meses despois. No 1917 , un artigo o xornal \"Pacific Commercial Advertiser\" suxeriu a hip\u00f3tese de que a causa da s\u00faa morte puidose deber ao envelenamento por cloro mentres investigaba e impart\u00eda clases. Por\u00e9n, a causa real da morte \u00e9 desco\u00f1ecida pois o certificado de defunci\u00f3n orixinal foi, posteriormente, modificado indicando a tuberculose como causa.\nA\u00ednda que a s\u00faa carreira foi curta, Alice introduciu un novo tratamento para a enfermidade de Hansen que permaneceu en uso ata a d\u00e9cada de 1940, salvando centos de vidas.\nA Universidade de Hawai non reco\u00f1eceu o seu traballo ata a d\u00e9cada dos noventa. En 2000, a universidade finalmente reco\u00f1eceu e honrou o nome de Alice Ball cunha placa xunto \u00e1 \u00e1rbore do chaulmoogra. O mesmo d\u00eda, o ex gobernador de Hawai, Mazie Hirono, declarou o 29 de febreiro o D\u00eda Alice Ball, que se celebra cada catro anos.\nAlice foi honrada, postumamente, polo consello de administraci\u00f3n da Universidade de Hawaii cunha medalla de honra no 2007."}
{"id": "488775", "revid": "5863", "url": "https://gl.wikipedia.org/wiki?curid=488775", "title": "Nicol\u00e1s Taboada y Leal", "text": ""}
{"id": "488776", "revid": "5863", "url": "https://gl.wikipedia.org/wiki?curid=488776", "title": "Maximino Teijeiro", "text": ""}
{"id": "488778", "revid": "5863", "url": "https://gl.wikipedia.org/wiki?curid=488778", "title": "Ernesto Seijo", "text": ""}
{"id": "488779", "revid": "5863", "url": "https://gl.wikipedia.org/wiki?curid=488779", "title": "Frei Rosendo Salvado", "text": ""}
{"id": "488780", "revid": "5863", "url": "https://gl.wikipedia.org/wiki?curid=488780", "title": "Xes\u00fas San Lu\u00eds", "text": ""}
{"id": "488781", "revid": "98629", "url": "https://gl.wikipedia.org/wiki?curid=488781", "title": "Verg\u00edlio Ferreira", "text": "\u00a0\nVerg\u00edlio Ant\u00f3nio Ferreira (Gouveia, Melo, 28 de xaneiro de 1916 \u2014 Lisboa, 1 de marzo de 1996) foi un escritor e profesor portugu\u00e9s. Ten unha biblioteca co seu nome en Gouveia.\nProfesor de instituto, foi como escritor que m\u00e1is se distinguiu. O seu nome contin\u00faa asociado \u00e1 literatura a trav\u00e9s da asignaci\u00f3n do Premio Verg\u00edlio Ferreira. En 1992, foi galardoado co Premio Cam\u00f5es.\nA s\u00faa vasta obra, xeralmente dividida en ficci\u00f3n (novela, conto), ensaio e diario, acostuma ser agrupada en dous per\u00edodos literarios: o Neo-Realismo e o Existencialismo. Consid\u00e9rase que \"Mudanza\" \u00e9 a obra que marca a transici\u00f3n entre os dous per\u00edodos.\nBiograf\u00eda.\nVerg\u00edlio Ferreira naceu en Melo, aldea do concello de Gouveia, na Beira Alta, na tarde do d\u00eda 28 de xaneiro de 1916, fillo de Ant\u00f3nio Augusto Ferreira, fogueteiro, e de Josefa Ferreira, dom\u00e9stica, que, en 1927, emigraron para o Canad\u00e1 (ou Estados Unidos), en busca dunha vida mellor, ficando Verg\u00edlio cos irm\u00e1ns m\u00e1is novos, C\u00e9sar e Judite. Esta dolorosa separaci\u00f3n \u00e9 descrita en \"N\u00edtido Nulo\". A neve - que vir\u00e1 a ser un dos elementos fundamentais do seu imaxinario romanesco - \u00e9 o pano de fondo da infancia e adolescencia pasadas na zona da Serra da Estrela. Aos 12 anos, tras unha peregrinaci\u00f3n a Lourdes, entra no seminario do Fund\u00e3o, que frecuentar\u00e1 durante seis anos. Esta vivencia ser\u00e1 o tema central de \"Manh\u00e3 Submersa\".\nEn 1936, deixa o seminario e acaba o \"Curso Liceal\" no Liceu da Garda. Entra para a Facultade de Letras da Universidade de Co\u00edmbra, continuando a dedicarse \u00e1 poes\u00eda, nunca publicada, salvo alg\u00fans versos lembrados en Conta-Corrente e, en 1939, escribe a s\u00faa primeira novela, \"O Cami\u00f1o Fica Lonxe\". Licenciouse en Filolox\u00eda Cl\u00e1sica en 1940. Conclu\u00edu no Liceu D.Jo\u00e3o III (1942), en Co\u00edmbra. Comeza dar clases en Faro. Publica o ensaio \"Ter\u00eda Cam\u00f5es lido Plat\u00f3n?\" e, durante as vacaci\u00f3ns, en Melo, escribe \"Onde Todo foi Morrendo\". En 1944, pasa a ensinar no Liceu de Bragan\u00e7a, publica \"Onde Todo foi Morrendo\" e escribe \"Vag\u00f3n \"J\" que, publicou en 1946, o mesmo ano en que casou, con Regina Kasprzykowsky, profesora polaca refuxiada en Portugal, con quen Verg\u00edlio ficar\u00e1 at\u00e9 \u00e1 s\u00faa morte. Tras unha pasaxe polo liceu de \u00c9vora (onde escribiu a mundialmente co\u00f1ecido novela \"Manh\u00e3 Submersa\", corr\u00eda o ano de 1953), f\u00edxase como docente en Lisboa, ensinando o resto da s\u00faa carreira no Liceu Cam\u00f5es.\nO 3 de setembro de 1979 foi feito Grande-Oficial da Orde Militar de Sant'Iago da Espada.\nEn 1980, o realizador Lauro Ant\u00f3nio adapta para o cinema, a novela \"Manh\u00e3 Submersa\" e, Verg\u00edlio Ferreira interpreta un dos principais papeis, o de Reitor do Seminario, contracenando as\u00ed con outras grandes figuras da escena portuguesa, tales como: Eunice Mu\u00f1oz, Canto e Castro, Jacinto Ramos e Carlos Wallenstein. En 1992 foi elixido para a Academia das Ciencias de Lisboa; o mesmo ano recibiu, polo conxunto da obra, o \"Premio Cam\u00f5es\", o m\u00e1is importante premio literario dos pa\u00edses da lingua portuguesa. Verg\u00edlio morreu o d\u00eda 1 de marzo de 1996, na s\u00faa casa, en Lisboa, na fregues\u00eda de Alvalade. O funeral foi realizado no cemiterio de Melo, na s\u00faa terra-natal e, a s\u00faa petici\u00f3n, o caix\u00f3n f\u00f3ra enterrado virado para a Serra da Estrela.\nExistencialismo.\nAtravesa a s\u00faa obra o discurso da alegr\u00eda e felicidade, como un dos aspectos m\u00e1is profundos da condici\u00f3n humana, sempre acompa\u00f1ado polo ru\u00eddo das escaleiras da s\u00faa antiga casa, que adv\u00e9m do abandono da s\u00faa primeira noiva\nDurante trece anos (1981-1994) Verg\u00edlio Ferreira publicou nove volumes de diario, ao cal puxo o t\u00edtulo xen\u00e9rico de Conta-Corrente. Os textos contidos neses volumes van desde febreiro de 1969 (tempo en que iniciou a s\u00faa escrita) at\u00e9 decembro de 1992 (ano en que abandonou o x\u00e9nero). Os volumes subdiv\u00eddemse en d\u00faas series: a primeira composta por cinco volumes e a segunda composta por catro volumes.\nA publicaci\u00f3n do diario de Verg\u00edlio Ferreira foi unha das poucas tempestades na tanquila comunidade literaria despois do 25 de abril, como tam\u00e9n \u00e9 \u00abun documento precioso sobre a evoluci\u00f3n da ideas do s\u00e9culo XX portugu\u00e9s. Verg\u00edlio Ferreira era un home atento a todo aquilo que o rodeaba, quer tivese interese pol\u00edtico, ou social, ou est\u00e9tico, ou literario. O seu diario veu, as\u00ed, axitar a comunidade portuguesa pensante, creando alg\u00fans focos de conflito por un lado e manifestaci\u00f3ns de apoio por outro.\nO autor xa ti\u00f1a por varias veces tentado escribir un diario, mais foi s\u00f3 en 1969 que leva o seu proxecto \u00e1 fronte: \u00abFixen cincuenta e tres anos hai d\u00edas. (\u2026) \u00c9 a opini\u00f3n do Rexistro Civil (\u2026). E ent\u00f3n lembreime: e se eu tentase unha vez m\u00e1is o rexistro diario do que me foi afectando?\u00bb . Esta frase \u00e9 sen d\u00fabida elucidativa das intenci\u00f3ns do autor: primeiro, tentar escribir un rexistro diario; segundo, escribir nel todo aquilo que o foi marcando. Nesta frase tam\u00e9n se pode verificar que non \u00e9 a primeira vez que o autor tenta escribir un diario: \u00abe se eu tentase unha vez m\u00e1is\u00bb.\nO tentar escribir un diario \u00e9 algo que est\u00e1 sempre presente, e, moitas veces, a escrita dese mesmo diario t\u00f3rnase dif\u00edcil, pois o autor sente que se est\u00e1 a expor en demasiado perante o lector, sente que o lector pode \u201clelo\u201d: \u00abExtremamente dif\u00edcil continuar este diario.(\u2026) Que me lean unha novela, non me perturba. Mais non que me lean a min.\u00bb Existe a cuesti\u00f3n do \u00edntimo sempre presente no longo deste volume e o propio autor refire que colocar ao alcance dos seus lectores a s\u00faa intimidade, os seus desabafos, non \u00e9 propiamente algo que lle agrada: \u00abo desexo de \u201cdesabafar\u201d non \u00e9 propiamente un desexo sublime\u00bb."}
{"id": "488782", "revid": "5863", "url": "https://gl.wikipedia.org/wiki?curid=488782", "title": "Mar\u00eda Aurea Rodr\u00edguez Rodr\u00edguez", "text": ""}
{"id": "488783", "revid": "5863", "url": "https://gl.wikipedia.org/wiki?curid=488783", "title": "Mar\u00eda Dolores del R\u00edo S\u00e1nchez-Granados", "text": ""}
{"id": "488785", "revid": "5863", "url": "https://gl.wikipedia.org/wiki?curid=488785", "title": "Ricardo Montequi y D\u00edaz de la Plaza", "text": ""}
{"id": "488786", "revid": "5863", "url": "https://gl.wikipedia.org/wiki?curid=488786", "title": "Francisco Antonio Mourelle", "text": ""}
{"id": "488787", "revid": "5863", "url": "https://gl.wikipedia.org/wiki?curid=488787", "title": "Ernestina Elena Otero", "text": ""}
{"id": "488788", "revid": "5863", "url": "https://gl.wikipedia.org/wiki?curid=488788", "title": "Jo\u00e3o da Nova", "text": ""}
{"id": "488789", "revid": "5863", "url": "https://gl.wikipedia.org/wiki?curid=488789", "title": "Lino Nov\u00e1s", "text": ""}
{"id": "488790", "revid": "5863", "url": "https://gl.wikipedia.org/wiki?curid=488790", "title": "Paz Parada", "text": ""}
{"id": "488791", "revid": "5863", "url": "https://gl.wikipedia.org/wiki?curid=488791", "title": "Ubaldo Pasar\u00f3n y Lastra", "text": ""}
{"id": "488792", "revid": "5863", "url": "https://gl.wikipedia.org/wiki?curid=488792", "title": "Severino P\u00e9rez y V\u00e1zquez", "text": ""}
{"id": "488794", "revid": "5863", "url": "https://gl.wikipedia.org/wiki?curid=488794", "title": "Rosa Pons", "text": ""}
{"id": "488795", "revid": "5863", "url": "https://gl.wikipedia.org/wiki?curid=488795", "title": "Casiano de Prado y Vallo", "text": ""}
{"id": "488796", "revid": "22570", "url": "https://gl.wikipedia.org/wiki?curid=488796", "title": "Manuel L\u00f3pez Pinal", "text": " \nManuel L\u00f3pez Pinal, nado no Carballi\u00f1o en 1912 e finado no campo de concentraci\u00f3n de Meheri-Zebbeus (Tunisia) en 1939, foi un mari\u00f1eiro, radiotelegrafista e pol\u00edtico galego.\nTraxectoria.\nPrimeiro fillo de Jes\u00fas L\u00f3pez P\u00e9rez e Juana Pinal Pereira, tratantes de polbo que se instalaron no Grove e puxeron unha taberna. Alistouse na Armada e formouse na Escola de San Fernando (C\u00e1diz) como radiotelegrafista. Cando se produciu o golpe de Estado do 18 de xullo de 1936 estaba destinado como radiotelegrafista no Acoirazado Jaime I no porto de Vigo. Manuel foi elixido dirixente dos mari\u00f1eiros que se rebelaron contra a oficialidade pro-golpista o 29 de xullo cando navegaban por augas de Portugal. Foi comisario pol\u00edtico, por uns meses, do destrutor Lazaga. Cando rematou a guerra arribou a Bizerta (Tunisia) desde onde foi levado ao campo de concentraci\u00f3n de Meheri-Zebbeus, onde morreu."}
{"id": "488799", "revid": "22570", "url": "https://gl.wikipedia.org/wiki?curid=488799", "title": "Father of the Bride", "text": "Father of the Bride \u00e9 o cuarto \u00e1lbum de estudio da banda estadounidense de indie rock Vampire Weekend, publicado o 3 de maio de 2019 a trav\u00e9s do selo Columbia Records, sendo o seu primeiro disco cunha gran discogr\u00e1fica.\nFoi o primeiro traballo do grupo en case seis anos, tras \"Modern Vampires of the City\" (2013), e tam\u00e9n o primeiro proxecto dende a marcha do multiinstrumentista e produtor Rostam Batmanglij. Foi producido principalmente por Ariel Rechtshaid e o vocalista Ezra Koenig, e conta con numerosos colaboradores, como Danielle Haim, Steve Lacy, Dave Macklovitch de Chromeo, DJ Dahi, Sam Gendel, BloodPop, Mark Ronson e Batmanglij. \nFoi precedido por tres sinxelos dobres: \"Harmony Hall\"/\"2021\", \"Sunflower\"/\"Big Blue\" e \"This Life\"/\"Unbearably White\". Tras o seu lanzamento foi recibido cunha ampla aclamaci\u00f3n da cr\u00edtica, conseguindo a banda o seu segundo Grammy ao mellor \u00e1lbum de m\u00fasica alternativa, ademais dunha nomeaci\u00f3n ao \u00e1lbum do ano. Tam\u00e9n foi un \u00e9xito comercial, convert\u00e9ndose no terceiro \u00e1lbum consecutivo da banda en estrearse no n\u00famero 1 da lista \"Billboard 200\"."}
{"id": "488800", "revid": "89787", "url": "https://gl.wikipedia.org/wiki?curid=488800", "title": "Jo\u00e3o de Melo", "text": "Jo\u00e3o Manuel de Melo Pacheco (Achadinha, Nordeste, Illa de San Miguel - Azores, 1949) \u00e9 un escritor portugu\u00e9s.\nNaceu na illa de San Miguel, Azores, en 1949, onde completou a instruci\u00f3n primaria, tras o que proseguiu os seus estudos no continente. En 1967 pasou a residir e a traballar en Lisboa. Despois de participar na guerra colonial en Angola entre 1971 e 1974 (tema de d\u00faas das s\u00faas obras m\u00e1is significativas, a antolox\u00eda \"Os Anos da Guerra\" e a novela \"Autopsia de um Mar de Ru\u00ednas\"), traballou na vida sindical, foi editor de autores portugueses e cr\u00edtico literario. Estudou na Facultade de Letras da Universidade de Lisboa, pola cal se licenciou en 1981 en Filolox\u00eda Rom\u00e1nica. Profesor dos ensinos secundario e superior durante varios anos, foi convidado polo goberno portugu\u00e9s para o cargo de conselleiro cultural na embaixada de Portugal en Espa\u00f1a (que desempe\u00f1ou durante 9 anos, entre 2001 e 2010).\nEn 2003, en Madrid, creou a \u201cMostra Portuguesa\u201d, o maior evento cultural portugu\u00e9s f\u00f3ra de fronteiras (realizou 7 edici\u00f3ns anuais dese festival, entre 2003 e 2009). Ten traducidos para o espa\u00f1ol os seguintes libros da s\u00faa autor\u00eda: \u201cGente feliz con l\u00e1grimas\u201d, \u201cAntolog\u00eda del cuento portugu\u00e9s\u201d (Alfaguara), \"Cronica del principio y del agua y otros relatos\", \"Mi mundo no es de este reino\", \"Mar de Madrid\" e \"Autopsia de un mar de ruinas\" (Linteo Ediciones).\nAutor de obras de ficci\u00f3n, ensaios, antolox\u00edas, poes\u00eda, libros de cr\u00f3nicas e de viaxe, os seus libros foron traducidos en Espa\u00f1a, Italia, Francia, Pa\u00edses Baixos, Roman\u00eda, Bulgaria, Estados Unidos de Am\u00e9rica, Hungr\u00eda, Alema\u00f1a, Reino Unido, Serbia, M\u00e9xico e Colombia. \n\"Gente Feliz com L\u00e1grimas\", a s\u00faa novela m\u00e1is co\u00f1ecida (cinco premios literarios, traduci\u00f3ns en dez pa\u00edses, 27.\u00aa edici\u00f3n portuguesa en febreiro de 2017), foi adaptada ao teatro polo grupo \"O Bando\", a telefilme e a serie de televisi\u00f3n polo realizador azoriano Jos\u00e9 Medeiros."}
{"id": "488801", "revid": "865", "url": "https://gl.wikipedia.org/wiki?curid=488801", "title": "One Time for All Time", "text": "One Time for All Time \u00e9 o segundo \u00e1lbum de estudio da banda inglesa de post-rock 65daysofstatic, publicado o 24 de outubro de 2005 a trav\u00e9s do selo Monotreme Records. O tema \"Radio Protector\" foi publicado como sinxelo de 7\" en febreiro de 2006."}
{"id": "488802", "revid": "1131", "url": "https://gl.wikipedia.org/wiki?curid=488802", "title": "Sonia Fern\u00e1ndez-Vidal", "text": "Sonia Fern\u00e1ndez-Vidal, nada en Barcelona o 8 de marzo de 1978, \u00e9 unha f\u00edsica, escritora, emprendedora e divulgadora cient\u00edfica espa\u00f1ola.\nTraxectoria.\nSonia Fern\u00e1ndez-Vidal \u00e9 doutora en \u00d3ptica e Informaci\u00f3n Cu\u00e1ntica pola Universidade Aut\u00f3noma de Barcelona e Acad\u00e9mica Numeraria da Real Academia Europea de Doutores. Contribu\u00edu no ano 2003 no proxecto do Gran Colisionador de Hadrones LHC do acelerador de part\u00edculas CERN. En 2005 colaborou coa divisi\u00f3n te\u00f3rica no Os Alamos National Laboratory (LANL), nun proxecto sobre a decoherencia e informaci\u00f3n cu\u00e1ntica. Tam\u00e9n contribu\u00edu en 2006 nun proxecto europeo sobre computaci\u00f3n cu\u00e1ntica escalable con luz e \u00e1tomos no Instituto de Ciencias Fot\u00f3nicas ICFO. A partir de 2009 traballou como docente e investigadora na Universidade Aut\u00f3noma de Barcelona, impartindo, ademais, charlas de divulgaci\u00f3n cient\u00edfica para persoas non especializadas. Actualmente \u00e9 profesora do departamento de f\u00edsica da Universidade Aut\u00f3noma de Barcelona.\n\u00c9 autora do libro \"La puerta de los tres cerrojos\" (2011), unha novela de divulgaci\u00f3n cient\u00edfica destinada tanto a nenos como maiores, que contra todo progn\u00f3stico mant\u00edvose na lista dos m\u00e1is vendidos en Espa\u00f1a durante meses, esgotando edici\u00f3ns mes a mes e vendendo os dereitos do libro a 12 idiomas.\nO seu segundo libro, \"Quantic Love\" (2012), tam\u00e9n colocou a Sonia Fern\u00e1ndez-Vidal nas listas dos autores m\u00e1is vendidos en Espa\u00f1a, cunha segunda edici\u00f3n tras un mes do seu lanzamento e con 40.000 libros en librar\u00edas en menos de dous meses.\nO seu terceiro libro, \"Desayuno con part\u00edculas\" (2013), aborda a mec\u00e1nica cu\u00e1ntica dunha maneira amena e accesible para todos os p\u00fablicos. O libro est\u00e1 escrito en colaboraci\u00f3n co xornalista Francesc Miralles.\nEn 2015, Sonia, en colaboraci\u00f3n coa ilustradora Pilar\u00edn Bay\u00e9s, publicou \"El universo en tu mano\" (2015), dedicado a nenos entre 5 e 11 anos de idade.\nSonia Fern\u00e1ndez-Vidal, \u00e9 co-fundadora e Directora de Innovaci\u00f3n da consultora tecnol\u00f3xica Gauss &amp; Neumann. En 2017, Sonia foi elixida como unha das persoas m\u00e1is creativas do mundo pola revista Forbes e en 2018 como unha dos 100 L\u00edderes Econ\u00f3micos do Ma\u00f1\u00e1 polo Instituto Choiseul."}
{"id": "488803", "revid": "98629", "url": "https://gl.wikipedia.org/wiki?curid=488803", "title": "V\u00edctor Morelli", "text": " \nV\u00edctor Morelli S\u00e1nchez-Gil, nado na Coru\u00f1a o 19 de setembro de 1860 e finado en Madrid o 20 de abril de 1936, foi un oficial da Garda Civil e pintor galego de tem\u00e1tica militar (batallas e retratos).\nTraxectoria.\nO seu pai, Vicenzo Morelli Bartolami, era de ascendencia italiana e foi cantante de \u00f3pera, e a s\u00faa nai, Pastora S\u00e1nchez-Gil Taboada, coru\u00f1esa, que tam\u00e9n era unha fervente afeccionada da m\u00fasica. V\u00edctor ingresou en 1878 como soldado no Rexemento de Infanter\u00eda Asia N\u00ba 59, para pasar despois \u00e1 Academia de Infanter\u00eda de Toledo. Aos catro anos ascendeu a alf\u00e9rez, sendo o seu primeiro destino Barcelona, onde estudou debuxo e pintura no taller de Jose Serra Pors\u00f3n.\nCando chegou destinado a Madrid seguiu os estudos no C\u00edrculo de Bellas Artes, formando parte do grupo de copistas do Museo Nacional del Prado. Tam\u00e9n viaxou por Italia. Sab\u00eda tocar o piano e o viol\u00edn e ti\u00f1a voz de bar\u00edtono. Veraneaba na s\u00faa casa de Almeiras, Culleredo. En 1887 solicitou o pase \u00e1 Garda Civil co grao de tenente primeiro, chegando a ser coronel en activo e xeneral inspector honorario do corpo ao pase \u00e1 situaci\u00f3n de reserva.\nTe\u00f1en obra s\u00faa, entre outras instituci\u00f3ns, o Museo do Prado, o Museo de Belas Artes da Coru\u00f1a, a Academia de Cabaler\u00eda de Valladolid, o Museo de Intendencia de \u00c1vila, o Museo do Ex\u00e9rcito e o Museo Militar Rexional da Coru\u00f1a."}
{"id": "488806", "revid": "15490", "url": "https://gl.wikipedia.org/wiki?curid=488806", "title": "Alice Augusta Ball", "text": ""}
{"id": "488808", "revid": "785", "url": "https://gl.wikipedia.org/wiki?curid=488808", "title": "Reis de Inglaterra", "text": ""}
{"id": "488809", "revid": "5863", "url": "https://gl.wikipedia.org/wiki?curid=488809", "title": "V\u00edctor Morelli y S\u00e1nchez-Gil", "text": ""}
{"id": "488812", "revid": "5863", "url": "https://gl.wikipedia.org/wiki?curid=488812", "title": "V\u00edctor Morelli y S\u00e1nchez Gil", "text": ""}
{"id": "488813", "revid": "23204", "url": "https://gl.wikipedia.org/wiki?curid=488813", "title": "Echostar (sat\u00e9lites)", "text": "Echostar \u00e9 o nome duns sat\u00e9lites de comunicaci\u00f3ns operados pola empresa estadounidense EchoStar Corporation. Tr\u00e1tase de sat\u00e9lites en \u00f3rbita xeoestacionaria cuxo primeiro membro foi lanzado en 1995. A\u00ednda que pertencentes a unha mesma empresa e a ter unha mesma funci\u00f3n, os sat\u00e9lites Echostar mostran unha variedade de modelos e diversos veh\u00edculos para ser postos en \u00f3rbita.\nEchostar 1 e 2.\nEchostar 1 e 2 son sat\u00e9lites id\u00e9nticos baseados no bus AS-7000 de Lockheed Martin, cunha masa de 3288\u00a0kg o primeiro e 2885\u00a0kg o segundo, e 16 transpondedores en banda Ku a bordo cada un que permiten a recepci\u00f3n do sinal mediante antenas parab\u00f3licas de 50\u00a0cm de di\u00e1metro desde terra. Echostar 1 foi lanzado mediante un foguete CZ-2E o 28 de decembro de 1995 e o Echostar 2 foi lanzado mediante un Ariane 4 o 11 de setembro de 1996.\nEchostar 3, 4 e 7.\nEchostar 3, 4 e 7 usan o bus A2100AX, de Lockheed Martin, e usan cada un 32 transpondedores en banda Ku. As masas de cada sat\u00e9lite son de 3674\u00a0kg, 3478\u00a0kg e 4026\u00a0kg respectivamente. Echostar 3 foi encargado orixinalmente pola empresa Direct Broadcast Satellite Corporation (e nomeado DBSC 1), que foi absorbida posteriormente por Echostar a finais de 1995. Deixou de transmitir en xullo de 2017. Echostar 4 deber\u00eda ter substitu\u00eddo a Echostar 1, pero unha serie de problemas, como o despregue dun dos paneis solares e complicaci\u00f3ns no sistema de propulsi\u00f3n, fixeron que a compa\u00f1\u00eda o tivera en \u00f3rbita como sat\u00e9lite de substituci\u00f3n con funcionalidade limitada. Echostar 3 foi lanzado o 5 de outubro de 2017 mediante un foguete Atlas 2AS, mentres que Echostar 4 o fixo sobre un Proton K/DM-3 e Echostar 7 foi posto en \u00f3rbita mediante un Atlas 3B.\nEchostar 5 e 6 (Ciel 1 e Bermudasat 1).\nOs n\u00fameros 5 e 6 da serie Echostar son sat\u00e9lites de alta potencia de transmisi\u00f3n de 3602 e 3700\u00a0kg de masa respectivamente, baseados no bus SSL-1300 de Space Systems/Loral e con 32 transpondedores de banda Ku a bordo. En xullo de 2001 un dos tres volantes de inercia uasdos no control de actitude de Echostar 5 fallou. Dos dous volantes restantes, un fallou en decembro de 2003, co que o control de actitude pasou a ter que depender dos propulsores do sat\u00e9lite, reduc\u00edndose o tempo que se espera que permaneza activo debido ao consumo de propelente. En marzo de 2005 Echostar 5 foi alquilado a Ciel Satellite Communications do Canad\u00e1, pasando a denominarse Ciel 1. Echostar 6 sufriu un fallo parcial nos seus propulsores en 2001, degrad\u00e1ndose o seu rendemento. Foi alquilado a Bermudas para dar servizo ao pa\u00eds e renomeado Bermudasat 1. Tanto Echostar 5 como 5 foron lanzados mediante Atlas 2AS.\nEchostar 8.\nEchostar 8 foi lanzado o 22 de agosto de 2002 mediante un Proton K/DM-3 desde o cosm\u00f3dromo de Baikonur. Usa o bus SSL-1300, ten unha masa de 4600\u00a0kg e usa 32 transpondedores en banda Ku. Entre setembro e outubro de 2002 dous dos doce propulsores para o mantemento da posici\u00f3n fallaron. O resto de propulsores fan o mesmo traballo sen os que fallaron, a costa dun maior consumo de propelente.\nEchostar 9.\nEchostar 9 leva a bordo un dos primeiros transmisores en banda Ka dun sat\u00e9lite comercial, 32 transpondedores en banda Ku e varios en banda C propiedade de Loral Skynet. Usa o bus SSL-1300 e ten unha masa de 4737\u00a0kg. Echostar 9 tam\u00e9n \u00e9 co\u00f1ecido como Telstar 13 pola parte de transpondendores en banda C non propietaria de Echostar, nome que cambiou a Intelsat Americas 13 despois da venda de Loral a Intelsat, cambiandoo posteriormente a Galaxy 23. Echostar 9 foi lanzado mediante un foguete Zenit 3SL desde unha plataforma oce\u00e1nica o 8 de agosto de 2003.\nEchostar 10.\nEchostar 10 usa o bus A2100AXS de Lockheed Martin, ten unha masa de 4333\u00a0kg e leva 42 transpondedores de banda Ku. Foi lanzado mediante un foguete Zenit 3SL o 15 de febreiro de 2006.\nEchostar G1.\nEchostar G1 usa o bus SSL-1300 e ten unha masa de 6634\u00a0kg. Orixinalmente era propiedade de ICO Satellite Management, cham\u00e1ndose ICO G1. Cando a compa\u00f1\u00eda cambiou de nome a DBSD North America, Inc. en maio de 2009 o sat\u00e9lite foi renomeado como DBSD G1. Por \u00faltimo, DBSD foi adquirida por EchoStar en marzo de 2012, co que o sat\u00e9lite adquir\u00edu o seu nome definitivo. O sat\u00e9lite proporciona servizos m\u00f3biles na banda de 2\u00a0GHz. Usa transpondedores en banda S. Foi lanzado mediante un foguete Atlas 5 o 14 de abril de 2008.\nEchostar 11 e 15.\nEchostar 11 e 15 usan o bus SSL-1300 de Space Systems/Loral, te\u00f1en unha masa de 5511 e 5521\u00a0kg respectivamente e levan 32 transpondedores de banda Ku cada un. Echostar 11 foi lanzado o 16 de xullo de 2008 mediante un foguete Zenit 3SL e Echostar 15 foi lanzado o 10 de xullo de 2010 mediante un Proton M.\nEchostar 12 (Rainbow 1).\nEchostar 12 iniciou a s\u00faa vida como Rainbow 1, un sat\u00e9lite encargado por Cablevision a Lockheed Martin usando o bus A2100AXS. O sat\u00e9lite foi posto en \u00f3rbita o 17 de xullo de 2003 mediante un foguete Atlas 5 e vendido en xaneiro de 2005 a Echostar, renomeandoo como Echostar 12. Ten unha masa de 4328\u00a0kg e transpondedores en banda Ku. En outubro de 2019 foi retirado do servizo e subido a unha \u00f3rbita cemeterio.\nEchostar 13 (CMBStar 1).\nEchostar 13 \u00e9 un sat\u00e9lite cancelado comprado a CMBStar e que inicialmente se denominaba CMBStar 1. Usar\u00eda o bus SSL-1300 e dar\u00eda servizo a China, pero finalmente foi cancelado debido \u00e1 regulaci\u00f3n ITAR. O bus foi reusado no Echostar 23.\nEchostar 13 (CMBStar 1).\nEchostar 13 \u00e9 un sat\u00e9lite cancelado comprado a CMBStar e que inicialmente se denominaba CMBStar 1. Usar\u00eda o bus SSL-1300 e dar\u00eda servizo a China, pero finalmente foi cancelado debido \u00e1 regulaci\u00f3n ITAR. O bus foi reusado no Echostar 23.\nEchostar 14.\nEchostar 14 usa o bus SSL-1300 e ten unha masa de 6379\u00a0kg. Foi lanzado mediante un foguete Proton M o 20 de marzo de 2010.\nEchostar 16.\nTam\u00e9n usa o bus SSL-1300, cunha masa de 6258\u00a0kg. Foi lanzado mediante un foguete Proton M o 20 de novembro de 2012.\nEchostar 17 (Jupiter 1).\nOrixinalmente Echostar 17 era Jupiter 1, un sat\u00e9lite que Hughes Network Systems iba lanzar como sat\u00e9lite de comunicaci\u00f3ns de seguinte xeraci\u00f3n, con capacidade para conmutar ata 100 Gbps de tr\u00e1fico. EchoStar adquir\u00edu Hughes en febreiro de 2011, co que Jupiter 1 pasouse a denominar Echostar 17. Ten unha masa de 6100\u00a0kg, usa o bus SSL-1300 e transmite en banda Ka. Foi lanzado o 5 de xullo de 2012 mediante un Ariane 5 ECA.\nEchostar 18.\nUsa o bus SSL-1300 e ten unha masa de 6300\u00a0kg. Foi lanzado mediante un Ariane 5 ECA o 18 de xu\u00f1o de 2016.\nEchostar 19 (Jupiter 2).\nAo igual que con Echostar 17, Echostar 19 comezou sendo Jupiter 2, de Hughes Network Systems, renomeado despois de ser adquirida por EchoStar. Ten unha masa de 6637\u00a0kg, usa o bus SSL-1300 e transmite en banda Ka. Foi lanzado o 18 de decembro de 2016 mediante un Atlas 5.\nEchostar 23.\nEchostar 23 usa o bus SSL-1300 e ten unha masa de 5600\u00a0kg. Foi lanzado mediante un Falcon 9 o 16 de marzo de 2017.\nEchostar 105 (SES 11).\nEchostar 105, tam\u00e9n co\u00f1ecido como \"'SES 11\", \u00e9 un sat\u00e9lite encargado conxuntamente por EchoStar e SES World Skies en setembro de 2014. Usa o bus Eurostar 3000 e leva 24 transpondedores de banda Ku a bordo, as\u00ed como 24 de banda C. Ten unha masa de 5200\u00a0kg. Foi lanzado mediante un Falcon 9 o 11 de outubro de 2017.\nEchostar 24 (Jupiter 3).\nEchostar 24, igual que Echostar 17 e 19, foi renomeado de Jupiter 3 ao seu nome final despois da adquisici\u00f3n de Hughes Network Systems por parte de EchoStar. Usa o bus SSL-1300 e pode transmitir cun ancho de banda de ata 500 Gbps. Prevese o seu lanzamento en 2021."}
{"id": "488814", "revid": "72012", "url": "https://gl.wikipedia.org/wiki?curid=488814", "title": "Echostar 1", "text": ""}
{"id": "488815", "revid": "72012", "url": "https://gl.wikipedia.org/wiki?curid=488815", "title": "EchoStar 2", "text": ""}
{"id": "488816", "revid": "72012", "url": "https://gl.wikipedia.org/wiki?curid=488816", "title": "Echostar 3", "text": ""}
{"id": "488817", "revid": "72012", "url": "https://gl.wikipedia.org/wiki?curid=488817", "title": "Echostar 7", "text": ""}
{"id": "488818", "revid": "72012", "url": "https://gl.wikipedia.org/wiki?curid=488818", "title": "Ciel 1", "text": ""}
{"id": "488819", "revid": "72012", "url": "https://gl.wikipedia.org/wiki?curid=488819", "title": "Bermudasat 1", "text": ""}
{"id": "488820", "revid": "72012", "url": "https://gl.wikipedia.org/wiki?curid=488820", "title": "Telstar 13", "text": ""}
{"id": "488821", "revid": "72012", "url": "https://gl.wikipedia.org/wiki?curid=488821", "title": "Intelsat Americas 13", "text": ""}
{"id": "488822", "revid": "72012", "url": "https://gl.wikipedia.org/wiki?curid=488822", "title": "Galaxy 23", "text": ""}
{"id": "488823", "revid": "72012", "url": "https://gl.wikipedia.org/wiki?curid=488823", "title": "Echostar 15", "text": ""}
{"id": "488824", "revid": "72012", "url": "https://gl.wikipedia.org/wiki?curid=488824", "title": "Rainbow 1", "text": ""}
{"id": "488828", "revid": "23204", "url": "https://gl.wikipedia.org/wiki?curid=488828", "title": "Traballo dom\u00e9stico", "text": "O traballo dom\u00e9stico ou traballo do fogar \u00e9 todo traballo, remunerado ou non, realizado no \u00e1mbito do fogar, desde os actos organizativos dunha casa ou propiedade at\u00e9 a realizaci\u00f3n de cada unha das actividades dom\u00e9sticas, inclu\u00edndo coci\u00f1ar, limpar, facer a coada ou reparar danos.\nA persoa que realiza este traballo de forma remunerada \u00e9 denominada traballador ou traballadora dom\u00e9stica, mentres a persoa que o fai sen unha retribuci\u00f3n formal adoita ser denominada ama ou amo de casa.\nNa maior parte do mundo, a maior\u00eda do traballo dom\u00e9stico, tanto remunerado como o que non, \u00e9 realizado por mulleres."}
{"id": "488839", "revid": "5608964", "url": "https://gl.wikipedia.org/wiki?curid=488839", "title": "Shadowy Men on a Shadowy Planet", "text": "Shadowy Men on a Shadowy Planet \u00e9 unha banda canadense de rock instrumental formada no ano 1984. \u00c9 co\u00f1ecida sobre todo pola s\u00faa canci\u00f3n \"Having an Average Weekend\", que foi usada como tema polo programa humor\u00edstico canadense \"The Kids in the Hall\". A\u00ednda que normalmente \u00e9 clasificada como unha banda de surf rock eles renegan da etiqueta, chegando a publicar unha caci\u00f3n co t\u00edtulo \"We're Not a Fucking Surf Band\" (non somos unha fodida banda de surf), a\u00ednda que posteriormente editaron un box set recompilatorio titulado \"Oh, I Guess We Were a Fucking Surf Band After All\" (oh, supo\u00f1o que somos unha fodida banda de surf despois de todo)."}
{"id": "488840", "revid": "865", "url": "https://gl.wikipedia.org/wiki?curid=488840", "title": "Up (\u00e1lbum)", "text": "Up \u00e9 o d\u00e9cimo primeiro \u00e1lbum de estudio da banda estadounidense de rock alternativo R.E.M., publicado o 27 de outubro de 1998 a trav\u00e9s do selo Warner Bros. Records. Foi o primeiro disco do grupo sen o bater\u00eda orixinal Bill Berry, que deixou a banda en outubro de 1997. No seu lugar R.E.M. usou bater\u00edas de sesi\u00f3n e caixas de ritmos."}
{"id": "488841", "revid": "6109348", "url": "https://gl.wikipedia.org/wiki?curid=488841", "title": "Javier Iglesias Villanueva", "text": "Javier Iglesias Villanueva, nado en Pontedeume o 23 de abril de 1983, \u00e9 un \u00e1rbitro de f\u00fatbol galego da Primeira Divisi\u00f3n de Espa\u00f1a. Pertence ao Comit\u00e9 de \u00c1rbitros de Galicia.\n\u00c9 irm\u00e1n do ex-\u00e1rbitro de Primeira Divisi\u00f3n Ignacio Iglesias Villanueva."}
{"id": "488842", "revid": "89787", "url": "https://gl.wikipedia.org/wiki?curid=488842", "title": "Luis Mar\u00eda de la Torre y de la Hoz", "text": "Lu\u00eds Mar\u00eda de la Torre y de la Hoz Quintanilla y Vega, nado en Anaz (Cantabria), o 24 de maio de 1827 e finado en Madrid o 3 de marzo de 1901, foi un avogado e pol\u00edtico espa\u00f1ol. Durante a rexencia de Mar\u00eda Cristina de Habsburgo-Lorena foi ministro de Graza e Xustiza.\nTraxectoria.\nEn 1849, despois de estudar no Real Seminario de Nobres e no Colexio Borb\u00f3n de Par\u00eds, obtivo en 1849 o seu doutoramento en Dereito pola Universidade Central de Madrid.\nFoi membro do Congreso dos Deputados dende 1858 polo distrito de Segovia at\u00e9 retirarse da pol\u00edtica activa coa Revoluci\u00f3n de 1868. Posteriormente, na Restauraci\u00f3n, retornou \u00e1 pol\u00edtica co Partido Conservador nas elecci\u00f3ns de 1876, nas que volveu sa\u00edr deputado por Segovia, a\u00ednda que renunciou para ser elixido senador vitalicio en 1877.\nCargos pol\u00edticos.\nEn 1891-1893 e 1896-1898 foi vicepresidente do Congreso dos Deputados, e de marzo a outubro de 1899 foi gobernador do Banco de Espa\u00f1a. Foi ministro de Graza e Xustiza entre o 24 de outubro de 1899 e 18 de abril de 1900 nun gabinete de Silvela. Tam\u00e9n foi director xeral de rexistros.\nReco\u00f1ecementos.\nEn 1875, recibiu o t\u00edtulo de Conde de Torreanaz. Foi membro da Orde de Calatrava, e cabaleiro mestre da Real Maestranza de Cabaler\u00eda de Ronda. Foi acad\u00e9mico da Real Academia de Ciencias Morales e Pol\u00edticas e da Academia de Xurisprudencia e Lexislaci\u00f3n."}
{"id": "488844", "revid": "1131", "url": "https://gl.wikipedia.org/wiki?curid=488844", "title": "Condado de Solano", "text": "O condado de Solano (en ) \u00e9 un dos 58 condados do estado de California, nos Estados Unidos. Segundo o censo de 2010, ten 413.344 habitantes e unha densidade de poboaci\u00f3n de 180 hab/km2. A sede do condado \u00e9 a cidade de Fairfield.\nForma parte da rexi\u00f3n da Ba\u00eda de San Francisco xunto con outros oito condados.\nXeograf\u00eda.\nSegundo a Oficina do Censo, o condado ten unha \u00e1rea total de 2349.1 km\u00b2, dos cales 2147.1 km\u00b2 son terra e 199.4 km\u00b2 (8.55%) son auga."}
{"id": "488846", "revid": "15490", "url": "https://gl.wikipedia.org/wiki?curid=488846", "title": "Luis Mar\u00eda de la Torre de la Hoz", "text": ""}
{"id": "488848", "revid": "72012", "url": "https://gl.wikipedia.org/wiki?curid=488848", "title": "Parque Nacional Saguaro", "text": "O Parque Nacional Saguaro (en ) \u00e9 un espazo protexido dos Estados Unidos de Am\u00e9rica, situado ao suroeste do estado de Arizona. \u00c9 administrado polo Servizo Nacional de Parques.\nA zona foi primeiro protexida como monumento nacional o 1 de marzo de 1933 polo presidente Herbert Clark Hoover, cunha superficie de 216,54 km\u00b2. Unha nova proclamaci\u00f3n presidencial de John F. Kennedy, o 15 de novembro de 1961, ampliou o monumento nacional, engadindo 62,16 km\u00b2 m\u00e1is. A zona foi finalmente declarada parque nacional o 14 de outubro de 1994."}
{"id": "488850", "revid": "98629", "url": "https://gl.wikipedia.org/wiki?curid=488850", "title": "Algiers", "text": "Algiers \u00e9 unha banda estadounidense de rock procedente de Atlanta, Xeorxia e formada no ano 2012. O grupo est\u00e1 composto polos multiinstrumentistas Franklin James Fisher, Ryan Mahan, Lee Tesche e Matt Tong. Algiers ten gran cantidade de influencias musicais (e non musicais), destacando o post-punk, o gospel, a literatura g\u00f3tica sure\u00f1a, o hip hop, e o concepto do Outro. O seu son foi descrito como soul dist\u00f3pico debido ao seu ton sombr\u00edo, voces inspiradas no afrofolk, e un forte \u00e9nfase nas texturas atonais.\nHistoria.\nFisher, Mahan, e Tesche (da banda experimental Lyonnais) co\u00f1ec\u00e9ronse e medraron tocando m\u00fasica xuntos en Atlanta, Xeorxia, pero formaron oficialmente o grupo en Londres no ano 2012 co lanzamento do seu primeiro sinxelo. Elixiron o nome Algiers (Alxer) en referencia a un sitio clave na loita anticolonial, simbolizando un lugar en disputa onde se mesturan a violencia, o racismo, a resistencia e a relixi\u00f3n.\nFormaci\u00f3n e \u00e1lbum de estrea.\nO grupo publicou o seu sinxelo de estrea, \"Blood\", en xaneiro de 2012 a trav\u00e9s do selo baseado en Atlanta Double Phantom. Byron Coley de \"The Wire\" escribiu: \"A\u00ednda que a fusi\u00f3n pode ter sido tocada en gravaci\u00f3ns relacionadas tanto de The Birthday Party como de The Gun Club, Algiers ded\u00edcase a enxertar m\u00fasica gospel en porcallada guitarreira post-punk ...este disco \u00e9 fascinante e realmente te absorbe co seu estra\u00f1o poder\".\nO \u00e1lbum de estrea autotitulado da banda foi editado por Matador o 2 de xu\u00f1o de 2015. Antes do lanzamento, o grupo foi abreconcertos para Interpol durante unha xira por Am\u00e9rica do Norte. Matt Tong, anteriormente en Bloc Party, comezou a tocar a bater\u00eda con Algiers nesa \u00e9poca.\nNa primavera de 2016 a banda estreou e realizou unha xira polo leste dos Estados Unidos proxectando a sexta entrega da serie de filmes de Brendan Canty (de Fugazi) e Christoph Green \"Burn to Shine\". \"Burn to Shine Atlanta\" foi comisariada por Lee Tesche de Algiers e filmada no ver\u00e1n de 2007. Posteriormente a banda realizou unha instalaci\u00f3n ao vivo co renomeado artista floral xapon\u00e9s Makoto Azuma actuando no deserto californiano baixo unha palmeira suspendida no aire.\nPresente.\nO 23 de xu\u00f1o de 2017 Algiers lanzou o seu segundo \u00e1lbum de estudio, \"The Underside of Power\". O traballo foi producido por Adrian Utley de Portishead e Ali Chant e mesturado por Randall Dunn. O lanzamento coincidiu cunha xira europea en estadios como abreconcertos para Depeche Mode, e cunha remestura do sinxelo principal do seu \u00e1lbum \"Spirit\". Na mesma \u00e9poca revelouse que Algiers tam\u00e9n estivera traballando no estudio con Massive Attack e que lanzar\u00eda unha cinta experimental e unha serie de fanzines. Durante 2018 a banda realizou unha xira con Young Fathers, outra con Downtown Boys, e realizou un concerto especial na festa do 25 aniversario da sala de concertos Black Cat.\nAntes da edici\u00f3n do seu seguinte \u00e1lbum, a banda publicou o explosivo sinxelo de free jazz aclamado pola cr\u00edtica \"Can the Sub_Bass Speak?\" O seu terceiro \u00e1lbum con Matador, \"There Is No Year\", seguiulle o 17 de xaneiro de 2020. O 1 de febreiro o grupo realizou a s\u00faa primeira actuaci\u00f3n en televisi\u00f3n interpretando \"Dispossession\" no programa \"The Late Show with Stephen Colbert\".\nTras o lanzamento do disco membros do grupo viaxaron a Alxeria por primeira vez e al\u00ed co\u00f1eceron a Saadi Yacef, que fora l\u00edder da Fronte de Liberaci\u00f3n Nacional durante a guerra de Alxeria. As s\u00faas memorias, \"Souvenirs de la Bataille d'Alger\", serviran como base para o filme de Gillo Pontecorvo \"La battaglia di Algeri\", que Yacef axudou a producir, e foran unha das inspiraci\u00f3ns para o nome da banda. Este feito marcou un per\u00edodo fren\u00e9tico de actividade para a banda que comezou coa s\u00faa aparici\u00f3n no EP audiovisual de Massive Attack \"Eutopia\" xunto con Christiana Figueres. Despois publicaron \u201cCleveland 20/20\u201d, unha expansi\u00f3n de 50 minutos e nova versi\u00f3n do seu tema \"Cleveland\" a ra\u00edz das protestas polo asasinato de George Floyd. Fisher foi invitado a participar no \u00e1lbum \"BRASS\" de Billy Woods e Moor Mother, e Mahan publicou o seu primeiro traballo en solitario como Dead Meat. Tesche e Mahan tam\u00e9n lanzaron dous \u00e1lbums coa colaboraci\u00f3n multimedia Nun Gun, xunto co artista visual Brad Feuerhelm. A estrea de Nun Gun, \"Mondo Decay\", combina un libro de fotograf\u00edas de Feuerhelm cun casete coa banda sonora do mesmo que conta como convidados con Mark Stewart de The Pop Group, Adrian Sherwood, ONO, Mourning [A] BLKstar, os artistas Luiza Prado e Farbod Kokabi, e os autores Blake Butler, Michael Salu, e Sohail Daulatzai."}
{"id": "488852", "revid": "88215", "url": "https://gl.wikipedia.org/wiki?curid=488852", "title": "18\u00aa edici\u00f3n dos Premios Mestre Mateo", "text": "A 18\u00aa edici\u00f3n dos Premios Mestre Mateo galardoou as produci\u00f3ns audiovisuais de Galicia de 2019 e celebrouse o 7 de marzo de 2020. Durante a cerimonia, a Academia Galega do Audiovisual presentou os Premios Mestre Mateo en 25 categor\u00edas. A cerimonia celebrouse no Palacio da \u00d3pera da Coru\u00f1a e estivo presentada por Patricia V\u00e1zquez. Os nomeados foron anunciados o 10 de febreiro de 2020.\n\"Hierro\", a serie dirixida por Jorge Coira, contou con 16 nomeamentos, seguida das longametraxes \"Quen a ferro mata\", dirixida por Paco Plaza con quince e \"O que arde\" de \u00d3liver Laxe, con doce. \"Eroski Para\u00edso\" obtivo sete nomeamentos e a serie \"A estiba\", seis. \"O que arde\" foi o m\u00e1ximo ga\u00f1ador da cerimonia, conseguindo seis premios, entre eles o de mellor filme, mellor director e mellor fotograf\u00eda. \"Hierro\" conseguiu catro galard\u00f3ns, os de mellor serie, direcci\u00f3n de produci\u00f3n e gui\u00f3n e m\u00fasica orixinal, \"Quen a ferro mata\" obtivo tres galard\u00f3ns, mellor actor secundario, mellor actriz secundaria e mellor maquillaxe e peiteado.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "488853", "revid": "23204", "url": "https://gl.wikipedia.org/wiki?curid=488853", "title": "Eroski-Para\u00edso", "text": ""}
{"id": "488854", "revid": "25871", "url": "https://gl.wikipedia.org/wiki?curid=488854", "title": "The Go", "text": "The Go \u00e9 unha banda estadounidense de garage rock procedente de Detroit, M\u00edchigan formada no ano 1996. A banda publicou oito \u00e1lbums de estudio."}
{"id": "488856", "revid": "98629", "url": "https://gl.wikipedia.org/wiki?curid=488856", "title": "Fishmans", "text": "Fishmans (xapon\u00e9s: \u30d5\u30a3\u30c3\u30b7\u30e5\u30de\u30f3\u30ba, Hepburn: \"Fisshumanzu\") foi unha banda xaponesa formada no ano 1987 en Minato, Toquio. Foi co\u00f1ecida polo seu son psicod\u00e9lico \u00fanico e polas distintivas voces do seu \u00faltimo vocalista, Shinji Sato, ademais do estilo do bater\u00eda Kin-Ichi Motegi e das li\u00f1as de baixo rocksteady de Yuzuru Kashiwabara. A\u00ednda que s\u00f3 conseguiron un \u00e9xito modesto mentres estiveron en activo, desaparecendo en 1999 tras a s\u00fabita morte de Shinji Sato, o seu reco\u00f1ecemento foi aumentando en todo o mundo co paso dos anos. Nun artigo en 2019 para o xornal \"The Japan Times\", James Hadfield escribiu que os seus \u00e1lbums \"Aerial Camp\" e \"Long Season\" \"agora son fitos indiscutibles no canon do rock xapon\u00e9s\"."}
{"id": "488857", "revid": "25871", "url": "https://gl.wikipedia.org/wiki?curid=488857", "title": "Lost Souls", "text": "Lost Souls \u00e9 o primeiro \u00e1lbum de estudio da banda brit\u00e1nica de indie rock Doves, publicado o 3 de abril de 2000 a trav\u00e9s do selo Heavenly Records. O disco foi gravado durante un per\u00edodo de catro anos tras a disoluci\u00f3n da encarnaci\u00f3n inicial de Doves como o grupo de house Sub Sub. \"Lost Souls\" tivo un \u00e9xito moderado nas listas do Reino Unido; o \u00e1lbum chegou ao n\u00famero 16, mentres que tres sinxelos entraron no top 40. O \u00e1lbum tivo cr\u00edticas positivas e entrou na lista curta de nomeados ao Mercury Prize no ano 2000."}
{"id": "488859", "revid": "22570", "url": "https://gl.wikipedia.org/wiki?curid=488859", "title": "Mr. Gnome", "text": "Mr. Gnome (estilizado como mr. Gnome) \u00e9 unha d\u00fao estadounidense de rock alternativo procedente de Cleveland, Ohio. A s\u00faa obra ecl\u00e9ctica caracter\u00edzase por \"unha mestura cegadora de ameaza e dozura\" e por ser \"intrigante, teatral\". O grupo foi mencionado pola revista \"Rolling Stone\" en 2011 como unha banda \u00e1 que botarlle un ollo, e o seu cuarto e \u00faltimo \u00e1lbum ata a data, \"The Heart of a Dark Star\", foi revisado pola NPR como \"un satisfactorio traballo conceptual ambicioso\" cun \"un son cru e rom\u00e1ntico expandido e refinado a trav\u00e9s de varios discos\"."}
{"id": "488860", "revid": "72012", "url": "https://gl.wikipedia.org/wiki?curid=488860", "title": "EchoStar 21", "text": ""}
{"id": "488861", "revid": "72012", "url": "https://gl.wikipedia.org/wiki?curid=488861", "title": "Echostar 14", "text": ""}
{"id": "488862", "revid": "72012", "url": "https://gl.wikipedia.org/wiki?curid=488862", "title": "EchoStar 16", "text": ""}
{"id": "488863", "revid": "72012", "url": "https://gl.wikipedia.org/wiki?curid=488863", "title": "CMBStar 1", "text": ""}
{"id": "488864", "revid": "65337", "url": "https://gl.wikipedia.org/wiki?curid=488864", "title": "Benedetto Pistrucci", "text": "Benedetto Pistrucci, nado o 29 de maio de 1783 en Roma e finado en Virginia Water, Surrey, Inglaterra, o 16 setembro de 1855, foi un gravador de moeda e medallista italiano co\u00f1ecido particularmente polo dese\u00f1o de San Xurxo e o Drag\u00f3n que caracteriza os soberanos brit\u00e1nicos de ouro, e pola medalla conmemorativa da Batalla de Waterloo.\nDesde que en 1815 se trasladou a Gran Breta\u00f1a, foi naquel pa\u00eds onde exerceu a s\u00faa profesi\u00f3n art\u00edstica e onde pasou o resto da s\u00faa vida. Al\u00ed chegou logo de colleitar fama en Italia como tallador de camafeos, patrocinado pola realeza, e ese prestixio valeulle para tomar contacto con persoeiros como William Wellesley-Pole (irm\u00e1n m\u00e1is vello do Duque de Wellington), o mestre de ceca da Real Casa da Moeda de Londres (\"Royal Mint\"), quen contratou a Pistrucci para o dese\u00f1o das novas emisi\u00f3ns monetarias, entre elas o soberano de ouro, que se cu\u00f1ou por vez primeira en 1817.\nTan talentoso como temperamental, Pistrucci rexeitou copiar o traballo doutros artistas e, cando en 1823 Xurxo IV esixiu que se modificase o seu retrato nos soberanos, por consideralo pouco satisfactorio, base\u00e1ndose nun traballo previo de Francis Chantrey, Pistrucci negouse, polo que case foi despedido. A \"Royal Mint\" non o destitu\u00edu porque previamente lle confiara a produci\u00f3n dunha medalla de gran tama\u00f1o conmemorativa da Batalla de Waterloo (na que traballou durante 30 anos) e prescindir del implicar\u00eda malgastar varios anos de traballo e di\u00f1eiro. Pistrucci mantivo o seu posto na Ceca Real o resto da s\u00faa vida e, finalmente, completou o dese\u00f1o da medalla de Waterloo en 1849, a\u00ednda por mor do seu gran tama\u00f1o (130 mm) non puido ser cu\u00f1ada coa tecnolox\u00eda da \u00e9poca e a s\u00faa cu\u00f1axe tivo que agardar ata tempos moi recentes, para satisfacci\u00f3n dos coleccionistas.\nTraxectoria.\nPrimeira etapa en Italia (1783-1815).\nBenedetto Pistrucci naceu en Roma o 24 de maio de 1783, segundo fillo de Federico Pistrucci, xu\u00edz do Tribunal Supremo dos Estados Pontificios, e de Antonia Greco. O seu irm\u00e1n m\u00e1is vello Filippo amosou inquedanzas art\u00edsticas desde moi novo, mais Benedetto gozaba dunha decidida inclinaci\u00f3n ao estudo. O seu pai quer\u00eda que ambos seguisen os seus pasos na carreira xudicial e enviounos a Bolo\u00f1a para iniciaren os estudos preparatorios, mais finalmente a familia viuse obrigada a mudarse a Roma en 1794 cando Napole\u00f3n invadiu Italia, e os irm\u00e1ns matricul\u00e1ronse no \"Collegio Romano\".\nNapole\u00f3n pux\u00e9ralle prezo \u00e1 cabeza de Federico Pistrucci, xa que este procesara os rebeldes bonapartistas. Este feito obrigou a familia a abandonar Roma cando os franceses avanzaban cara a ela e establec\u00e9ronse en Frosinone, no Lacio, onde os irm\u00e1ns proseguiron os seus estudos.\nConclu\u00edda a s\u00faa formaci\u00f3n acad\u00e9mica, Pistrucci comezou a traballar, xunto co seu irm\u00e1n, cun pintor chamado Mango, con quen axi\u00f1a comezou a demostrar os seus dotes art\u00edsticos. Mango faloulle a Benedetto do seu irm\u00e1n, Giuseppe Mango, un gravador de camafeos establecido en Roma. Alcanzada a paz entre os Estados Papais e os franceses, a familia puido retornar a Roma e Benedetto comezou a traballar na arte de gravar camafeos, patrocinado por mestres como Stefano Tofanelli e o propio Giuseppe Mango. Cando Pistrucci se decatou de que Mango estaba a comercializar creaci\u00f3ns s\u00faas como propias, e de que os seus camafeos se vend\u00edan como antig\u00fcidades falsificadas, comezou a gravar, como marca secreta, unha letra grega \"\u03bb\" (lambda) nas s\u00faas obras.\nConvalecente na s\u00faa casa logo dunha liorta na que resultou apu\u00f1alado por un artista rival, Pistrucci aprendeu a modelaxe da cera. Logo de recuperarse traballou co tallador de pedras preciosas Nicolo Morelli e tam\u00e9n asistiu a clases nunha academia de arte en Campidoglio chamada \"Scuola del Nudo\", onde en 1800 acadou o primeiro premio de escultura.\nA partir dos 15 anos, Pistrucci deixou de traballar con Morelli e estableceuse autonomamente como creador, xa que pod\u00eda custear os seus estudos polos ingresos que lle xeraba a venda dos seus camafeos.\nEntre os seus clientes estaban dous dos principais comerciantes de arte de Roma, Ignazio Vescovali e Angelo Bonelli, as\u00ed como as tres irm\u00e1s de Napole\u00f3n: Elisa, Paulina e Carolina. O reco\u00f1ecemento de Pistrucci aumentou considerablemente cando ga\u00f1ou un concurso para facer un camafeo para Elisa, Grande Duquesa de Toscana; esta quedou tan impresionada polo seu traballo que lle ofreceu un espazo no seu palacio como estudio onde traballar.\nEste patrocinio ampliou o seu c\u00edrculo de relaci\u00f3ns e en 1802 casou con Barbara Folchi, filla dun comerciante de \u00e9xito, con quen tivo nove fillos.\nAta 1814 continuou a traballar en Roma, producindo camafeos con retratos e pedras preciosas gravadas.\nCando Angelo Bonelli regresou dunha viaxe exitosa a Gran Breta\u00f1a en 1814 prop\u00faxolle a Pistrucci que o acompa\u00f1ase nunha pr\u00f3xima viaxe, considerando que o seu futuro estaba al\u00ed. Pistrucci estivo disposto, e despois de facer a provisi\u00f3n para a s\u00faa familia deixou Roma con Bonelli. Ese mesmo ano partiron, pasando primeiro por Perugia, onde resid\u00eda o seu irm\u00e1n Filippo, para se despedir del, a\u00ednda que se amosou disposto a acompa\u00f1alos. Estando en Tur\u00edn, Filippo amosoulle a Benedetto a s\u00faa desconfianza cara a Bonelli, o que se materializou na negativa dos irm\u00e1ns de continuar na compa\u00f1a do comerciante, cando os tres estaban xa en Par\u00eds, no mes de decembro Par\u00eds en decembro de 1814. Tras separaren os seus rumbos, Benedetto descubriu que era moi reco\u00f1ecido na capital francesa e os irm\u00e1ns decidiron quedar un tempo a traballar al\u00ed. Finalmente, chegaron a Gran Breta\u00f1a o 31 de decembro de 1815.\nCumio da s\u00faa carreira en Inglaterra (1815-1819).\nNa s\u00faa chegada a Dover, Pistrucci tivo dificultades na alf\u00e1ndega e logo de superadas, viaxou a Londres, onde ti\u00f1a cartas de presentaci\u00f3n para varias persoas, grazas \u00e1s que de cami\u00f1o estableceu contacto con Charles Konig, responsable de minerais do Museo brit\u00e1nico, A trav\u00e9s de Konig, Pistrucci co\u00f1eceu o famoso naturalista, Joseph Banks. A s\u00faa sona en Londres acrecentouse cando interveu nun debate na casa de Banks acerca da autenticidade dun camafeo, para discernir se se trataba dunha antig\u00fcidade grega ou non, no que Pistrucci puido demostrar que realmente se trataba dunha obra s\u00faa, ao amosar a s\u00faa marca secreta.\nBanks presentou Pistrucci a George Spencer (segundo conde de Spencer) e \u00e1 s\u00faa muller, Lavinia Spencer. Lavinia amosoulle a Pistrucci un modelo do San Xurxo e o Drag\u00f3n obra de Nathaniel Marchant e encargoulle que o reproducise en estilo grego nun camafeo como parte da indumentaria do seu marido como Cabaleiro da Orde da Xarreteira. Pistrucci aceptou a encarga e realizou o camafeo, tomando como modelo para o San Xurxo un camareiro italiano do hotel Brunet's, onde estivera aloxado os primeiros d\u00edas ao chegar a Londres.\nJoseph Banks encargoulle tam\u00e9n a Pistrucci un camafeo, para o rei Xurxo III. Como o rei estaba doente e Pistrucci non puido visitalo para modelar o seu rostro, f\u00edxoo tomando como modelo unha moeda bancaria de tres xilins e montouno en xaspe, traballo polo que cobrou 50 guineas. Banks amosoulle o camafeo ao mestre de ceca William Wellesley-Pole, quen se amosou impresionado pola calidade da peza. Naquel momento, en 1816, a \"Royal Mint\" estaba a preparar novas emisi\u00f3ns de moedas de ouro e de prata como parte dun proceso de reorganizaci\u00f3n do circulante, e no mes de xu\u00f1o o mestre de ceca decidiu contratar a Pistrucci para facer os modelos en pedra dunha nova moeda que, de seren aceptados, ser\u00edan gravados en aceiro para os cu\u00f1os polos empregados da casa de moeda.\nPole fixo que Pistrucci crease tres retratos do rei en tama\u00f1os diferentes, dos que finalmente se usaron dous, un para o anverso da moeda de media coroa e outro para as de seis peniques e a dun xilin. Ambos os dese\u00f1os foron modificados por Thomas Wyon, da Casa da Moeda, quen pasou os dese\u00f1os a aceiro. O p\u00fablico rexeitou o busto que deu en chamar \"cabeza de touro\" da media coroa de 1816, e foi substitu\u00eddo por outro na cu\u00f1axe de 1817. A cr\u00edtica enfureceu a Pistrucci, quen culpou a Thomas Wyon de estragar o seu dese\u00f1o, e disp\u00faxose a aprender el mesmo as t\u00e9cnicas de gravado en aceiro.\nA maior\u00eda das fontes apuntan a que, logo de completar a encarga de Lady Spencer, Pistrucci suxeriulle a Pole que un motivo axeitado para os reversos dos soberanos (a nova moeda de ouro que se estaba a preparar) ser\u00eda o de San Xurxo. No entanto, o numism\u00e1tico Kevin Clancy, no seu volume sobre a historia desta moeda, dubida de que esa sexa a orixe da idea de incorporar o San Xurxo e o Drag\u00f3n nos soberanos, e mesmo de que a proposta sa\u00edse de Pistrucci.\nCun custo de 100 guineas, Pistrucci creou o dese\u00f1o dos soberanos e gravouno el mesmo, presentando o santo sobre o lombo dun corcel brioso que pisa o drag\u00f3n ferido. San Xurxo ten unha lanza rota na s\u00faa man; parte est\u00e1 no drag\u00f3n e parte no chan. O dese\u00f1o orixinal de Pistrucci, utilizado para a circulaci\u00f3n entre 1817 e 1819 (e reproducido pola \"Royal Mint\" en 2017), incorpora a fita da Orde da Xarreteira rodeando o santo e o drag\u00f3n, co seu lema . A partir de 1818 f\u00edxose com\u00fan nos soberanos e tam\u00e9n nas moedas de media coroa a figura do santo brandindo unha espada no canto dunha lanza. Clancy apunta a que este cambio se debeu \u00e1s constantes suxesti\u00f3ns e presi\u00f3ns de Pole sobre Pistrucci para que fose modificando o dese\u00f1o ao seu gusto. O resultado foi que a incorporaci\u00f3n da espada en vez da lanza non foi ben aceptado polo p\u00fablico, que fac\u00eda bromas acerca de como o santo poder\u00eda vencer o drag\u00f3n cunha arma tan pequena.\nO gravador xefe da Royal Mint era o pai de Tomas Wyon (do mesmo nome). Parece que \u00e1 s\u00faa morte en 1817 Pole lle ofreceu o posto vacante a Pistrucci, cun salario de 500 libras anuais e unha residencia dentro das instalaci\u00f3ns da Casa da Moeda. Por\u00e9n, nese momento aprobouse unha lei baixo o reinado de Guillerme III que lles prohib\u00eda aos estranxeiros o exercicio dese cargo, polo que Pistrucci non se puido incorporar. Isto foi moi mal recibido por Pistrucci e foi o xerme de moitas tensi\u00f3ns no seo da ceca londiniense.\nEn 1819, Pistrucci recibiu a encarga de dese\u00f1ar unha medalla conmemorativa da Batalla de Waterloo, cunhas dimensi\u00f3ns moi considerables: 5,3 polgadas; \u00e9 dicir, 130 mm. O Goberno concibiuna para lla entregar aos xenerais vitoriosos e aos persoeiros salientables na derrota de Napole\u00f3n, a partir dunha idea do pr\u00edncipe rexente (posteriormente Xurxo IV) pouco despois da batalla. Os honorarios totais de Pistrucci ser\u00edan de 2.400 libras, e o pagamento inicial permitiulle levar a Londres a s\u00faa familia desde Italia. Inicialmente prop\u00fa\u00f1ase que a medalla fose gravada a partir dun dese\u00f1o de John Flaxman, mais Pistrucci rexeitou gravar o traballo doutro artista e Pole permitiulle desenvolver un dese\u00f1o propio, unha decisi\u00f3n que supuxo o alporizamento do gremio de artistas londinienses contra Pistrucci. O remate da medalla levoulle 30 anos.\nO conflito na Real Casa da Moeda (1820-1836).\nTras a morte de Xurxo III en 1820, Pistrucci preparou o novo busto para as emisi\u00f3ns a nome de Xurxo IV. Ao rei non lle gustou o dese\u00f1o porque apreciaba que o seu rostro estaba inchado, e o conflito entre ambos agudizouse pola medalla de proclamaci\u00f3n, na que o monarca aparec\u00eda ao mesmo nivel que as representaci\u00f3ns aleg\u00f3ricas dos seus reinos e, ademais, luc\u00eda un topete esaxerado para alg\u00fans.\nO soberano foi modificado para quitar a fita, e o santo xa non brand\u00eda a lanza, sen\u00f3n a espada, polo que se volveu moi similar aos soberanos que se seguen a cu\u00f1ar no s\u00e9culo XXI, non sendo pola falta dunha serpentina no casco de San Xurxo. Esta versi\u00f3n do reverso foi cu\u00f1ada desde 1821 ata 1825 e, a partir de a\u00ed, o dese\u00f1o de Pistrucci estivo ausente dos soberanos ata 1874, xa despois da s\u00faa morte.\nConsciente da insatisfacci\u00f3n do rei Xurxo IV coa efixie da moeda, a Casa da Moeda ga\u00f1ou tempo. A renuncia de Pole en 1823 privou a Pistrucci dun amigo e aliado dentro da instituci\u00f3n. O escultor Francis Chantrey preparara un busto do monarca que resultaba do seu agrado e ordenou que se colocase nos soberanos, mais Pistrucci negouse a gravar o traballo doutro artista, polo que a nova moeda foi gravada polo axudante de Pistrucci, Jean-Baptiste Merlen, e por William Wyon, entre 1823 e 1825. Pistrucci quedou totalmente exclu\u00eddo do traballo na moeda. A Casa da Moeda considerou a posibilidade de despedir a Pistrucci, pero decatouse de que, se o fac\u00eda, as 1.700 libras adiantadas dos seus honorarios e gastos pola medalla de Waterloo se perder\u00edan, e mant\u00edvoo no seu posto e cos seus emolumentos coa condici\u00f3n de que se concentrase en completar a medalla. Malia isto, en 1826 s\u00f3 completara unha parte dunha das s\u00faas faces.\nSegundo Clancy, a\u00ednda que o rexeitamento do dese\u00f1o de San Xurxo e o Drag\u00f3n do soberano despois de 1825 foi m\u00e1is parte dun redese\u00f1o xeral da moeda que un ataque contra Pistrucci, \"iso non pode enmascarar a sensaci\u00f3n que este debeu sentir das mareas volv\u00e9ndose contra el\".\nHab\u00eda na \"Royal Mint\" un conflito entre Pistrucci e William Wyon, que por veces involucraba tam\u00e9n o axudante Jean-Baptiste Merlen. Segundo o bibli\u00f3grafo brit\u00e1nico Graham Pollard, no \"Oxford Dictionary of National Biography\", \"o temperamento de Pistrucci non fomentaba as boas relaci\u00f3ns cos seus colegas na ceca; a inseguridade do seu posto nela aumentou por unha campa\u00f1a nos xornais polos seus partidarios e os que defend\u00edan a William Wyon\". Pistrucci fixo unha solicitude a cada novo mestre de ceca quen se \u00eda sucedendo na instituci\u00f3n para que o nomease gravador xefe. En 1828, o mestre de ceca daquel momento, George Tierney, adquiriu un compromiso que non lle agradou a ningu\u00e9n. Wyon foi nomeado gravador xefe e Pistrucci como medallista xefe, cos salarios dos dous primeiros postos de gravado divididos entre eles. Do salario de 350 libras que ti\u00f1a Pistrucci, 50 libras estaban destinadas \u00e1 contrataci\u00f3n dun aprendiz, para o que nomeou, sucesivamente, dos dos seus fillos, mais a asignaci\u00f3n det\u00edvose en 1830, cando se co\u00f1eceu que ambos resid\u00edan no estranxeiro e que ao non teren a cidadan\u00eda brit\u00e1nica non pod\u00edan ser empregados da \"Royal Mint\". O acordo establec\u00eda que Pistrucci crear\u00eda as medallas que lle encomendasen os departamentos gobernamentais, cunha tarifa correspondente a cada medalla, \u00e1 marxe do seu salario anual.\nEsta recomposici\u00f3n dos postos deixou a Pistrucci con pouco que facer na Casa da Moeda. Creou varias obras, entre elas unha pequena medalla conmemorativa para o irm\u00e1n do rei, Federico, en 1827, montada en aros, que se fixo moi popular nos ambientes da realeza. Encarg\u00f3uselle tam\u00e9n unha medalla de coroaci\u00f3n do rei Guillerme IV, logo da morte de Xurxo IV en 1830, pero Pistrucci negouse porque se lle esix\u00eda que gravase un busto dese\u00f1ado por Chantrey e o rei non quixo posar para el.\nEntre 1830-1831 creou a medalla de servizo prolongado e boa conduta no ex\u00e9rcito, a primeira medalla do ex\u00e9rcito brit\u00e1nico f\u00f3ra de campa\u00f1a. Este traballo levoulle doce meses. Continuou tam\u00e9n elaborando camafeos e traballando, paseni\u00f1o, na medalla da Batalla de Waterloo. O bi\u00f3grafo de Pistrucci, Michael A. March, relacionou o seu des\u00e1nimo ao traballar na medalla de Waterloo co seu descontento polo seu posto na Casa da Moeda e co feito de que, ao conclu\u00edla, poder\u00eda ser despedido. En 1836, o novo mestre de ceca, Henry Labouchere, declarou que cr\u00eda que a medalla poder\u00eda rematarse en 18 meses, e ofreceulle a Pistrucci un pagamento se aceptaba catro aprendices para acabala; Pistrucci rexeitou a proposta.\nDerradeiros anos (1837-1855).\nPistrucci mantivo unha relaci\u00f3n amigable coa princesa Vitoria de Kent, a sobri\u00f1a e herdeira do rei Guillerme, \u00e1 que lle confeccionou varios camafeos. Logo de que ela ascendese ao trono como Ra\u00ed\u00f1a Vitoria en 1837, Pistrucci foi o seleccionado para se encargar da s\u00faa medalla de coroaci\u00f3n e contou coa disposici\u00f3n da ra\u00ed\u00f1a para posar en varias sesi\u00f3ns. A\u00ednda que a ra\u00ed\u00f1a estaba satisfeita, houbo algunhas cr\u00edticas. Cando o tema foi obxecto de preguntas na C\u00e1mara dos Com\u00fans, o mestre de ceca Labouchere declarou que Pistrucci puidera ter estado enfermo. O representante do Partido Radical Joseph Hume opinou que o reverso non estaba mellor feito que as medallas baratas que se vend\u00edan polas r\u00faas por un penique a unidade.\nEn 1838, Pistrucci fixo o selo de prata do Ducado de Lancaster, utilizando un novo procedemento polo cal o punz\u00f3n ou o cu\u00f1o pod\u00edan fundirse en metal directamente do molde orixinal de cera ou arxila, no canto de teren que gravarse \u00e1 man.\nO ano seguinte, Pistrucci marchou a Roma para ocupar o posto de gravador xefe na ceca dos Estados Pontificios, pero regresou a Londres uns meses m\u00e1is tarde, por considerar que o salario era demasiado baixo.\nA principios da d\u00e9cada de 1840, a Oficina da Auditor\u00eda cuestionou a cantidade de di\u00f1eiro gastada en Pistrucci. En 1844, o daquela Mestre de Ceca, William Gladstone, restaurou o salario de Pistrucci de 350 libras e ofreceulle 400 adicionais para completar a medalla de Waterloo. Pistrucci trasladou a s\u00faa residencia desde as instalaci\u00f3ns da \"Royal Mint\" en Tower Hill ao municipio de Old Windsor, en Berkshire, e decidiuse a traballar de cheo na medalla. Por\u00e9n, o traballo ralentizouse por mor das lesiones causadas por unha ca\u00edda, e non foi ata principios de 1849 cando presentou as matrices da medalla e se lle aboou o soldo restante de 1.500 libras. Mais as matrices eran tan grandes que ningu\u00e9n na \"Royal Mint\" estaba disposto a correr o risco de endurecelas e, probablemente, arruinar o traballo de tres d\u00e9cadas. Por ese motivo, s\u00f3 se realizaron impresi\u00f3ns suaves, sen chegar a converterse en medallas de ouro, de prata e de bronce, como se pretend\u00eda. De todas as maneiras, a\u00ednda que se chegasen a cu\u00f1ar as medallas, case non haber\u00eda ningu\u00e9n a quen entregarllas, xa que dos seus destinatarios todos faleceran, bardante o Duque de Wellington.\nO conflito entre Pistrucci e William Wyon continuaba a finais da d\u00e9cada de 1840 e mesmo chegou \u00e1 prensa en varias ocasi\u00f3ns, o que contribu\u00edu ao mal ambiente no seo da Casa da Moeda. En 1848 constitu\u00eduse unha comisi\u00f3n real sobre a reforma da \"Royal Mint\" froito da cal se eliminaron os postos de gravador xefe (Wyon morreu en 1851) e de medallista xefe, co que Pistrucci quedaba como modelador e gravador da Casa da Moeda, cun salario \u00e1 parte do que cobrara por cada traballo realizado.\nPistrucci mudouse en 1850 de Old Windsor a Englefield Green, preto de Windsor, onde pasou a residir coas s\u00faas fillas Maria Elisa e Elena, ambas gravadoras de pedras preciosas. Al\u00ed continuou aceptando encargas privadas de camafeos e medallas, ata o seu falecemento por causa dunha inflamaci\u00f3n pulmonar o 16 de setembro de 1855. O seu corpo fopi soterrado no cemiterio de Christ Church, en Surrey.\nValoraci\u00f3ns da s\u00faa figura.\nPistrucci \u00e9 lembrado fundamentalmente polos eu dese\u00f1o do San Xurxo e o Drag\u00f3n para os soberanos de ouro brit\u00e1nicos, a\u00ednda que nos seus inicios foi motivo de controversia. O director da Casa da Moeda cando se restaurou o dese\u00f1o primitivo do soberano en 1871, Charles Fremantle, declarou a s\u00faa opini\u00f3n de que era \"case imposible sobrevalorar as vantaxes derivadas dun dise\u00f1o tan art\u00edstico e ben executado\". En 1893, o dese\u00f1o estaba xa novamente en todas as moedas de ouro brit\u00e1nicas; a prestixiosa publicaci\u00f3n do mundo art\u00edstico da \u00e9poca vitoriana \"The Art Journal\" sinalou sobre dese\u00f1o de Pistrucci que \"superara triunfante a proba do tempo\". O bi\u00f3grafo de Pistrucci, Michael A. March, escribiu: \"De feito, \u00e9 un tributo que o seu marabilloso dese\u00f1o siga a adornar as moedas de ouro da nosa actual Ra\u00ed\u00f1a Isabel II. \u00c9 un dos mellores na nosa historia monetaria e, certamente, resistiu a proba do tempo. Oxal\u00e1 contin\u00fae!\".\nO dese\u00f1o de Pistrucci tam\u00e9n apareceu nunha moeda de prata non circulante de 20 libras en 2013 e nas moedas de media coroa nos per\u00edodos 1818-1823 e 1887-1900, e nos anos 1902 e 1951.\nRoderick Farey, na s\u00faa serie de artigos biogr\u00e1ficos sobre Pistrucci, describiuno como \"un italiano cunha disposici\u00f3n ardente que tivo numerosas discusi\u00f3ns coas autoridades pero de cuxo enxe\u00f1o ningu\u00e9n poder\u00eda dubidar, primeiro como creador de camafeos e logo como gravador e medallista\".\nAs s\u00faas controversias e a lentitude para completar as s\u00faas obras (sinaladamente a medalla de Waterloo) constitu\u00edron unha fonte para a cr\u00edtica por parte de escritores posteriores. Howard Linecar, no seu libro sobre dese\u00f1os e dese\u00f1adores de moedas brit\u00e1nicos, escribiu: \"non hai d\u00fabida de que Pistrucci demorou a elaboraci\u00f3n deses cu\u00f1os como argumento a favor na negociaci\u00f3n nos seus incansables esforzos para obter o posto de gravador xefe da \"Royal Mint\". Segundo Clancy, \"do gran talento pode xurdir adoito a controversia e, ao longo da s\u00faa carreira, Pistrucci foi aclamado e vilipendiado en igual medida, mantendo unhas tensas relaci\u00f3ns cos seus colegas, a m\u00e1is salientable das cales foi co seu compa\u00f1eiro gravador William Wyon\". Craig conclu\u00edu: \"\u00e1 parte do dese\u00f1o de San Xurxo e o Drag\u00f3n, que daquela era menos estimado que agora (...) as obras deste artista para a Casa da Moeda foron un fracaso, e non as\u00ed as s\u00faas encargas privadas\".\nA medalla de Waterloo \u00e9 considerada por moitos como unha obra mestra ao mesmo nivel que o San Xurxo e o Drag\u00f3n. Pollard considerou que esta medalla \"amosa o dominio de Pistrucci dos tipos (ou figuras) dos camafeos, unha comprensi\u00f3n da linguaxe figurativa do Renacemento romano e unha apreciaci\u00f3n do relevo esculpido antigo, a\u00ednda sendo os seus tipos sempre orixinais\". Marsh tam\u00e9n eloxiou a medalla: \"non se vira nunca antes unha peza mellor canto ao dese\u00f1o e ao gravado. Cont\u00e9n no seu interior ata trinta medallas de tama\u00f1o habitual, o que por si mesmo \u00e9 m\u00e1is do que a maior\u00eda dos medallistas acadaron en toda a s\u00faa vida\".\nFarey conclu\u00edu as\u00ed o seu estudo acerca de Pistrucci:\nUnha parte imoportante dos modelos en cera de diversas moedas e medallas, as\u00ed como de esbozos e proxectos en papel, foron aduiridos en 1912 polo \"Museo della Zeca di Roma\", pertencente ao \"Istituto Poligrafico e Zecca dello Stato\", en Roma, onde permenecen expostos."}
{"id": "488865", "revid": "72012", "url": "https://gl.wikipedia.org/wiki?curid=488865", "title": "EchoStar 18", "text": ""}
{"id": "488866", "revid": "72012", "url": "https://gl.wikipedia.org/wiki?curid=488866", "title": "EchoStar 17", "text": ""}
{"id": "488867", "revid": "72012", "url": "https://gl.wikipedia.org/wiki?curid=488867", "title": "EchoStar 19", "text": ""}
{"id": "488868", "revid": "98629", "url": "https://gl.wikipedia.org/wiki?curid=488868", "title": "Carlom\u00e1n de Baviera", "text": "Carlom\u00e1n (en alem\u00e1n: \"Karlmann\"), nado en 830 e finado o 22 de marzo de 880, foi o fillo m\u00e1is vello do monarca carolinxio Lu\u00eds o xerm\u00e1nico. Reinou como rei de Baviera desde o 876 e como rei de Italia desde o 877. \nTraxectoria.\nCarlom\u00e1n naceu no 830, o primeiro fillo de Lu\u00eds o Xerm\u00e1nico e da s\u00faa muller Emma de Baviera. Cando chegou \u00e1 idade adulta, reclamoulle ao seu pai un reino propio para gobernar, revolt\u00e1ndose no 861 e de novo no 863. Logo os seus dous irm\u00e1ns m\u00e1is pequenos Lu\u00eds e Carlos o Gordo un\u00edronse \u00e1s s\u00faas demandas e rebel\u00e1ronse. Lu\u00eds foi obrigado a establecer o repartimento do seu reino entre os tres fillos: a Carlom\u00e1n prometeulle o reino de Baviera, que tam\u00e9n inclu\u00eda Pannonia, Carintia, Bohemia, Moravia e as marcas orientais. Saxonia foi asignada a Lu\u00eds e a Carlos a Suabia. \nEn 876 morreu Lu\u00eds o Xerm\u00e1nico e os tres irm\u00e1ns herdaron os respectivos reinos. A diferenza do que sucedera entre o seu pai e os t\u00edos, e estaba a suceder cos seus curm\u00e1ns, os tres irm\u00e1ns mantiveron a concordia entre eles e actuaron xuntos para coordinando as s\u00faas pol\u00edticas. \n\u00c1 morte de Carlos o Calvo de Francia occidental, Carlom\u00e1n aproveitou para atravesar os Alpes e proclamarse rei de Italia. Tam\u00e9n buscou converterse en emperador, pero no 879 sufriu un ictus que lle provocou paraplex\u00eda e o incapacitou para gobernar. Dado que non ti\u00f1a descendencia lex\u00edtima, dividiu o reino entre os seus dous irm\u00e1ns, dando Baviera a Lu\u00eds e Italia a Carlos. Carlom\u00e1n morreu ao ano seguinte.\nFamilia.\nMatrimonio e descendencia.\nCarlom\u00e1n casou coa filla (de nome desco\u00f1ecido) de Ernesto I, conde de Nordgau. \nCarlom\u00e1n tivo unha amante de nome Liutwwindis, cuxa ascendencia non se co\u00f1ece e con quen tivo un fillo. Ao seu fillo bastardo Arnulfo cedeulle o ducado de Carintia e m\u00e1is tarde hab\u00edase converter en rei dos francos orientais."}
{"id": "488870", "revid": "72012", "url": "https://gl.wikipedia.org/wiki?curid=488870", "title": "ICO G1", "text": ""}
{"id": "488871", "revid": "72012", "url": "https://gl.wikipedia.org/wiki?curid=488871", "title": "DBSD G1", "text": ""}
{"id": "488872", "revid": "72012", "url": "https://gl.wikipedia.org/wiki?curid=488872", "title": "SES 11", "text": ""}
{"id": "488873", "revid": "94673", "url": "https://gl.wikipedia.org/wiki?curid=488873", "title": "OK Liga Bronce 2020", "text": "A tempada 2020 da OK Liga Bronce \u00e9 a segunda edici\u00f3n da liga de ascenso \u00e1 OK Liga Prata, segunda categor\u00eda do h\u00f3ckey a pat\u00edns espa\u00f1ol."}
{"id": "488874", "revid": "624", "url": "https://gl.wikipedia.org/wiki?curid=488874", "title": "Lu\u00eds II de Italia", "text": ""}
{"id": "488876", "revid": "32797", "url": "https://gl.wikipedia.org/wiki?curid=488876", "title": "EDUSAT", "text": "EDUSAT \u00e9 un sat\u00e9lite artificial da Universidade La Sapienza de Roma lanzado o 17 de agosto de 2011 mediante un foguete Dnepr desde a base de Dombarovsky.\nCaracter\u00edsticas.\nO sat\u00e9lite ten unha masa de 11 kg e est\u00e1 dese\u00f1ado para probar varias tecnolox\u00edas en \u00f3rbita. Est\u00e1 enfocado a que futuros sat\u00e9lites similares te\u00f1an participaci\u00f3n da industria e de centros de investigaci\u00f3n para os seus propios proxectos. EDUSAT ad\u00edcase a facer medici\u00f3ns do campo magn\u00e9tico terrestre, a verificar principios din\u00e1micos, \u00e1 detecci\u00f3n de raios c\u00f3smicos e a medir a constante solar, as\u00ed como a estudar m\u00e9todos de deorbitaci\u00f3n de sat\u00e9lites, o comportamento de c\u00e9lulas solares en \u00f3rbita e a validar un modelo de transpondedor en banda S."}
{"id": "488878", "revid": "5863", "url": "https://gl.wikipedia.org/wiki?curid=488878", "title": "Novo M\u00e9xico (hom\u00f3nimos)", "text": "O top\u00f3nio Novo M\u00e9xico pode referirse a:"}
{"id": "488879", "revid": "89787", "url": "https://gl.wikipedia.org/wiki?curid=488879", "title": "La fille aux cheveux de lin", "text": "La fille aux cheveux de lin \u00e9 unha composici\u00f3n musical para piano solo do compositor franc\u00e9s Claude Debussy. \u00c9 a oitava peza do primeiro libro \"Pr\u00e9ludes\", escrito entre finais de 1909 e principios de 1910. O t\u00edtulo en franc\u00e9s e \u00e9 traducible ao galego como \"A rapaza cos cabelos de li\u00f1o\". A peza ten unha extensi\u00f3n de 39 compases e dura aproximadamente dous minutos e medio. Est\u00e1 escrita na tonalidade de sol bemol maior.\nA peza, nomeada as\u00ed polo poema hom\u00f3nimo de Leconte de Lisle, \u00e9 co\u00f1ecida bola s\u00faa simplicidade, unha diverxencia respecto do estilo de Debussy nesa \u00e9poca. Finalizada en xaneiro de 1910, foi publicada tres meses despois e estreada en xu\u00f1o dese ano. O preludio \u00e9 unha das pezas m\u00e1is gravadas, tanto na s\u00faa versi\u00f3n orixinal como en varios arranxos posteriores.\nAntecedentes e influencia.\nO t\u00edtulo, \"La fille aux cheveux de lin\", foi inspirado polo poema do mesmo nome de Leconte de Lisle, unha das s\u00faas \"Chansons \u00e9cossaises\" (Canci\u00f3ns escocesas) da s\u00faa colecci\u00f3n \"Po\u00e8mes antiques\" (Poemas antigos) de 1852. A imaxe dunha rapaza co pelo da cor do li\u00f1o ten sido empregada nas Belas Artes como s\u00edmbolo de inocencia e inxenuidade. Os estudosos da m\u00fasica te\u00f1en suxerido que a representaci\u00f3n exitosa de Debussy destas emoci\u00f3ns estaba vinculada \u00e1 simplicidade musical do preludio, especialmente os elementos t\u00e9cnicos e harm\u00f3nicos.\nA elecci\u00f3n da simplicidade para esta peza foi algo moi pouco habitual, xa que se desviou do seu estilo do momento e lle devolveu as harmon\u00edas simples que empregara nasprimeiras composici\u00f3ns, m\u00e1is tradicionais.\nDebussy empregara previamente o t\u00edtulo para unha \"m\u00e9lodie\" que escribira entre 1882 e 1884. Con todo, non presenta ningunha similitude co preludio de 1910, e simplemente ten unha \"relaci\u00f3n familiar distante\" co preludio como \"motto\" segundo James R. Briscoe na revista musical \"19th-Century Music\".\nA canci\u00f3n, que \u00e9 unha das s\u00faas primeiras obras, estaba adicada a Marie-Blanche Vasnier, quen Mantivo unha relaci\u00f3n con Debussy na \u00e9poca, e este adicoulle a maior\u00eda das composici\u00f3ns que escribiu entre 1880 e 1884.\nPoema.\nO poema orixinal de Leconte de Lisle foi escrito en franc\u00e9s.\nHistoria.\nO preludio foi completado o 15 ou 16 de xaneiro de 1910, e publicouse por primeira vez en abril dese mesmo ano, xunto co resto dos seus preludios do Libro I. A s\u00faa primeira interpretaci\u00f3n foi a cargo de Franz Liebich no Bechstein Hall de Londres dous meses despois, o 2 de xu\u00f1o. A esta seguiulle a estrea nos Estados Unidos no Stockbridge Casino de Stockbridge (Massachusetts) o 26 de xullo de 1910, interpretado por Walter Morse Rummel. Posteriormente, a estrea en Francia tivo lugar o 14 de xaneiro de 1911, na Soci\u00e9t\u00e9 Nationale de Musique en Par\u00eds, con Ricardo Vi\u00f1es interpretando a obra.\nArthur Hartmann \u2014un amigo pr\u00f3ximo de Debussy\u2014 realizou unha transcrici\u00f3n do preludio para viol\u00edn e piano que foi publicada en maio de 1910.\n\"La fille\" contin\u00faa a ser unha das composici\u00f3ns musicais m\u00e1is gravadas de Debussy. A pesar da s\u00faa interpretaci\u00f3n sobre unha base recorrente, o preludio segue a ser popular entre as audiencias, en parte debido \u00e1 s\u00faa \"melod\u00eda memorable\" que se sobrep\u00f3n cun \"acompa\u00f1amiento suave\". Ten sido aclamada pola s\u00faa amplitude de emoci\u00f3n, con Clarke Bustard do \"Richmond Times-Dispatch\" describindo a peza como \"quizais a do car\u00e1cter m\u00e1is delicado\" de todos os seus vinte e catro preludios.\nAn\u00e1lise musical.\nColocaci\u00f3n dentro dos Preludios, Libro I.\nDebussy era co\u00f1ecido pola s\u00faa meticulosidade na preparaci\u00f3n dos seus preludios. O pianista e cr\u00edtico musical Paul Roberts afirma que este preludio, xunto cos dous que lle preceden inmediatamente, forma \"o arco central\" da estrutura do Libro I, xa que as tres pezas proporcionan o maior \"contraste dram\u00e1tico\" de todos os preludios do primeiro libro. O sexto preludio, \"Des pas sur la neige\" (\"Pegadas na neve\"), evoca un sentimento de tristeza e illamento, mentres que \"Ce qu'a vu le vent d'ouest\" (\"O que viu o vento do oeste\") \u2014o s\u00e9timo\u2014 exuda unha natureza violenta e tumultuosa. En marcado contraste con estes dous, \"La fille\" produce unha sensaci\u00f3n de suave \"lirismo\" e \"calidez\", que non son caracter\u00edsticos deste tipo de m\u00fasica de Debussy. Ao colocar estes tres preludios nesta orde particular, Debussy asegurouse de que posiblemente o preludio m\u00e1is complexo tecnicamente da colecci\u00f3n (\"Vent d'ouest\") estivese situado entre os dous m\u00e1is sinxelos a nivel t\u00e9cnico dos vinte e catro.\nComposici\u00f3n.\nA idea central do preludio est\u00e1 tomada do seu t\u00edtulo: unha rapaza con cabelos dourados nunha contorna pastoral en Escocia. Polo tanto, \u00e9 un dos moitos exemplos da m\u00fasica impresionista, xa que evoca imaxes dun lugar no estranxeiro. O seu emprego de escalas pentat\u00f3nicas ao longo de toda a peza logra isto, e ao combinalo coa harmonizaci\u00f3n de acordes diat\u00f3nicos e cadencias modais, crea unha melod\u00eda de tipo folc\u00f3rico. Este preludio emprega m\u00e1is tons principais plagais que calquera outra peza composta por Debussy, e a melod\u00eda do preludio alterna os movementos conxuntos cos disxuntos en todo momento.\nA peza comeza co seu co\u00f1ecido tema inicial, que consiste en frases de tres notas, agrupadas como unha corchea\u00a0e d\u00faas semicorcheas. Finaliza cos acordes que forman unha cadencia plagal entre os compases 2 e 3, un elemento que non aparece nos seus preludios anteriores. A segunda parte da melod\u00eda comeza nos compases 3-4, evocando unha balada escocesa ou algo parecida a unha melod\u00eda ao estilo das de Edvard Grieg. A melod\u00eda do inicio regresa no comp\u00e1s 8 con harmon\u00eda adicional na man esquerda. No comp\u00e1s 19, a melod\u00eda comeza o seu ascenso ao cl\u00edmax da peza, aumentando de xeito gradual mediante a utilizaci\u00f3n do \"crescendo\" para impulsala ao c\u00e9nit ao final do comp\u00e1s 21. Case ao final do comp\u00e1s 22, a melod\u00eda decrece cara ao comp\u00e1s seguinte, onde o tema do cl\u00edmax se repite unha oitava m\u00e1is grave. Unha parte similar a un pedal \"pianissimo\" que se move en movemento paralelo \u2014empregando quintas consecutivas nalg\u00fans lugares\u2014 aparece nos compases 24 a 27. No seguinte comp\u00e1s, a coda\u00a0do preludio ve o regreso do tema inicial por \u00faltima vez \u2014a\u00ednda que unha oitava m\u00e1is aguda\u2014 seguido polo motivo de pedal. Finalmente, a melod\u00eda ascende nun movemento paralelo e fai uso dunha cadencia plagal que conduce a cadencia \u00e1 t\u00f3nica da tonalidade principal en estado fundamental. Esta cadencia nin \"anticipa melodicamente a tonalidade de chegada\" nin incl\u00fae a t\u00f3nica na man esquerda. Polo tanto, foi descrita como \"a harmonizaci\u00f3n ideal do ton principal plagal.\" A melod\u00eda finaliza con dous acordes de oitova arpexiada (Re\u266d na man esquerda seguido por Sol\u266d na dereita), levando ao preludio \u00e1 s\u00faa conclusi\u00f3n.\nUso nos medios.\nEn Windows 7 apareceron tres pezas de mostra de m\u00fasica en File Explorer como M\u00fasica, unha delas era un arranxo de \"The Maid With Flaxen Hair\" para clarinete e orquestra de corda, que foi interpretado pola Orquestra Sinf\u00f3nica da Radio Eslovaca e Richard Stoltzman."}
{"id": "488880", "revid": "98629", "url": "https://gl.wikipedia.org/wiki?curid=488880", "title": "Santa Fe de Novo M\u00e9xico", "text": "Santa Fe de Novo M\u00e9xico foi unha provincia da Nova Espa\u00f1a, e m\u00e1is tarde de M\u00e9xico, que existiu desde finais do s\u00e9culo XVI at\u00e9 mediados do s\u00e9culo XIX. Estaba centrada no val superior do r\u00edo Grande (ou r\u00edo Bravo do Norte) nunha zona que inclu\u00eda a maior parte do actual estado dos Estados Unidos de Novo M\u00e9xico. As s\u00faas fronteiras variaron co tempo, estend\u00e9ndose polo oeste do actual estado de Texas, polo sur de Colorado, o suroeste de Kansas e polo \"Panhandle\" de Oklahoma, a\u00ednda que os asentamentos actuais estaban en torno \u00e1 s\u00faa capital durante toda a s\u00faa existencia, salvo nos aos iniciais, Santa Fe.\nA provincia foi fundada en 1598 por Juan de O\u00f1ate durante a s\u00faa expedici\u00f3n, autorizada por Filipe II, cara ao norte da Nova Espa\u00f1a. O\u00f1ate estableceu un asentamento preto de Pueblo de San Juan. Os espa\u00f1ois cr\u00edan que cidades de ouro, como as dos aztecas que conquistaran previamente, encontr\u00e1banse ao norte, no territorio inexplorado. O\u00f1ate foi incapaz de encontrar tales cidades, pero a\u00ednda as\u00ed embarcouse na conquista dos asentamentos urbanizados dos indios pueblo. M\u00e1is tarde converteise no primeiro gobernador da provincia. O\u00f1ate esperaba que a provincia se convertera nun vicerreinado separado do da Nova Espa\u00f1a, pero non tivo \u00e9xito. \nOs espa\u00f1ois foron expulsados do territorio durante 12 anos despois da Rebeli\u00f3n Pueblo de 1680, pero regresaron en 1692 na sanguenta reocupaci\u00f3n de Santa Fe por Diego de Vargas. \nA provincia estaba baixo a xurisdici\u00f3n da Real Audiencia de Guadalajara, coa supervisi\u00f3n do vicerrei da Nova Espa\u00f1a. En 1777 coa creaci\u00f3n da Comandancia General das Provincias Internas, a provincia foi retirada da competencia do vicerrei e colocouse exclusivamente baixo a do Comandante Xeneral.\nA provincia mant\u00edvose baixo control espa\u00f1ol at\u00e9 a declaraci\u00f3n da independencia de M\u00e9xico en 1821. Baixo a Constituci\u00f3n Federal dos Estados Unidos Mexicanos de 1824 converteuse no Territorio de Novo M\u00e9xico, baixo administraci\u00f3n federal.\u200b\nA zona da antiga provincia ao leste do r\u00edo Grande foi reclamada pola Rep\u00fablica de Texas despois de 1836, unha demanda que foi disputada por M\u00e9xico. En 1841, os texanos enviaron unha expedici\u00f3n, a chamada \"Expedici\u00f3n Texas Santa Fe\", supostamente comercial, pero coa esperanza de ocupar a zona reclamada, pero a expedici\u00f3n foi capturada por tropas mexicanas.\u200b \nOs Estados Unidos herdaron a reclamaci\u00f3n non executada da beira oriental coa anexi\u00f3n de Texas. O ex\u00e9rcito dos Estados Unidos, baixo o mando de Stephen Kearny ocupou o territorio en 1846 na Intervenci\u00f3n estadounidense en M\u00e9xico e este \u00faltimo reco\u00f1eceu a s\u00faa derrota e perda ante os EUA en 1848 coa cesi\u00f3n mexicana. Texas continuou reclamando a parte oriental, pero nunca tivo \u00e9xito en establecer o control, excepto na cidade de El Paso. No Compromiso de 1850 renunciou a s\u00faa reclamaci\u00f3n das \u00e1reas do actual Novo M\u00e9xico. En 1849, o presidente Zachary Taylor propuxo que Novo M\u00e9xico se convertese inmediatamente nun estado para evitar as pol\u00edticas sobre a escravitude nos territorios, pero s\u00f3 se converteu en estado en xaneiro de 1912."}
{"id": "488894", "revid": "23204", "url": "https://gl.wikipedia.org/wiki?curid=488894", "title": "Premios Mestre Mateo 2019", "text": ""}
{"id": "488895", "revid": "23204", "url": "https://gl.wikipedia.org/wiki?curid=488895", "title": "Premios Mestre Mateo 2018", "text": ""}
{"id": "488896", "revid": "23204", "url": "https://gl.wikipedia.org/wiki?curid=488896", "title": "Premios Mestre Mateo 2017", "text": ""}
{"id": "488897", "revid": "23204", "url": "https://gl.wikipedia.org/wiki?curid=488897", "title": "Premios Mestre Mateo 2016", "text": ""}
{"id": "488898", "revid": "23204", "url": "https://gl.wikipedia.org/wiki?curid=488898", "title": "Premios Mestre Mateo 2015", "text": ""}
{"id": "488899", "revid": "23204", "url": "https://gl.wikipedia.org/wiki?curid=488899", "title": "Premios Mestre Mateo 2014", "text": ""}
{"id": "488900", "revid": "23204", "url": "https://gl.wikipedia.org/wiki?curid=488900", "title": "Premios Mestre Mateo 2013", "text": ""}
{"id": "488902", "revid": "23204", "url": "https://gl.wikipedia.org/wiki?curid=488902", "title": "Premios Mestre Mateo 2012", "text": ""}
{"id": "488904", "revid": "23204", "url": "https://gl.wikipedia.org/wiki?curid=488904", "title": "Premios Mestre Mateo 2011", "text": ""}
{"id": "488906", "revid": "23204", "url": "https://gl.wikipedia.org/wiki?curid=488906", "title": "Premios Mestre Mateo 2002", "text": ""}
{"id": "488908", "revid": "23204", "url": "https://gl.wikipedia.org/wiki?curid=488908", "title": "Premios Mestre Mateo 2003", "text": ""}
{"id": "488910", "revid": "23204", "url": "https://gl.wikipedia.org/wiki?curid=488910", "title": "Premios Mestre Mateo 2004", "text": ""}
{"id": "488912", "revid": "23204", "url": "https://gl.wikipedia.org/wiki?curid=488912", "title": "Premios Mestre Mateo 2005", "text": ""}
{"id": "488914", "revid": "23204", "url": "https://gl.wikipedia.org/wiki?curid=488914", "title": "Premios Mestre Mateo 2006", "text": ""}
{"id": "488916", "revid": "23204", "url": "https://gl.wikipedia.org/wiki?curid=488916", "title": "Premios Mestre Mateo 2007", "text": ""}
{"id": "488917", "revid": "23204", "url": "https://gl.wikipedia.org/wiki?curid=488917", "title": "Premios Mestre Mateo 2008", "text": ""}
{"id": "488918", "revid": "23204", "url": "https://gl.wikipedia.org/wiki?curid=488918", "title": "Premios Mestre Mateo 2009", "text": ""}
{"id": "488919", "revid": "23204", "url": "https://gl.wikipedia.org/wiki?curid=488919", "title": "Premios Mestre Mateo 2010", "text": ""}
{"id": "488922", "revid": "15490", "url": "https://gl.wikipedia.org/wiki?curid=488922", "title": "Mary Lou McDonald", "text": "Mary Louise McDonald (en ), nada en Dubl\u00edn o 1 de maio de 1969, \u00e9 unha pol\u00edtica irlandesa do Sinn F\u00e9in que exerceu como o presidenta do partido dende febreiro de 2018. \u00c9 \"Teachta D\u00e1la\" (TD) de Dubl\u00edn Central dende as elecci\u00f3ns xerais de 2011. Anteriormente foi vicepresidenta do Sinn F\u00e9in dende 2009 at\u00e9 2018 e foi eurodeputada por Dubl\u00edn dende 2004 at\u00e9 2009.\nO 10 de febreiro de 2018, McDonald sucedeu \u00f3 hist\u00f3rico l\u00edder do partido Gerry Adams logo dunha \"ardfheis\" especial (mitin) en Dubl\u00edn."}
{"id": "488923", "revid": "23204", "url": "https://gl.wikipedia.org/wiki?curid=488923", "title": "Mary Louise McDonald", "text": ""}
{"id": "488930", "revid": "5863", "url": "https://gl.wikipedia.org/wiki?curid=488930", "title": "Mar\u00eda \u00c1ngeles Dur\u00e1n", "text": "\u00c1ngeles Dur\u00e1n, nada en Madrid o 30 de novembro de 1942, \u00e9 unha investigadora espa\u00f1ola especializada na an\u00e1lise do traballo non remunerado e a s\u00faa relaci\u00f3n coa estrutura social e econ\u00f3mica. Foi catedr\u00e1tica de Sociolox\u00eda e profesora de investigaci\u00f3n no Consello Superior de Investigaci\u00f3ns Cient\u00edficas, onde dirixiu o Departamento de An\u00e1lise Socioecon\u00f3mica e permanece actualmente vinculada \"ad honorem\" no Centro de Ciencias Humanas e Sociais. \nEn 2002 obtivo o \"Premio Nacional de Investigaci\u00f3n en Ciencias Sociales, Econ\u00f3micas e Jur\u00eddicas \u201cPascual Madoz\u201d\" e en 2018 o \"Premio Nacional de Sociolog\u00eda y Ciencia Pol\u00edtica\" do \"CIS\". Recibiu o nomeamento como \"Doutora Honoris Causa\" pola Universidade Aut\u00f3noma de Madrid (2008), pola Universidade de Valencia (2012) e pola Universidade de Granada (2013).\nFormaci\u00f3n e investigaci\u00f3n.\nFormaci\u00f3n e primeiras investigaci\u00f3ns sobre o traballo das mulleres.\nIniciou a s\u00faa formaci\u00f3n universitaria \u00e1 idade de dezaseis anos na Facultade de Ciencias Pol\u00edticas e Econ\u00f3micas da Universidade Complutense, onde se doctorou en 1971. Foi en varias ocasiones representante estudantil e cursou simultaneamente tres cursos na Facultade de Dereito. Desde os anos sesenta denunciou o nesgo producido na ciencia pola ausencia hist\u00f3rica das mulleres nas entidades de produci\u00f3n e transmisi\u00f3n do co\u00f1ecemento. Para a s\u00faa tese de doutoramento sobre \"\u201cEl trabajo de las mujeres en Espa\u00f1a\u201d\" tivo que afrontar a escaseza de instrumentos estat\u00edsticos que desagregasen a informaci\u00f3n sobre o emprego e o traballo non remunerado. \u00c1 falta de datos sum\u00e1base a penuria te\u00f3rica sobre o papel econ\u00f3mico e social dos fogares, non soamente en Espa\u00f1a sen\u00f3n en todas as econom\u00edas. Achou importantes fontes de informaci\u00f3n in\u00e9dita sobre o traballo non contabilizado nas explotaci\u00f3ns agr\u00edcolas e gandeiras, o que a levou a unha cr\u00edtica das an\u00e1lises de custo/beneficio e dos indicadores de produtividade. A s\u00faa tese fixo aflorar a invisibilidade do traballo das mulleres.\nEnquisas sobre o uso do tempo e a creaci\u00f3n de contas sat\u00e9lites do traballo non remunerado.\nTras a s\u00faa participaci\u00f3n na Conferencia de Naci\u00f3ns Unidas sobre a Muller de M\u00e9xico (1975), urxiu \u00e1 incorporaci\u00f3n do traballo non remunerado na investigaci\u00f3n econ\u00f3mica e na an\u00e1lise das pol\u00edticas p\u00fablicas. No seu breve ensaio sobre \"El ama de casa. Cr\u00edtica pol\u00edtica da econom\u00eda dom\u00e9stica\" (1978) fixo patente a invisibilidade do sector que ocupaba ao maior n\u00famero de persoas de toda a econom\u00eda espa\u00f1ola e consum\u00eda maior n\u00famero de horas de traballo, propondo a modificaci\u00f3n do seu tratamento na contabilidade nacional. Tivo un impacto internacional inmediato, sendo o punto de partida de numerosos estudos posteriores sobre o papel econ\u00f3mico dos fogares.\nColaborou na preparaci\u00f3n da Conferencia de Naci\u00f3ns Unidas sobre a Muller de Pequ\u00edn (1995). A \"Plataforma de Acci\u00f3n\" que iniciou esta conferencia pediu a todos os gobernos a modificaci\u00f3n do marco de an\u00e1lise macroecon\u00f3mica, a elaboraci\u00f3n de enquisas de uso do tempo e a creaci\u00f3n de contas sat\u00e9lites do traballo non remunerado. As s\u00faas propostas intelectuais, xunto coas doutros investigadores das ciencias econ\u00f3micas e sociais, contribu\u00edron \u00e1 incorporaci\u00f3n destes temas nas axendas de organismos internacionais tales como a OIT, a OCDE, ou a CEPAL e a que varios pa\u00edses eleven a rango constitucional a obriga e o dereito a dispor de contas sat\u00e9lites do traballo non remunerado.\nTraxectoria acad\u00e9mica.\nA s\u00faa traxectoria acad\u00e9mica e vital ten unha marcada orientaci\u00f3n internacional. Realizou estancias no Institute for Social Research (ISR) da Universidade de M\u00edchigan (cunha bolsa concedida pola Comisi\u00f3n Fulbright; Universidade de Cambridge (cunha bolsa concedida polo British Council); P.U.C. de R\u00edo de Janeiro (cunha bolsa concedida pola UNESCO); Universidade de Washington (Seattle); Instituto Europeo de Florencia; Colexio de Espa\u00f1a en Par\u00eds, e a Universidade Nacional Aut\u00f3noma de M\u00e9xico (UNAM). \u00c9 membro da European Academy of Science and Arts e do Colegio Libre de Em\u00e9ritos de Espa\u00f1a. Foi presidenta da Federaci\u00f3n Espa\u00f1ola de Sociolox\u00eda (FES), e formou parte do comit\u00e9 executivo da International Sociological Association (ISA) e do \"editorial board\" da International Association for Time Use Research (IATUR). \nReivindica novos marcos te\u00f3ricos e novas t\u00e9cnicas de observaci\u00f3n e an\u00e1lise para todos os campos cient\u00edficos, m\u00e1is axustados \u00e1s novas demandas intelectuais xurdidas da transformaci\u00f3n do papel social das mulleres. A s\u00faa obra \u201cUna ausencia de mil anos\u201d (1981), \u00e1 que seguiron \"Liberaci\u00f3n y Utop\u00eda\". \"La mujer ante la ciencia\" (1981) e \"Mujeres y hombres en la formaci\u00f3n de la teor\u00eda sociol\u00f3gica\" (1996) foron textos fundacionais do Instituto Universitario de Estudios de la Mujer da Universidade Aut\u00f3noma de Madrid, un fito pioneiro na investigaci\u00f3n sobre as relaci\u00f3ns de x\u00e9nero que pronto foi reco\u00f1ecido como Instituto Universitario de Investigaci\u00f3n.\nPara paliar a escaseza de informaci\u00f3n estat\u00edstica sobre o traballo non monetarizado dos fogares e a s\u00faa integraci\u00f3n na an\u00e1lise socioecon\u00f3mica dese\u00f1ou novos instrumentos e sistemas de medici\u00f3n, baseados principalmente nas enquisas de uso do tempo e na chamada \"escala Duran\", que incorpora proxecci\u00f3ns demogr\u00e1ficas. Utiliza a demanda de tempos de coidado para detectar a pobreza non monetaria dos fogares e a fraxilidade e ineficiencia das pol\u00edticas p\u00fablicas que contemplan este recurso como inesgot\u00e1bel e homoxeneamente distribu\u00eddo entre toda a poboaci\u00f3n.\nA s\u00faa traxectoria acad\u00e9mica \u00e9 indeslig\u00e1bel dos seus compromisos cidad\u00e1ns e vinculaci\u00f3n con movementos sociais; entre eles, a loita das mulleres pola igualdade, a loita dos enfermos e os seus coidadores polo reco\u00f1ecemento de novos dereitos econ\u00f3micos e c\u00edvicos, e a loita pola recuperaci\u00f3n das comarcas en declive econ\u00f3mico e risco de despoboamento, especialmente en Estremadura.\nViaxeira infatig\u00e1bel, no seu af\u00e1n por divulgar a ciencia percorreu os cinco continentes, pronunciado conferencias ou participando en debates en m\u00e1is de duascentas instituci\u00f3ns acad\u00e9micas e organismos internacionais. \nProduci\u00f3n cient\u00edfica.\nCunha traxectoria ininterrompida de m\u00e1is de medio s\u00e9culo de dedicaci\u00f3n \u00e1 investigaci\u00f3n e a docencia, a s\u00faa obra escrita pasa das duascentas cincuenta publicaci\u00f3ns. Est\u00e1n apuntadas na web Dixital CSIC, onde moitas delas poden lerse ou descargarse libremente. A maior\u00eda sit\u00faanse na fronteira entre a sociolox\u00eda e a econom\u00eda, con extensi\u00f3ns cara ao urbanismo e a socioeconom\u00eda da sa\u00fade. \u00c1 marxe dos seus compromisos acad\u00e9micos, tam\u00e9n achegou publicaci\u00f3ns sobre sociolox\u00eda da arte, especialmente sobre o uso social da iconograf\u00eda.\nFoi avaliadora de proxectos de investigaci\u00f3n na Comisi\u00f3n Asesora de Pol\u00edtica Cient\u00edfica de Espa\u00f1a, a European Science Foundation, a Portuguese Science Foundation por Sciences and Tecnology, o Programa de Desarrollo Tecnol\u00f3gico do Uruguai, e outras moitas entidades p\u00fablicas e privadas. Numerosas Fundaci\u00f3ns (Fundaci\u00f3n BBVA, Ford Foundation, Fundaci\u00f3n March, Fundaci\u00f3n Ca\u00f1ada Blanch, Fundaci\u00f3n Carolina etc.) apoiaron as s\u00faas investigaci\u00f3ns. Colabora de modo asiduo con organizaci\u00f3ns cient\u00edficas e sociais internacionais (UNESCO, OMS, CEPAL, ONU Mulleres, OIT etc.) e desenvolve un intenso labor editorial.\nEntre os seus libros destacan \"\u201cLiberaci\u00f3n y utop\u00eda\u201d, \u201cDesigualdad social y enfermedad\u201d, \u201cMujeres y hombres en la formaci\u00f3n de la teor\u00eda sociol\u00f3gica\u201d, \u201cThe Future of work in Europe\u201d, \u201cLa ciudad compartida. Conocimiento, afecto y uso\u201d, \u201cLa contribuci\u00f3n del trabajo no remunerado a la econom\u00eda espa\u00f1ola. Alternativas metodol\u00f3gicas\u201d, \u201cSi Arist\u00f3teles levantara la cabeza. Quince ensayos sobre las ciencias y las letras\u201d, \u201cLos costes invisibles de la enfermedad\u201d, \u201cLa cuenta sat\u00e9lite del trabajo no remunerado en de Madrid\u201d\" (versi\u00f3n en espa\u00f1ol e ingl\u00e9s), \"\u201cEl valor del tiempo\"\u201d (edici\u00f3ns en Portugal e o Brasil), \"\u201cMetodolog\u00eda de la investigaci\u00f3n sobre uso del tiempo\u201d (con J. Rogero), \u201cEl trabajo del cuidado en Am\u00e9rica Latina y Espa\u00f1a \u201d , \u201cLa contribuci\u00f3n de los mayores a la econom\u00eda del Pa\u00eds Vasco\u201d\" (tam\u00e9n versi\u00f3n en \u00e9uscaro)\u201d e \"\u201cEl trabajo no remunerado en la econom\u00eda global\u201d\" (edici\u00f3n en espa\u00f1ol e ingl\u00e9s). O seu \u00faltimo libro \u00e9 a s\u00edntese de d\u00e9cadas de investigaci\u00f3n sobre a econom\u00eda non monetarizada, os fogares e o sector de servizos; tit\u00falase \"\u201cLa riqueza invisible del cuidado\u201d\" (2018)\".\" Actualmente traballa na preparaci\u00f3n da s\u00faa autobiograf\u00eda intelectual, que ser\u00e1 publicada polo Centro de Investigaciones Sociol\u00f3gicas.\nTransmitiu a s\u00faa experiencia de seis anos de loita para vencer o medo ao cancro de mama que padeceu nun libro autobiogr\u00e1fico \"Diario de batalla. Mi lucha contra el c\u00e1ncer\" (2003).\nAcu\u00f1ou o termo \"cuidatoriado\" que se refire ao grupo de persoas que se dedica fundamentalmente a coidar, que se caracteriza porque a maior\u00eda son mulleres, porque a maior\u00eda non cobra (remuneraci\u00f3n) por realizar este traballo e porque as s\u00faas condici\u00f3ns son peores que as de calquera outro grupo (sen salario, sen horario, sen vacaci\u00f3ns, sen seguro e sen reco\u00f1ecemento social).\nAlg\u00fans datos persoais.\nPola s\u00faa familia de orixe procede da clase media. Foi a m\u00e1is vella de seis irm\u00e1ns. O seu pai, Alfonso Duran, era un enxe\u00f1eiro industrial orixinario da Serra de Gata (C\u00e1ceres). Faleceu cando ela ti\u00f1a dezasete anos. A s\u00faa nai, Carmen Heras, foi ama de casa at\u00e9 o falecemento do seu esposo e posteriormente f\u00edxose cargo da xesti\u00f3n da facenda familiar.\nContraeu matrimonio \u00e1 idade de vinte e catro anos con Jose Ram\u00f3n Torregrosa (X\u00e0tiva, 1940 - Madrid, 2016), compa\u00f1eiro de estudos na Universidade Complutense que logo ser\u00eda director do Departamento de Psicolox\u00eda Social desta mesma Universidade.\nTen tres fillos e tres netos.\nPremios.\nPremio Mar\u00eda \u00c1ngeles Dur\u00e1n da UAM.\nA Universidade Aut\u00f3noma de Madrid reco\u00f1eceu o seu car\u00e1cter pioneiro e a s\u00faa especial contribuci\u00f3n \u00e1s ciencias sociais dando o nome \u201c\u00c1ngeles Duran\u201d ao premio internacional para a innovaci\u00f3n na investigaci\u00f3n sobre as relaci\u00f3ns de x\u00e9nero que convoca esta universidade, ao que en cada edici\u00f3n concorren preto dun centenar de candidaturas de homes e mulleres.\nPublicaci\u00f3ns m\u00e1is destacadas.\nEntre os libros destacan:"}
{"id": "488933", "revid": "89787", "url": "https://gl.wikipedia.org/wiki?curid=488933", "title": "Hair Love", "text": "Hair Love \u00e9 unha curtametraxe animada estadounidense de 2019 escrita e dirixida por Matthew A. Cherry, e co-producido por Karen Rupert Toliver. Conta a historia dun home que debe peitear o cabelo da s\u00faa filla por primeira vez, e conta coa voz de Issa Rae no papel da nai da nena. O filme foi producido grazas a unha campa\u00f1a de Kickstarter de 2017, e tam\u00e9n foi estreado como un libro infantil en maio de 2019, con ilustraci\u00f3ns de Vashti Harrison. \"Hair Love\" ga\u00f1ou o \u00d3scar \u00e1 mellor curtametraxe animada na 92\u00aa edici\u00f3n dos premios."}
{"id": "488936", "revid": "865", "url": "https://gl.wikipedia.org/wiki?curid=488936", "title": "Luciferian Towers", "text": "Luciferian Towers \u00e9 o sexto \u00e1lbum de estudio da banda canadense de post-rock Godspeed You! Black Emperor, publicado o 22 de setembro de 2017 a trav\u00e9s do selo Constellation Records. A informaci\u00f3n sobre o \u00e1lbum foi filtrada a trav\u00e9s da prensa o d\u00eda 13 de xullo de 2017, antes do anuncio oficial o 2 de agosto."}
{"id": "488937", "revid": "98629", "url": "https://gl.wikipedia.org/wiki?curid=488937", "title": "Aires da Terra", "text": "Nado en 1883, Aires da Terra foi un coro popular cuxo nome pode po\u00f1erse en relaci\u00f3n con Aires da mi\u00f1a terra, de Curros Henr\u00edquez. Aires da Terra foi orixinalmente un grupo reducido de co\u00f1ecidos, que se reun\u00edan na botica pontevedresa de Perfecto Feij\u00f3o, na praza da Peregrina. Lanzaron \u00e1 sociedade do seu tempo a mensaxe de que a Galicia rural, non era debedora de condescendencia nin merec\u00eda o desd\u00e9n co que se a trataba: confiaban nos seus valores e quer\u00edan que fosen co\u00f1ecidos e respectados. \nEsta actitude obs\u00e9rvase na escolla de m\u00fasica tradicional para o repertorio, as\u00ed como pola vontade de mantelo intacto, sen harmonizaci\u00f3ns tan frecuentes en obras anteriores como o Cancioneiro de Inzenga. No \u00e1mbito extramusical, o grupo asumiu como parte fundamental da s\u00faa actividade o traxe t\u00edpico, concretamente un modelo dos arredores de Pontevedra composto por calz\u00f3n de veludo azul, chaleco granate con bot\u00f3n dourado,camisa branca de li\u00f1o e monteira picuda con borlas vermellas e azuis.\nAntecedentes.\nO descubrimento do folclore.\nDurante o s\u00e9culo XIX est\u00e9ndese por Europa a preocupaci\u00f3n por atesourar o saber do pobo, ata o punto de que por primeira vez este concepto recibe nome: o folk-lore, o \u201csaber do pobo\u201d; termo acu\u00f1ado por en 1845. Respondendo \u00e1s din\u00e1micas europeas, en Galicia inaug\u00farase a \"Sociedad del Folklore Gallego\" en 1884, presidida por Pardo Baz\u00e1n. A importancia da m\u00fasica popular nas \u00faltimas d\u00e9cadas do s\u00e9culo XIX e primeiras do XX p\u00f3dese observar no renacemento literario que se produce na Galicia do XIX, que a toma como referencia habitual en obras tan senlleiras como \"Cantares Gallegos\" (1880) de Rosal\u00eda de Castro, \"Queixumes dos pinos\" (1886), de Eduardo Pondal ou \"A Gaita Gallega\" de Xo\u00e1n M. Pintos.\nA pequena vila de Pontevedra, de apenas 20.000 habitantes, non se queda \u00e1 marxe deste movemento cultural, e no 1883 aparece o primeiro peri\u00f3dico editado na cidade e escrito en galego, \"O Galiciano\", que organizar\u00e1 os xogos florais de 1884 e 1886, desenvolvidos case por completo en galego. Agroman na cidade faladoiros nos que se abordan temas sociais, hist\u00f3ricos, xur\u00eddicos e folcl\u00f3ricos e nas que participan persoeiros como Casto Sampedro, Castelao ou Concepci\u00f3n Arenal.\nOs primeiros coros.\nA primeira experiencia europea con coros levouse a cabo en Francia por Luis Guillermo Bocquillon (1781-1842) e estaba enfocado \u00f3 ensino da m\u00fasica entre a clase obreira. A idea est\u00e9ndese rapidamente pola Europa industrial, e no 1835 aparecen os primeiros orfe\u00f3ns. En Catalu\u00f1a agroman os coros Clav\u00e9, baseados na redenci\u00f3n musical do obreiro propo\u00f1endo o modelo dun traballador que desenvolve a s\u00faa capacidade art\u00edstica. O primeiro orfe\u00f3n en Galicia foi o Orfe\u00f3n Coru\u00f1\u00e9s (1875) do que foi director Pascual Veiga. Vir\u00edan despois Orfe\u00f3n Brigantino (1877), Orfe\u00f3n Pacheco (1880), El Eco (1882), Uni\u00f3n Orensana (1879) ou Orfe\u00f3n Republicano de Vigo (1905).\nTraxectoria.\nEn febreiro de 1901, o centro galego de Madrid nomea presidenta de honra a Pardo Baz\u00e1n, e Aires da Terra participa nesta homenaxe na capital. \u00d3 d\u00eda seguinte o coro participa coa carroza do centro galego no desfile de carrozas madrile\u00f1o. O \u00e9xito desta aparici\u00f3n cel\u00e9brase cunha festa no centro galego e remata cunha representaci\u00f3n no Teatro Espa\u00f1ol, a primeira actuaci\u00f3n do coro sobre un escenario propiamente dito. Posteriormente, o coro leva a cabo unha serie de actuaci\u00f3ns diante de p\u00fablicos selectos e reducidos entre 1902 e 1908, compatibiliz\u00e1ndoos con recitais m\u00e1is populares.\nPorto \u00e9 o primeiro destino internacional do coro, onde en 1903 act\u00faan no Palacio de Cristal e interpretan o programa m\u00e1is longo da s\u00faa historia. En 1904 gravan o seu primeiro disco, o primeiro disco gravado en Galicia e o primeiro rexistro sonoro de instrumentos como a gaita e a zanfona.\nNo per\u00edodo que vai dos anos 1904 ao 1909 fan importantes actuaci\u00f3ns nas que caben destacar a de Pontevedra ante o exministro de Facenda (1904), a do Teatro Rosal\u00eda de Castro (1906), a realizada para o ministro de Fomento Gonz\u00e1lez Besada en Caldas de Reis (1907. Destaca a actuaci\u00f3n encargada pola Marquesa de Riestra no Teatro Principal de Pontevedra (1908) na que por primeira vez o coro presenta voces femininas sendo un aut\u00e9ntico \u00e9xito. No ano 1910 o coro non fai ningunha actuaci\u00f3n: a\u00ednda que non hai raz\u00f3ns expl\u00edcitas, poder\u00edan estar relacionadas co falecemento do pai de Perfecto Feijoo en novembro de 1909. \n\u00c9 a partir de 1912 cando o coro alcanza o cumio da s\u00faa carreira: en febreiro act\u00faan diante dos reis Afonso XIII e Mar\u00eda Vitoria no Teatro Jofre de Ferrol, recibindo as felicitaci\u00f3ns dos monarcas e sendo a primeira vez que as autoridades galegas agasallan \u00f3s reis cun espect\u00e1culo representativo do folclore galego. En 1913 o coro \u00e9 chamado para actuar no Teatro da Zarzuela co gallo da visita a Madrid do presidente da Rep\u00fablica Francesa, Poincar\u00e9. \nO punto de inflexi\u00f3n \u00e9 en 1914, cando cruzan o Atl\u00e1ntico para facer unha serie de actuaci\u00f3ns en diversos puntos da Arxentina. Tralo rotundo \u00e9xito da xira arxentina, Aires da Terra remata a s\u00faa andaina no mesmo ano. Non hai datos firmes do por que, soamente hai unha carta entre Perfecto Feijoo e Nicol\u00e1s de las Llanderas (quen lle prop\u00f3n unha xira por Chile, M\u00e9xico, o Brasil e Cuba), na que Perfecto Feijoo lle escribe o seguinte: "}
{"id": "488938", "revid": "15490", "url": "https://gl.wikipedia.org/wiki?curid=488938", "title": "Aires da terra", "text": ""}
{"id": "488950", "revid": "98629", "url": "https://gl.wikipedia.org/wiki?curid=488950", "title": "Omohide Poro Poro", "text": " \u00e9 un filme de animaci\u00f3n xapon\u00e9s de 1991 escrito e dirixido por Isao Takahata. Bas\u00e9ase no manga hom\u00f3nimo de 1982 creado por Hotaru Okamoto e Yuko Tone. Foi animado por Studio Ghibli para Tokuma Shoten, Nippon Television Network e Hakuhodo, e foi distribu\u00eddo por Toho. Estreouse no Xap\u00f3n o 20 de xullo de 1991. O tema de peche do filme, \u00e9 unha traduci\u00f3n xaponesa do tema de Amanda McBroom \"The Rose\".\n\"Omohide Poro Poro\" explora un x\u00e9nero tradicionalmente considerado f\u00f3ra dos temas com\u00fans da animaci\u00f3n: un drama realista escrito para adultos, particularmente mulleres. O filme foi un \u00e9xito de recadaci\u00f3n, atraendo unha grande audiencia adulta e convert\u00e9ndose no filme con maior recadaci\u00f3n no Xap\u00f3n de 1991. Tam\u00e9n foi moi ben acollido pola cr\u00edtica, cunha aprobaci\u00f3n do 100% en Rotten Tomatoes."}
{"id": "488973", "revid": "98629", "url": "https://gl.wikipedia.org/wiki?curid=488973", "title": "Quen a ferro mata", "text": "Quen a ferro mata (en ) \u00e9 un filme galego-franc\u00e9s de 2019 dirixido por Paco Plaza. Est\u00e1 protagonizado por Lu\u00eds Tosar e Xan Cejudo. Os cr\u00e9ditos do filme est\u00e1n adicados a Xan Cejudo, que faleceu case un ano antes da estrea do filme.\nEnric Auquer ga\u00f1ou o Premio Goya \u00f3 mellor actor revelaci\u00f3n pola s\u00faa intepretaci\u00f3n no filme. Na 18\u00aa edici\u00f3n dos Premios Mestre Mateo, conseguiu 15 nomeamentos, entre eles o de mellor filme, mellor director, mellor actor, mellor gui\u00f3n ou fotograf\u00eda.\nEstreouse en galego o 1 de abril de 2021 a trav\u00e9s da TVG.\nSinopse.\nMario traballa como enfermeiro nunha residencia de Galicia, onde \u00e9 querido por todo o mundo. Un d\u00eda ingresa na residencia o co\u00f1ecido narcotraficante Antonio Pad\u00edn. Mario, comprometido coa s\u00faa profesi\u00f3n, faille sentir como na casa. Despois da retirada de Pad\u00edn, os seus fillos Kike e To\u00f1o p\u00f3\u00f1ense \u00e1 fronte do clan familiar.\nProduci\u00f3n.\nFoi rodado en localizaci\u00f3ns da Coru\u00f1a, Cambados, Vilanova de Arousa e A Illa de Arousa."}
{"id": "488975", "revid": "25871", "url": "https://gl.wikipedia.org/wiki?curid=488975", "title": "8 (\u00e1lbum)", "text": "8 \u00e9 o oitavo \u00e1lbum de estudio da banda estadounidense de rock alternativo Incubus, publicado o 21 de abril de 2017 a trav\u00e9s do selo Island Records. O seu primeiro sinxelo, \"Nimble Bastard\", chegou ao n\u00famero 4 da lista \"Billboard Mainstream Rock Songs\" en abril de 2017."}
{"id": "488978", "revid": "89787", "url": "https://gl.wikipedia.org/wiki?curid=488978", "title": "Try It On", "text": "Try It On \u00e9 o s\u00e9timo EP da banda estadounidense de post-punk revival Interpol, publicado o 16 de abril de 2011. Est\u00e1 formado por tres remesturas de \"Try It On\" (feitas por Salem, Banjo or Freakout, e Ikonika), e orixinalmente foi editado nun vinilo vermello de 12\" en Europa a trav\u00e9s do selo Soft Limit para celebrar o Record Store Day. O lanzamento do EP limitouse a 300 copias.\nMatador Records editou o EP en 12\" nos Estados Unidos o 12 de xullo dese mesmo ano. O mesmo d\u00eda Soft Limit lanzou unha edici\u00f3n dixital en Europa que inclu\u00eda unha cuarta remestura, \"The Undoing\", realizada polo artista irland\u00e9s Moths."}
{"id": "488979", "revid": "89787", "url": "https://gl.wikipedia.org/wiki?curid=488979", "title": "\u00a1Tr\u00e9!", "text": "\u00a1Tr\u00e9! (estilizado como \u00a1TR\u00c9!) \u00e9 o d\u00e9cimo primeiro \u00e1lbum de estudio da banda estadounidense de punk rock Green Day, publicado o 7 de decembro de 2012 en Australia, o 10 no Reino Unido e o 11 nos Estados Unidos a trav\u00e9s do selo Reprise Records. \u00c9 o terceiro disco da trilox\u00eda \"\u00a1Uno! \u00a1Dos! \u00a1Tr\u00e9!\", unha serie de \u00e1lbums de estudio editados entre setembro e decembro de 2012. Green Day comezou a gravar material para o traballo o 14 de febreiro dese ano e rematou o 26 de xu\u00f1o. \"\u00a1Tr\u00e9!\" contin\u00faa ao disco de estilo power pop \"\u00a1Uno!\", e ao de garage rock \"\u00a1Dos!\" O t\u00edtulo do \u00e1lbum \u00e9 un reco\u00f1ecemento ao bater\u00eda da banda Tr\u00e9 Cool, que cumpr\u00edu 40 anos dous d\u00edas despois do lanzamento do disco. Cool tam\u00e9n aparece na portada do traballo. O \u00e1lbum foi producido polo produtor habitual de Green Day, Rob Cavallo. "}
{"id": "488980", "revid": "624", "url": "https://gl.wikipedia.org/wiki?curid=488980", "title": "Lu\u00eds IV de Alema\u00f1a", "text": "Lu\u00eds IV, nado en Oettingen en 893 e finado en Regensburg en setembro de 911, chamado \"o Neno\", era fillo de Arnulfo de Carintia e rei da Francia Oriental e de Lotarinxia e o \u00faltimo representante carolinxio na Francia Oriental. \nTraxectoria.\nEra o \u00fanico fillo de Arnulfo e a s\u00faa muller Ota. Foi rei baixo rexencia desde a morte do seu pai en decembro de 899 ata a s\u00faa morte un ano despois. \nFoi coroado rei en Forchheim por Hatto de Mainz, bispo dotado de gran prudencia e que gobernou o reino en tempos de gran turbulencia, exercendo unha especie de tutela sobre o monarca. \nO seu breve reinado estivo marcado polo ascenso dos ducados hereditarios, as loitas entre os vasalos e os ataques dos h\u00fangaros. Estes \u00faltimos inflixiron unha grave derrota aos alem\u00e1ns, que aceptaron pagarlles un tributo anual a cambio da terminaci\u00f3n dos ataques. \nLu\u00eds morreu c\u00e9libe e foi enterrado preto de seu pai en Regensburg, e con el a rama carolinxia extinguiuse en Alema\u00f1a. Foi sucedido no trono xerm\u00e1nico por Conrado I, fillo da s\u00faa irm\u00e1 e duque de Franconia. "}
{"id": "488983", "revid": "98629", "url": "https://gl.wikipedia.org/wiki?curid=488983", "title": "Daniel Buhigas", "text": "Daniel Buhigas Olavarrieta, nado en Vilagarc\u00eda de Arousa 1901, foi un pol\u00edtico galego.\nTraxectoria.\nFillo de Juan Buhigas Abad. Xefe local de Falange Espa\u00f1ola de Vilagarc\u00eda. Interveu no acto fundacional da Falange en Galicia con Jos\u00e9 Antonio Primo de Rivera o 17 de marzo de 1935. Foi nomeado por Jos\u00e9 Antonio xefe rexional de Falange Espa\u00f1ola en Galicia. Foi detido en xu\u00f1o de 1935 polas s\u00faas actividades fascistas. Volveu ser detido a finais de maio de 1936 cando se atopaba agochado en Vilagarc\u00eda, na casa da s\u00faa t\u00eda Matilde Buhigas Abad. Logo da s\u00faa detenci\u00f3n nomeou xefe provincial de Falange a Manuel Castro Pena. Logo do golpe de Estado do 18 de xullo de 1936 foi nomeado conselleiro nacional de Falange. A ra\u00edz do tiroteo entre falanxistas no Bar Nueva Espa\u00f1a de Vilagarc\u00eda foi detido o 26 de novembro e traslado \u00e1 prisi\u00f3n provincial. Procesado xunto con Jos\u00e9 Vaello Pastrana, finalmente foi absolto o 9 de setembro de 1937. En decembro de 1939 participou na organizaci\u00f3n dunha Xunta Pol\u00edtica clandestina da Falange Aut\u00e9ntica que se opu\u00f1a ao decreto de unificaci\u00f3n, presidida polo xeneral Emilio Rodr\u00edguez Tarduchy, con Patricio Gonz\u00e1lez de Canales, Ricardo Sanz, Ventura L\u00f3pez Coterilla, Luis de Caralt, Jos\u00e9 Antonio P\u00e9rez de Cabo, Gregorio Ortega Gil e Ram\u00f3n Caza\u00f1as. En 1942 instruiuse expediente para a concesi\u00f3n da Medalla da Vieja Guardia. En 1943 era xefe de propaganda oral da Vicesecretar\u00eda de Educaci\u00f3n Popular."}
{"id": "488984", "revid": "1888", "url": "https://gl.wikipedia.org/wiki?curid=488984", "title": "Daniel Buhigas Olavarrieta", "text": ""}
{"id": "488988", "revid": "624", "url": "https://gl.wikipedia.org/wiki?curid=488988", "title": "Lu\u00eds o Neno", "text": ""}
{"id": "488989", "revid": "98629", "url": "https://gl.wikipedia.org/wiki?curid=488989", "title": "Lu\u00eds III de Alema\u00f1a", "text": "Lu\u00eds III de Alema\u00f1a, tam\u00e9n chamado Lu\u00eds o Mozo, nado en 835 e finado o 20 de xaneiro de 882, foi o segundo fillo do monarca carolinxio Lu\u00eds o Xerm\u00e1nico. \nTraxectoria.\nO seu pai herdou o reino de Saxonia desde o 876. Tam\u00e9n herdou o reino de Baviera do seu irm\u00e1n m\u00e1is vello Carlom\u00e1n \u00e1 s\u00faa morte en 880. Morreu no 882 e todos os seus territorios pasaron ao terceiro dos irm\u00e1ns, Carlos o Gordo. Naceu no 835, fillo de Lu\u00eds o Xerm\u00e1nico e de Emma de Altdorf. Foi o segundo dos tres fillos de Lu\u00eds o Xerm\u00e1nico, que, seguindo o costume franco de dividir o reino entre os seus fillos, cedeu territorios do seu reino aos seus fillos para que adquirisen experiencia no goberno. O fillo m\u00e1is vello, Carlom\u00e1n, recibiu Baviera, Lu\u00eds recibiu Saxonia, e o terceiro fillo, Carlos o Gordo, Alema\u00f1a .\nDurante a s\u00faa mocidade, Lu\u00eds, \u00e1s veces co apoio de Carlos, enfrontouse \u00e1s veces loitou co seu pai, pero as sublevaci\u00f3ns non foron m\u00e1is lonxe e sempre se reconciliou co seu pai. \u00c1 morte de Lu\u00eds o Xerm\u00e1nico no 876, o reino dos francos orientais separouse finalmente e os tres irm\u00e1ns herdaron os seus correspondentes reinos. \nO seu t\u00edo, Carlos o Calvo, buscou aproveitarse da mocidade de Lu\u00eds para anexarse as partes occidentais de Lotarinxia, pero a pesar de ter un ex\u00e9rcito significativamente menor, Lu\u00eds deuno derrotado na batalla de Andernach. \nGrazas ao Tratado de Ribemont (880) apoderouse de Lotarinxia a costa do reino franc\u00e9s e coa morte do seu irm\u00e1n Carlom\u00e1n o mesmo ano obtivo o reino de Baviera. \nLu\u00eds tam\u00e9n tivo que tratar coas incursi\u00f3ns viquingas, que penetraron no interior e saquearon o reino. Lu\u00eds derrotou a hoste dos viquingos en Thimeon, pero o seu fillo bastardo Hugo morreu na batalla. \nLu\u00eds enfermou no 881 e faleceu o 20 de xaneiro do 882. O seu \u00fanico fillo lex\u00edtimo, Lu\u00eds, morrera aos dous anos ao caer accidentalmente por unha fiestra do palacio, de xeito que \u00e1 s\u00faa morte todos os seus territorios pasaron ao seu irm\u00e1n Carlos, volv\u00e9ndose unificar o reino de Alema\u00f1a que se dividira pola morte de seu pai."}
{"id": "488991", "revid": "624", "url": "https://gl.wikipedia.org/wiki?curid=488991", "title": "Lu\u00eds III de Xermania", "text": ""}
{"id": "488992", "revid": "624", "url": "https://gl.wikipedia.org/wiki?curid=488992", "title": "Carlos o Groso", "text": ""}
{"id": "488995", "revid": "98629", "url": "https://gl.wikipedia.org/wiki?curid=488995", "title": "Micko Larkin", "text": "Michael \"Micko\" Joseph Larkin, nado o 13 de outubro de 1986, \u00e9 un m\u00fasico ingl\u00e9s co\u00f1ecido por ser o guitarrista principal da banda de indie rock Larrikin Love e de Hole dende a s\u00faa reforma.\nBiograf\u00eda.\nLarkin naceu en Hammersmith, Londres, de pais irlandeses. No ano 2005 formou a banda de curta vida Larrikin Love co vocalista Edward Larrikin, o baixista Alfie Ambrose e o bater\u00eda Coz Kerrigan. O grupo foi descrito pola revista \"NME\" como parte da ficticia \"escena Thamesbeat\", e s\u00f3 editou un \u00e1lbum na s\u00faa carreia, \"The Freedom Spark\", ademais de seis sinxelos. Larrikin Love separouse o 4 de maio de 2007, despois de que os seus membros se embarcasen noutros proxectos musicais.\nTras a disoluci\u00f3n de Larrikin Love, Larkin mudouse aos \u00c1nxeles para traballar coa antiga l\u00edder de Hole, Courtney Love. Mairead Nash, representante dos grupos de indie pop Florence + the Machine e Queens of Noize recomendou a Love traballar con Larkin en xu\u00f1o de 2007, e tras a s\u00faa audici\u00f3n converteuse no guitarrista principal do grupo en solitario de Love, chamado de forma non oficial The Courtney Love Band. Larkin uniuse \u00e1 banda de Love xunto coa baixista Patricia \"Pato\" Vidal, o bater\u00eda Stu Fisher, a pianista Bethia Beadman, e o guitarrista r\u00edtmico Liam Wade. Love e o grupo realizaron unha curta xira polo Reino Unido en 2007, que tam\u00e9n inclu\u00edu un concerto en Par\u00eds no mes de xullo.\nO 17 de xu\u00f1o de 2009 Love e Larkin anunciaron a reuni\u00f3n de Hole a trav\u00e9s dun webblog de \"NME\". Larkin substitu\u00edu ao antigo guitarrista e cofundador da banda Eric Erlandson. Nos meses seguintes Erlandson e a antiga baixista Melissa Auf der Maur afirmaron que non pod\u00eda haber ningunha reuni\u00f3n segundo un contrato que Love e Erlandson asinaran en 2002, tras a separaci\u00f3n inicial do grupo, que dic\u00eda que o nome de Hole non poder\u00eda ser usado sen participaci\u00f3n mutua. Por\u00e9n, a reuni\u00f3n de Hole seguiu adiante. O cuarto \u00e1lbum de estudio da banda, \"Nobody's Daughter\", tivo a Larkin como guitarrista principal, como co-produtor e como principal compositor en catro temas.\nO 29 de novembro de 2012 Love dixo a trav\u00e9s da conta de Twitter da s\u00faa pr\u00f3xima li\u00f1a de roupa: \"a partir de agora ch\u00e1mase Courtney, Hole est\u00e1 morta\", implicando que abandonaba o nome de Hole e volv\u00eda a actuar como artista en solitario, con Larkin, o baixista Shawn Dailey e o bater\u00eda Scott Lipps como banda de acompa\u00f1amento.\nDende o ano 2017 Larkin toca na banda baseada en Liverpool Darlia."}
{"id": "488996", "revid": "25871", "url": "https://gl.wikipedia.org/wiki?curid=488996", "title": "Francia orientalis", "text": "A Francia Orientalis foi a terra de Lu\u00eds o Xerm\u00e1nico despois do Tratado de Verd\u00fan en 843, que dividiu o Imperio Carolinxio entre os francos do leste, oeste e do medio. Foi o precursor do Sacro Imperio Romano Xerm\u00e1nico e da Alema\u00f1a moderna. Tam\u00e9n foi co\u00f1ecida como reino dos francos do leste. Supo\u00f1endo que o inicio do Sacro Imperio Romano Xerm\u00e1nico comezou coa dinast\u00eda ot\u00f3nica, o reino da Francia Oriental perdurar\u00e1 desde 843 ata a coroaci\u00f3n do duque Henrique I de Saxonia en 919. M\u00e1is frecuentemente, consid\u00e9rase que o Imperio comezou no 962, coa entronizaci\u00f3n de Ot\u00f3n o Grande (\"translatio imperii\"). \nA Francia Oriental dividiuse en catro ducados: Suabia (Alamania), Franconia, Saxonia e Baviera (inclu\u00edndo Moravia e Carintia) . Despois da morte de Lotario II en 869, engad\u00edronse algunhas partes do Reino de Lotarinxia. \nEsta repartici\u00f3n durou ata a ca\u00edda da dinast\u00eda Hohenstaufen (1268). \nDende o s\u00e9culo\u00a0 x, a Francia Oriental foi co\u00f1ecida como \"Regnum teutonicum\" (\"reino teut\u00f3nico\" ou \"Reino de Alema\u00f1a\"), termo prevalente en tempos s\u00e1licos. "}
{"id": "488998", "revid": "23204", "url": "https://gl.wikipedia.org/wiki?curid=488998", "title": "Shirley Ann Jackson", "text": "Shirley Ann Jackson, nada o 5 de agosto de 1946, \u00e9 unha f\u00edsica estadounidense, e a d\u00e9cimo oitava presidenta do Instituto Polit\u00e9cnico Rensselaer. Recibiu o seu doutoramento en f\u00edsica nuclear no Instituto Tecnol\u00f3xico de Massachusetts en 1973, convert\u00e9ndose na primeira muller afroamericana en conseguir un doutoramento no MIT. \u00c9 tam\u00e9n a segunda muller afroamericana dos Estados Unidos en obter un doutoramento en f\u00edsica.\nTraxectoria.\nJackson naceu en Washington, D.C.. Os seus pais, Beatrice e George Jackson, fomentaron a s\u00faa educaci\u00f3n. O seu pai impulsou o seu interese na ciencia, axud\u00e1ndoa nos proxectos para as clases de ciencia. No Instituto de Roosevelt, Jackson graduouse en 1964 coas mellores cualificaci\u00f3ns.\nJackson empezou a estudar no MIT en 1964, sendo unha dos vinte alumnos afroamericanos e a \u00fanica estudando f\u00edsica te\u00f3rica. Sufriu discriminaci\u00f3n por parte dos seus compa\u00f1eiros, pero elixiu quedar no MIT para a s\u00faa tese de doutoramento.\nFinalizou a s\u00faa tese en F\u00edsica de part\u00edculas en 1973, sendo a primeira muller afroamericana en obter un grao de doutoramento no MIT. Jackson \u00e9 tam\u00e9n a segunda muller afroamericana nos Estados Unidos en obter un doutoramento en f\u00edsica.\nPosteriormente, dirixiu laboratorios de F\u00edsica tanto en Europa como Estados Unidos. Ademais, durante 15 anos colaborou cos Laboratorios Bell, onde fixo importantes avances en telecomunicaci\u00f3ns: fax port\u00e1til, os cables de fibra \u00f3ptica e a tecnolox\u00eda do identificador de chamadas e a chamada en espera."}
{"id": "489005", "revid": "98629", "url": "https://gl.wikipedia.org/wiki?curid=489005", "title": "Mildred Dresselhaus", "text": "Mildred Dresselhaus, nada en Brooklyn (Estados Unidos) o 11 de novembro de 1930 e finada o 20 de febreiro de 2017, foi unha f\u00edsica e nanotecn\u00f3loga estadounidense co\u00f1ecida como a \"ra\u00ed\u00f1a da ciencia do carbono\", foi a primeira catedr\u00e1tica e catedr\u00e1tica em\u00e9rita de F\u00edsica e enxe\u00f1ar\u00eda el\u00e9ctrica do Instituto de Tecnolox\u00eda de Massachusetts. Dresselhaus obtivo numerosos premios que incl\u00faen a Medalla Presidencial da Liberdade, a Medalla Nacional de Ciencia, o Premio Enrico Fermi e o Premio Vannevar Bush.\nPrimeiros anos e educaci\u00f3n.\nMildred Spiewak era a filla de Ethel (Teichtheil) e Meyer Spiewak, inmigrantes polacos xudeus.\nCriada no Bronx, graduouse no Hunter College High School. Obtivo a s\u00faa licenciatura polo Hunter College en Nova York en 1951, e por consello da futura premio Nobel Rosalyn Yalow continou os seus estudos de f\u00edsica. Realizou estudos de posgrao na Universidade de Cambridge cunha Bolsa Fulbright e na Universidade de Harvard. Conseguiu o seu doutoramento na Universidade de Chicago en 1958, onde estudou baixo o a direcci\u00f3n do premio Nobel Enrico Fermi. Pasou logo dous anos na Universidade Cornell antes de trasladarse ao Laboratorio Lincoln como empregada. Converteuse en profesora visitante do MIT en 1967, en profesora titular en 1968, e en catedr\u00e1tica de F\u00edsica en 1983. En 1985, converteuse na primeira muller seleccionada coa distinci\u00f3n m\u00e1is alta do profesorado no MIT.\nCarreira e legado.\nDresselhaus recibiu a Medalla Nacional de Ciencia en 1990 en reco\u00f1ecemento ao seu traballo sobre as propiedades electr\u00f3nicas dos materiais e a promoci\u00f3n de oportunidades para mulleres en ciencia e enxe\u00f1ar\u00eda. E en 2005 recibiu o 11\u00ba Premio Heinz na categor\u00eda de Tecnolox\u00eda, Econom\u00eda e Traballo. En 2008 recibiu a Medalla Oersted, e en 2015 a Medalla IEEE de Honra.\nDe 2000\u20132001, foi a directora da Oficina de Ciencia no Departamento de Enerx\u00eda dos Estados Unidos. De 2003 a 2008, foi a presidenta do consello de goberno do Instituto Estadounidense de F\u00edsica. Tam\u00e9n tivo o cargo de presidenta da Sociedade F\u00edsica Estadounidense, a primeira muller presidenta da Asociaci\u00f3n Estadounidense para o Adianto da Ciencia, e tesoureira da Academia Nacional de Ciencias. Dresselhaus dedicou moito tempo a apoiar os esforzos para promover o aumento da participaci\u00f3n das mulleres na f\u00edsica.\nEn 2012 Dresselhaus acadou o Premio Enrico Fermi, xunto a Burton Richter. O 31 de maio de 2012 Dresselhaus recibiu o Premio Kavli, \"polas s\u00faas contribuci\u00f3ns pioneiras no estudo do fon\u00f3n, as interacci\u00f3ns fon\u00f3n-electr\u00f3n, e o transporte t\u00e9rmico nas nanoestructuras.\"\nEn 2014, recibiu a Medalla Presidencial da Liberdade.\nDresselhaus distinguiuse en especial polo seu traballo sobre o grafito, os compostos de intercalaci\u00f3n do grafito, os fullerenos, os nanotubos de carbono, e o efecto termoel\u00e9ctrico de baixa dimensi\u00f3n. O seu grupo fixo frecuente uso da estrutura de banda electr\u00f3nica, o efecto Raman, e a fotof\u00edsica das nanoestructuras de carbono. Entre os antigos alumnos de Dresselhaus at\u00f3panse reco\u00f1ecidos cient\u00edficos materiais tales como Deborah Chung e James S. Speck e f\u00edsicos notables como Nai-Chang Yeh, Greg Timp, Mansour Shayegan, Lourdes Salamanca Riba, e Ahmet Erbil.\nDresselhaus explorou o potencial dos nanotubos de carbono. Os seus m\u00e1is de 1700 traballos na materia e a coautor\u00eda de oito libros merec\u00e9ronlle o apoio de \"Ra\u00ed\u00f1a do Carbono\".\nHai varias teor\u00edas f\u00edsicas que reciben o nome de Dresselhaus. O modelo Hicks-Dresselhaus (L. D. Hicks e Dresselhaus) . O modelo SFDD (Riichiro Saito, Mitsutaka Fujita, Xene Dresselhaus, e Mildred Dresselhaus) que foi o primeiro en predicir as estruturas de banda dos nanotubos de carbono. O efecto Rashba-Dresselhaus ref\u00edrese \u00e1 interacci\u00f3n orbito-xiratoria modelada por Gene Dresselhaus, o marido de Mildred Dresselhaus.\nNa cultura popular.\nEn 2017 Dresselhaus apareceu nun anuncio para a campa\u00f1a de General Electric co fin de conseguir 20\u00a0000 mulleres en STEM para 2020."}
{"id": "489031", "revid": "23204", "url": "https://gl.wikipedia.org/wiki?curid=489031", "title": "Quien a hierro mata", "text": ""}
{"id": "489033", "revid": "23204", "url": "https://gl.wikipedia.org/wiki?curid=489033", "title": "Igualdade de oportunidades", "text": "A igualdade de oportunidades \u00e9 unha idea de xustiza social que propugna que un sistema \u00e9 socialmente digno e xusto cando todas as persoas te\u00f1en as mesmas posibilidades de acceder ao benestar social e pos\u00faen os mesmos dereitos pol\u00edticos.\nPoliticamente oponse ao concepto de xustiza social como igualdade de resultados. Historicamente a igualdade de oportunidades fora preferida pola dereita pol\u00edtica fronte \u00e1 igualdade econ\u00f3mica efectiva, ou igualdade de resultados, preferida pola esquerda pol\u00edtica, o cal se reflicte na diferente preferencia de ambas as opci\u00f3ns respecto da redistribuci\u00f3n da renda v\u00eda impostos, tam\u00e9n velando a s\u00faa administraci\u00f3n.\nIntroduci\u00f3n.\nA igualdade natural \u00e9 un principio que estabelece que todas as persoas, no noso estado natural, somos iguais. \nA igualdade de resultados por outra banda significa que cada persoa recibe efectivamente a mesma cantidade do ben social ou econ\u00f3mico que calquera outra persoa. A igualdade social \u00e9 unha situaci\u00f3n social segundo o cal as persoas te\u00f1en as mesmas oportunidades ou dereitos nalg\u00fan aspecto.\nPor exemplo, existe igualdade de oportunidades nunha rifa dun pastel no que cada persoa recibe un n\u00famero de rifa. Con todo, neste exemplo non haber\u00eda igualdade de resultados, xa que ao final unha persoa obter\u00eda o pastel e os demais non ter\u00edan nada. A igualdade de resultados dar\u00edase se o pastel se dividise en anacos e se repartisen entre cada papeleta.\nOutro exemplo v\u00e1lido ser\u00eda unha carreira na que todos os participantes partisen da mesma li\u00f1a de sa\u00edda ao mesmo tempo. A pesar de ter igualdade de oportunidades por ser as regras as mesmas para todos, dificilmente chegar\u00e1n \u00e1 meta ao mesmo tempo debido \u00e1s s\u00faas diferentes capacidades, por tanto ter\u00e1n desigualdade de resultados.\nEsta igualdade serve para que todos e todas te\u00f1an as mesmas capacidades e/ou dereitos que todos os integrantes dunha sociedade.\nMedici\u00f3n da igualdade de oportunidades.\nA igualdade de oportunidades expr\u00e9sase en indicadores como:\nA desigualdade de resultados en igualdade de oportunidades expr\u00e9sase en indicadores como:\nIgualdade de oportunidades e igualdade de resultados.\nA igualdade de oportunidades e a igualdade de resultados son d\u00faas posturas alternativas para organizar de modo xusto unha sociedade. Ambos os conceptos est\u00e1n estreitamente relacionados cos conceptos de liberdade negativa e liberdade positiva. Tam\u00e9n existe unha correlaci\u00f3n na preferencia por unha ou outra segundo o extremo do espectro pol\u00edtico (dereita vs. esquerda).\nAs consecuencias legais e pol\u00edticas desta dicotom\u00eda relaci\u00f3nanse co papel do goberno. Tradicionalmente se pensou que a igualdade de oportunidades se logra mediante a non intervenci\u00f3n do goberno na distribuci\u00f3n (quedando o seu papel reducido a garantir a \"liberdade negativa\": liberdade de expresi\u00f3n, liberdade relixiosa, garant\u00edas para a propiedade privada, etc.), mentres que a igualdade de resultados require a intervenci\u00f3n do goberno mediante a execuci\u00f3n de programas de benestar para os pobres e a instauraci\u00f3n de impostos progresivos."}
{"id": "489034", "revid": "23204", "url": "https://gl.wikipedia.org/wiki?curid=489034", "title": "Barbara (filme de 2012)", "text": "Barbara \u00e9 un filme alem\u00e1n de 2012 dirixido por Christian Petzold. O filme competiu na 62\u00aa edici\u00f3n do Festival Internacional de Cinema de Berl\u00edn en febreiro de 2012, onde Petzold ga\u00f1ou Oso de Prata \u00f3 mellor director. O filme foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "489036", "revid": "23204", "url": "https://gl.wikipedia.org/wiki?curid=489036", "title": "Pina (filme)", "text": "Pina \u00e9 un filme documental alem\u00e1n de 2011 sobre a core\u00f3grafa de danza contempor\u00e1nea Pina Bausch. Foi dirixido por Wim Wenders. Estreouse f\u00f3ra de competici\u00f3n na 61\u00aa edici\u00f3n do Festival Internacional de Cinema de Berl\u00edn. Durante a preparaci\u00f3n do documental, Pina Bausch morreu inesperadamente. Wenders cancelou a produci\u00f3n do filme, mais outros bailar\u00edns do Tanztheater Wuppertal convenc\u00e9rono de facer o filme de t\u00f3dolos xeitos. Amosa os bailar\u00edns que falan sobre Pina e realizan algunhas das s\u00faas pezas m\u00e1is co\u00f1ecidas no Tanztheater Wuppertal e en varias localizaci\u00f3ns da cidade de Wuppertal.\n\"Pina\" foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 84\u00aa edici\u00f3n dos premios e foi presentado tam\u00e9n na categor\u00eda de mellor documental. En xaneiro de 2012, o filme foi escollido como un dos nove filmes da lista curta para o premio \u00f3 mellor filme en lingua non inglesa, mais finalmente non foi noemado. Si foi nomeado na categor\u00eda de mellor documental."}
{"id": "489038", "revid": "89787", "url": "https://gl.wikipedia.org/wiki?curid=489038", "title": "Igualdade de resultados", "text": "A igualdade de resultados \u00e9 un concepto de xustiza social que defende a igualdade real alcanzada e contrastada en materia de dereitos humanos, tanto dereitos civ\u00eds e pol\u00edticos como dereitos econ\u00f3micos, sociais e culturais.\nIgualdade de resultados en dereitos humanos.\nO cumprimento dos dereitos humanos polos distintos gobernos v\u00e9n obrigada pola ratificaci\u00f3n dos distintos pactos internacionais sobre estes. As\u00ed, existe a Carta Internacional de Dereitos Humanos, a Declaraci\u00f3n Universal dos Dereitos Humanos, o Pacto Internacional de Dereitos Civ\u00eds e Pol\u00edticos e o Pacto Internacional de Dereitos Econ\u00f3micos, Sociais e Culturais (ICESCR) que puideron ou non ser ratificados polos Estados. A supervisi\u00f3n dos dereitos humanos s\u00f3 \u00e9 pos\u00edbel se se comproba e confirma o seu cumprimento real nas distintas sociedades e para todos os cidad\u00e1ns, en caso contrario falariamos de igualdade formal mais non real ou de igualdade de oportunidades para o logro duns dereitos mais non da s\u00faa consecuci\u00f3n.\nIgualdade formal, de oportunidades e de resultados.\nO concepto de \"igualdade de resultados\" vai m\u00e1is al\u00f3 da igualdade formal que se recolle nas constituci\u00f3ns e no corpus lexislativo mais que non se promove nin cumpre nin en contido nin alcanza a toda a poboaci\u00f3n que \u00e9 acredora dos devanditos dereitos. Neste sentido a \"igualdade de resultados\" contraponse \u00e1 idea de igualdade formal e tam\u00e9n \u00e1 igualdade de oportunidades que limita esa igualdade te\u00f3rica a un punto de partida ideal que se desentender\u00eda do proceso posterior no desenvolvemento, consecuci\u00f3n e comprobaci\u00f3n dos obxectivos e dereitos potencialmente reco\u00f1ecidos.\nA igualdade de resultados non pretender\u00eda unha igualaci\u00f3n sistem\u00e1tica en todos os aspectos da vida, xa que os factores que condicionan a diversidade social, o \u00e9xito, o fracaso, a enfermidade, os accidentes... nunha sociedade formada por individuos de capacidades dispares e sometidos a situaci\u00f3ns azarosas non s\u00f3 \u00e9 impos\u00edbele sen\u00f3n innecesario garantir idealmente unha igualdade absoluta de resultados. Se o \u00e9, exixir, que os dereitos humanos alcancen a todos os cidad\u00e1ns.\nA igualdade de resultados \u00e9 unha proposta deontol\u00f3xica que pon en foco na comprobaci\u00f3n dos dereitos dos cidad\u00e1ns, no resultado e non na potencialidade da igualdade formal. \nA igualdade formal non garante o cumprimento dos dereitos humanos como tampouco o fai a igualdade de oportunidades. Existen sempre situaci\u00f3ns de desigualdade -f\u00edsica, intelectual, econ\u00f3mica (herdanza) e sociais- que fan impos\u00edbel a formalidade da igualdade de oportunidades. Son os gobernos e o sistema xudicial do Estado de dereito os que deben promover, vixiar e garantir o seu cumprimento.\nAspectos ideol\u00f3xicos.\nAs ideolox\u00edas que consideran un ben desex\u00e1bel o igualitarismo e a maior igualdade social adoitan preferir a igualdade de resultados \u00e1 igualdade de oportunidades. Tradicionalmente a esquerda pol\u00edtica foi m\u00e1is favor\u00e1bel \u00e1 igualdade de resultados, mentres que a dereita pol\u00edtica tradicionalmente m\u00e1is proclive \u00e1 igualdade de oportunidades. A m\u00e1xima do socialismo marxista do \u00aba cada cal segundo a s\u00faa achega\u00bb, frecuentemente repetida na forma \u00aba cada un segundo a s\u00faa necesidade, de cada un segundo a s\u00faa capacidade\u00bb, ilustra a idea defendida polos que prefiren a igualdade de resultados fronte \u00e1 igualdade de oportunidades. Outra pol\u00edtica amplamente practicada, inspirada m\u00e1is na igualdade de resultados que de oportunidades \u00e9 a redistributividade dos impostos."}
{"id": "489039", "revid": "23204", "url": "https://gl.wikipedia.org/wiki?curid=489039", "title": "Die Fremde", "text": "Die Fremde (en ) \u00e9 un filme alem\u00e1n-turco de 2010 producido, escrito e dirixido polo austr\u00edaco Feo Aladag. O filme recibiu a aclamaci\u00f3n internacional da cr\u00edtica e supuxo o debut de Aladag como produtor, guionista e director.\nO filme foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "489040", "revid": "23204", "url": "https://gl.wikipedia.org/wiki?curid=489040", "title": "Ayr\u0131l\u0131k", "text": ""}
{"id": "489041", "revid": "23204", "url": "https://gl.wikipedia.org/wiki?curid=489041", "title": "Das wei\u00dfe Band", "text": "Das wei\u00dfe Band \u00e9 un filme alem\u00e1n de 2009 escrito e dirixido por Michael Haneke. Das wei\u00dfe Band, Eine deutsche Kindergeschichte amosa unha escura sociedade e unha familia dunha vila alem\u00e1 xusto antes da primeira guerra mundial e, de acordo con Haneke, \"\u00e9 sobre as ra\u00edces do mal. Xa sexa terrorismo relixioso ou pol\u00edtica, \u00e9 a mesma cousa.\"\nO filme estreouse no Festival Internacional de Cinema de Cannes de 2009 no mes de maio e ga\u00f1ou a Palma de Ouro, e tam\u00e9n recibiu moitos outros galard\u00f3ns e reco\u00f1ecementos, como o Globo de Ouro \u00f3 mellor filme en lingua non inglesa. Obtivo dous nomeamentos na 82\u00aa edici\u00f3n dos \u00d3scar en 2009, nas categor\u00edas de mellor filme en lingua non inglesa (en representaci\u00f3n de Alema\u00f1a) e mellor fotograf\u00eda (Christian Berger)."}
{"id": "489042", "revid": "23204", "url": "https://gl.wikipedia.org/wiki?curid=489042", "title": "Das wei\u00dfe Band, Eine deutsche Kindergeschichte", "text": ""}
{"id": "489043", "revid": "23204", "url": "https://gl.wikipedia.org/wiki?curid=489043", "title": "Der Baader Meinhof Komplex", "text": "Der Baader Meinhof Komplex \u00e9 un filme alem\u00e1n de 2008 dirixido por Uli Edel. Escrito e producido por Bernd Eichinger, est\u00e1 protagonizado por Moritz Bleibtreu, Martina Gedeck e Johanna Wokalek. Bas\u00e9ase no libro alem\u00e1n hom\u00f3nimo de 1985 escrito por Stefan Aust. Conta a historia dos primeiros anos da organizaci\u00f3n terrorista de esquerdas, Fracci\u00f3n do Ex\u00e9rcito Vermello, que operou na Alema\u00f1a occidental dende 1967 at\u00e9 1977.\nO filme foi nomeado \u00f3 \u00d3scar \u00f3 mellor filme en lingua non inglesa na 81\u00aa edici\u00f3n dos premios. Tam\u00e9n foi nomeado \u00f3 Globo de Ouro \u00f3 mellor filme en lingua non inglesa."}
{"id": "489047", "revid": "23204", "url": "https://gl.wikipedia.org/wiki?curid=489047", "title": "Auf der anderen Seite", "text": "Auf der anderen Seite (en ) \u00e9 un filme alem\u00e1n-turco de 2007 escrito e dirixido por Fatih Ak\u0131n. O filme ga\u00f1ou o premio \u00f3 mellor gui\u00f3n no Festival Internacional de Cinema de Cannes de 2007, e foi escollido como candidato de Alema\u00f1a na categor\u00eda de \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "489048", "revid": "23204", "url": "https://gl.wikipedia.org/wiki?curid=489048", "title": "Ya\u015fam\u0131n K\u0131y\u0131s\u0131nda", "text": ""}
{"id": "489049", "revid": "23204", "url": "https://gl.wikipedia.org/wiki?curid=489049", "title": "Sophie Scholl - Die letzten Tage", "text": ""}
{"id": "489050", "revid": "23204", "url": "https://gl.wikipedia.org/wiki?curid=489050", "title": "Die Unber\u00fchrbare", "text": "Die Unber\u00fchrbare \u00e9 un filme alem\u00e1n de 2000 dirixido por Oskar Roehler. Est\u00e1 protagonizado por Hannelore Elsner que interpreta a Gisela Elsner, unha escritora de mediana idade con tendencias suicidas que viaxa por Alema\u00f1a nun per\u00edodo de crise persoal. \nGa\u00f1ou o premio \u00f3 mellor filme na 50\u00aa edici\u00f3n do Deutscher Filmpreis \"Lola Awards\" en xu\u00f1o de 2000, e Elsner ga\u00f1ou o premio de mellor actriz pola s\u00faa interpretaci\u00f3n. Foi escollido como candidato de Alema\u00f1a para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado. En abril de 2001, ga\u00f1ou o Tulip\u00e1n de Ouro no Festival Internacional de Cinema de Istambul."}
{"id": "489052", "revid": "23204", "url": "https://gl.wikipedia.org/wiki?curid=489052", "title": "Aim\u00e9e und Jaguar", "text": ""}
