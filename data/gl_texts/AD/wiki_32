{"id": "460498", "revid": "89787", "url": "https://gl.wikipedia.org/wiki?curid=460498", "title": "The Glow Pt. 2", "text": "The Glow Pt. 2 \u00e9 o terceiro \u00e1lbum de estudio da banda estadounidense de indie rock The Microphones, publicado o 25 de setembro de 2001 a trav\u00e9s do selo K Records. Est\u00e1 considerado por moitos como o traballo definitivo de The Microphones. \"The Glow\" era o t\u00edtulo do cuarto tema do anterior disco do grupo, \"It Was Hot, We Stayed in the Water\". Unha reedici\u00f3n do \u00e1lbum que inclu\u00eda un disco extra foi publicado por K Records en 2008.\nA portada de \"The Glow Pt. 2\" procede dun antigo libro de coci\u00f1a neerland\u00e9s titulado \"Calv\u00e9-Delft's Winterboekje\", que foi impreso en 1933-1934."}
{"id": "460499", "revid": "5863", "url": "https://gl.wikipedia.org/wiki?curid=460499", "title": "Anselmo Feijoo Montenegro", "text": "Anselmo Feijoo Montenegro, nado no s\u00e9culo XVII en Casdemiro (O Pereiro de Aguiar), foi un militar e escritor galego dos S\u00e9culos Escuros. As composici\u00f3ns m\u00e1is co\u00f1ecidas a el atribu\u00eddas son \"\u200bPrantos da ninfa Zigalia\" e \"\u200bE v\u00f3s non vedes a teima?\".\nTraxectoria.\nAnselmo Feijoo Montenegro viviu durante a \u00e9poca dos S\u00e9culos Escuros, na cal a produci\u00f3n literaria en galego era moi escasa e non sa\u00edron \u00e1 luz un gran n\u00famero de obras literarias. Algunhas das s\u00faas obras foron publicadas como \u00e9 o caso das s\u00faas quintillas \"\u200bLlanto de la flota por una ninfa gallega\" ou \"\u200bE vos non vedes a teima?\". A primeira, tam\u00e9n co\u00f1ecida como \"Prantos da ninfa Zigalia\", foi a s\u00faa obra mais relevante. Anselmo lla mandou ao seu irm\u00e1n, Benito Jer\u00f3nimo Feijoo Montenegro, para que a revisase e a corrixise. Isto ocasionou que se lle atribu\u00edse ao maior dos irm\u00e1ns a autor\u00eda desta obra. A\u00ednda as\u00ed, m\u00e1is al\u00e1 do estrito valor literario ou testemu\u00f1al para a historia da cultura galega, os textos escritos en galego durante os S\u00e9culos Escuros deste personaxe te\u00f1en unha importancia extraordinaria para poder reconstru\u00edr sobre datos fiables a evoluci\u00f3n ling\u00fc\u00edstica do galego durante ese longo per\u00edodo de m\u00e1is de trescentos anos.\nObra.\n\"Prantos da ninfa Zigalia\": Este poema publicado en 1702 foi obxecto de moitas investigaci\u00f3ns e estudos xa que primeiramente non se soubo con precisi\u00f3n a autor\u00eda da obra. Logo disto e tras moito traballo chegouse \u00e1 conclusi\u00f3n de que fora escrito por Anselmo Feijoo Montenegro, e que logo llo enviou a seu irm\u00e1n Benito Xer\u00f3nimo Feijoo Montenegro para que este llo corrixira. Deste modo o poema apareceu nos manuscritos de Benito. O poema foi conservado con d\u00faas versi\u00f3ns, \u00e1mbalas d\u00faas en castel\u00e1n. Unha delas ten un t\u00edtulo no que se fala dunha ninfa identificada cun nome propio, \u201cZigalia\u201d, e outra versi\u00f3n na que se caracteriza a esta ninfa cun xentilicio, pero non est\u00e1 determinada de por si. O tema do poema \u00e9 o fracaso da frota da prata na batalla de Rande, en outubro de 1702, no contexto da Guerra de Sucesi\u00f3n Espa\u00f1ola, que enfronta os partidarios de Filipe V de Espa\u00f1a) e os partidarios de arquiduque Carlos de Austria. O poema disponse en 15 quintillas octosil\u00e1bicas nas que a rima consonante segue o esquema \"abaab\".\n\"E v\u00f3s non vedes a teima?\": Este poema, inclu\u00eddo en \"Sagradas flores del Parnasso\", componse de 5 estrofas de 10 versos octos\u00edlabos, a estrutura da rima \u00e9: \"abbaaccddc\" (repetida en todas as estrofas). Poder\u00eda dicirse que pertence ao x\u00e9nero da poes\u00eda culta, dentro dos S\u00e9culos Escuros. Neste poema faise referencia a unha an\u00e9cdota protagonizada polo rei Filipe V e a s\u00faa dona Isabel de Farnesio en 1722, cando baixaron do seu coche para montar nel a un crego que \u00eda levar o vi\u00e1tico; con tal motivo a \"Gazeta de Madrid\" espallou por toda Espa\u00f1a a invitaci\u00f3n a glosala, que foi aceptada por un bo n\u00famero de poetas, e entre eles os irm\u00e1ns Anselmo e Pl\u00e1cido Feijoo.\n\"Curioso romance en lengua gallega\" (hoxe perdido). Seguramente escribise m\u00e1is obras na s\u00faa vida, mais dada a \u00e9poca literaria na que viviu non se puideron recuperar nin transcribir para a posteridade. Do mesmo xeito tam\u00e9n hai posibilidades de que algunhas das s\u00faas obras as publicase seu irm\u00e1n Benito Xer\u00f3nimo xa que Anselmo adoitaba enviarlle os seus poemas para que este llos corrixise."}
{"id": "460500", "revid": "47401", "url": "https://gl.wikipedia.org/wiki?curid=460500", "title": "Diccionario da literatura galega", "text": "O Diccionario da literatura galega \u2014publicado en catro tomos\u2014 \u00e9 un dicionario en lingua galega. Est\u00e1 coordinado pola doutora en filolox\u00eda galega Dolores Vilavedra, contando con autores e autoras como Helena Gonz\u00e1lez Fern\u00e1ndez e Ana Bel\u00e9n Fortes, entre outros. O primeiro tomo data de 1995 e, o cuarto, de 2004; todos os tomos contan cunha sobrecuberta que protexe as pastas duras que conforman o esqueleto do libro. Foron publicados en Vigo pola Editorial Galaxia. \nObxectivos.\nEste proxecto \u00abpretende ofrecerlles \u00f3s lectores non s\u00f3 un compendio cr\u00edtico e informativo da produci\u00f3n literaria galega e os seus autores, sen\u00f3n tam\u00e9n unha an\u00e1lise dos diversos elementos que configuran o fen\u00f3meno literario realizada dende a nosa literatura\u00bb. Al\u00e9n disto, a obra renova a tradici\u00f3n de dicionarios de literatura galega. O \"Diccionario de escritores en lingua galega\" (1992), de Francisco Fern\u00e1ndez del Riego, vai ser unha parte fundamental da bibliograf\u00eda, xunto con t\u00edtulos como \"Historia da literatura galega contempor\u00e1nea\", de Ricardo Carballo Calero.\nEstrutura.\nA obra ten forma de dicionario e a s\u00faa organizaci\u00f3n \u00e9 en orde alfab\u00e9tica. Cada tomo responde a unha estrutura propia, tendo todos en com\u00fan unha dedicatoria inicial e un pr\u00f3logo.\nRecepci\u00f3n cr\u00edtica.\nA primeira entrega, \"I Autores\", foi recensionada por Andr\u00e9s Poci\u00f1a no n\u00famero 130 da revista \"Grial\", co artigo \"Un diccionario literario galego como \u00e9 debido\". Nel o autor destaca varios aspectos mellor\u00e1beis, como a ampliaci\u00f3n da bibliograf\u00eda ou como a adici\u00f3n das iniciais do ou da respons\u00e1bel de cada entrada, mais di que \u00abo conxunto presenta unha li\u00f1a de traballo clara e convincente, en que estas pequenas tachas que lle apo\u00f1o soamente son o resultado dunha lectura feita con moit\u00edsimo interese, e co coidado que merece unha obra tan importante, tan meritoria, tan ben realizada, tan \u00fatil e proveitosa para o estudo da literatura galega\u00bb."}
{"id": "460502", "revid": "98629", "url": "https://gl.wikipedia.org/wiki?curid=460502", "title": "Segrel", "text": "O segrel (se.grel sm / do provenzal \"segrer\") era un nobre de m\u00e1is baixa escala que o trobador e que aceptaba unha retribuci\u00f3n pola interpretaci\u00f3n das s\u00faas composici\u00f3ns. \u00c9 unha figura exclusiva da escola galego-portuguesa, xa que non existe nas demais literaturas europeas da \u00e9poca. A diferenciaci\u00f3n entre segrel e xograr non est\u00e1 clara, \u00e9 por isto que aparentemente o termo segrel fac\u00eda referencia a m\u00fasicos m\u00e1is exitosos que os xograres, xa que eran fidalgos que andaban de cidade en cidade presentando as s\u00faas composici\u00f3ns.\nHistoria.\nNon sabemos moito sobre esta figura da literatura galego-portuguesa. Os estudos afirman que eran persoas de orixe nobre, e polo tanto con acceso a educaci\u00f3n. A s\u00faa posici\u00f3n permit\u00edalles posu\u00edr cabalos e facer m\u00e1is viaxes \u00e1s principais cidades da \u00e9poca para a presentaci\u00f3n dos seus traballos. Mesmo exist\u00eda unha especie de tarifa nas cidades de destino que, no caso dun xograr ou dun segrel o bastante adi\u00f1eirado como para dispor de montura, pod\u00eda ascender ata os cen marabed\u00eds.\nO segrel, a\u00ednda que de orixe nobre, carec\u00eda de recursos suficientes para ascender a cabaleiro e, polo tanto, procuraba a s\u00faa subsistencia de castelo en castelo, entretendo \u00e1 alta nobreza.\nCo auxe das cidades chegou tam\u00e9n un incremento no n\u00famero de poetas de orixe nobiliario fronte aos xograres. Esta situaci\u00f3n provocou na l\u00edrica galego-portuguesa a aparici\u00f3n de dous puntos de vista enfrontados. Por unha banda estaban os trobadores e os segreles, que posu\u00edan unha maior conciencia clasista e, por outra, os xograres, os cales defend\u00edan unha reivindicaci\u00f3n do seu oficio.\nExist\u00eda unha forte competencia entre trobadores, xograres e segreles, especialmente no referente \u00e1 calidade das composici\u00f3ns e \u00e1s retribuci\u00f3ns econ\u00f3micas a percibir. Cando os primeiros v\u00edan perigar a s\u00faa arte pod\u00edan negarlles os pagos aos segundos se estes ousaban compo\u00f1er.\nCr\u00edticas.\nA mi\u00fado o termo segrel era empregado como un insulto ou menosprezo para referirse a outro trobador ou personalidade p\u00fablica, especialmente nas cantigas de escarnio. Pero da Ponte compuxo unha cantiga deste tipo na que trata a Bernal de Bonaval de \u201csegrel\u201d:\n\u201cmais v\u00f3s, que tod\u00b4entendedes quant\u00b4entendede bon segrel [...] pera que demo queredes puta que nonha mester?\u201d \nBonaval a mi\u00fado iba acompa\u00f1ado de malas mulleres, o cal non lle concedeu boa fama nas cortes reais.\nNunha tenz\u00f3n entre Jo\u00e1n So\u00e1rez e Picand\u00f3n menci\u00f3nase:\n\u201cJo\u00e1n So\u00e1rez, por me deostarden non per\u00e7\u2019eu por eso mia jograria; e a v\u00f3s, senhor, mehor estar\u00eda d\u2019a tod\u2019home de segrel ben buscardes\u201d\nSegreis co\u00f1ecidos.\nSegrel galego do s.XIII. O seu nome aparece por veces como Bernaldo ou Bernardo.\nManti\u00f1a v\u00ednculos co Convento de San Domingos de Bonaval e a s\u00faa actividade po\u00e9tica desenvolveuse nas cortes de Fernando III de Castela e de Afonso X o Sabio.\nNo referente ao seu estilo, mantense fiel \u00e1s tradici\u00f3ns l\u00edricas pretobadorescas, en detrimento dos modelos provenzais.\nDa s\u00faa obra cons\u00e9rvanse 19 cantigas; 10 cantigas de amor, 8 cantigas de amigo e a \u00faltima \u00e9 unha tenz\u00f3n escrita xunto con Abril P\u00e9rez.\nPoeta medieval activo entre 1230-1260 aproximadamente.\nPosiblemente galego e escudeiro, Alfonso Eanes de Coton denom\u00ednao segrel:\n\"\"En nossa terra, se Deus me perdon a todo escudeiro que pede don a mais das gentes lhe chama segrel\".\"\nAo igual que Bernal de Bonaval, Pero da Ponte estivo activo nas cortes de Fernando III e Afonso X.\nCon respecto a s\u00faa obra, cabe dicir que \u00e9 autor de 53 textos: sete cantigas de amor, sete cantigas de amigo, vinte e tres cantigas de escarnio e maldicir, tres s\u00e1tiras literarias contra Sueiro Eanes, un pranto burlesco, catro sirvientes morais, dous eloxios, catro prantos, unha tenz\u00f3n e un partim\u00e9n.\nCabe destacar que Pero da Ponte compuxo unha cantiga dirixida a Mar\u00eda Balteira, unha das m\u00e1is famosas entre as xa pouco co\u00f1ecidas soldadeiras. O autor utiliza esta peza como unha escusa para criticar a Balteira pola s\u00faa co\u00f1ecida vida libertina.\nExemplos de cantigas compostas por segreles.\n&lt;poem&gt;\n Ai Deus! e quem mi tolher\u00e1\n gram coita do meu cora\u00e7om\n no mundo, pois mia senhor nom\n quer que eu per\u00e7a coita j\u00e1?\n E direi-vos como nom quer:\n leixa-me, sem seu bem, viver\n coitad'; e se mi nom valer\n ela, que mi pode valer,\n no mund'outra cousa nom h\u00e1\n que me coita nulha sazom\n tolha, se Deus ou morte nom,\n ou mia senhor, que nom querr\u00e1\n tolher-ma. E pois eu hoer\n por mia senhor mort'a prender,\n Deus, meu Senhor, se lhi prouguer,\n mi a leix'ant'\u0169a vez veer.\n E se mi Deus quiser fazer\n este bem, que m'\u00e9 mui mester,\n de a veer, pois eu poder\n veer o seu bom parecer,\n por en gram bem mi per far\u00e1\n \u2013 se m'El mostrar \u0169a razom,\n de quantas end'eu cuid'ac\u00e1\n a dizer, que lhi diga entom.\n&lt;/poem&gt;\n&lt;poem&gt;\n Mar\u00eda P\u00e9rez, a nossa cruzada,\n quando veo da terra d\u2019Ultramar,\n ass\u00ed veo de pard\u00f3n carregada\n que se non pod\u00eda con el emerger;\n mais furtan-lho, cada u vai maer,\n e do perd\u00f3n ja non lhi ficou nada.\n E o perd\u00f3n \u00e9 cousa mui pre\u00e7ada\n e que se dev\u00eda muit\u2019a guardar;\n mais ela non ha maeta ferrada\n en que o guarde, nen a pod\u2019haver,\n ca, pois o cadead\u2019\u00e9n foi perder,\n sempr\u2019a maeta andou descadeada.\n Tal maeta como ser\u00e1 guardada,\n pois rapazes albergan no logar,\n que non haja seer mui trastornada?\n Ca, o logar u eles han poder,\n non ha pard\u00f3n que s\u2019i possa asconder,\n ass\u00ed saben trastornar a pousada!\n E outra cousa vos quero dizer:\n atal pard\u00f3n ben se dev\u2019a perder,\n ca muito foi cousa mal ganhada.\n&lt;/poem&gt;"}
{"id": "460504", "revid": "865", "url": "https://gl.wikipedia.org/wiki?curid=460504", "title": "Content", "text": "Content \u00e9 o s\u00e9timo \u00e1lbum de estudio da banda brit\u00e1nica de post-punk Gang of Four, publicado o 24 de xaneiro de 2011 a trav\u00e9s do selo Gr\u00f6nland Records en Europa e ao d\u00eda seguinte a trav\u00e9s de Yep Roc Records nos Estados Unidos.\nListaxe de canci\u00f3ns.\nTodos os temas compostos por Andy Gill e Jon King"}
{"id": "460505", "revid": "72012", "url": "https://gl.wikipedia.org/wiki?curid=460505", "title": "Helen Farquhar", "text": "Helen Laura Farquhar, nada en Brackley (Northamptonshire) en 1859 e finada en Londres o 3 de xaneiro de 1953, foi unha numism\u00e1tica e historiadora brit\u00e1nica, membro fundador da Sociedade Numism\u00e1tica Brit\u00e1nica en 1903, da que chegou a ser vicepresidenta. \nFarquhar, citada adoito como H. L. Farquhar, foi unha das primeiras mulleres do mundo en contar cun corpus propio de publicaci\u00f3ns en materia numism\u00e1tica.\nTraxectoria.\nFarquhar criouse no barrio londiniense de Chelsea xunto cos seus pais, Harvie Morton Farquhar e Louisa Harriet Ridley-Colbourne. O pai, descendente de familia nobre, era o xerente da compa\u00f1\u00eda Messrs Herries, Farquhar &amp; Co, posteriormente absorvida por Lloyds Bank. \nFarquhar foi unha intelectual moi prol\u00edfica e o seu arquivo est\u00e1 hoxe conservado nos Arquivos Nacionais do Reino Unido, na \"Welllcome Collection\", de Londres, e no Museo Brit\u00e1nico.\nA especialidade das s\u00faas investigaci\u00f3ns foi a numism\u00e1tica brit\u00e1nica e, destacadamente, as emisi\u00f3ns monetarias dos Estuardo, sobre as que publicou abundantemente no \"British Numismatic Journal\" entre 1905 e 1930.\nAo longo da s\u00faa vida foi tam\u00e9n compondo unha importante colecci\u00f3n de moedas, medallas e insignias, principalmente do per\u00edodo dos Estuardo, que lle foron doadas antes do seu falecemento ao Departamento de Moedas e Medallas do Museo Brit\u00e1nico.\nPublicaci\u00f3ns.\nA totalidade dos artigos numism\u00e1ticos elaborados por H. L. Farquhar foron publicados no \"British Numismatic Journal\" (BNJ), \u00f3rgano da Sociedade Numism\u00e1tica Brit\u00e1nica, e en \"The Numismatic Chronicle\" (THC), da Real Sociedade Numism\u00e1tica de Londres."}
{"id": "460506", "revid": "65337", "url": "https://gl.wikipedia.org/wiki?curid=460506", "title": "Helen H. Farquhar", "text": ""}
{"id": "460507", "revid": "65337", "url": "https://gl.wikipedia.org/wiki?curid=460507", "title": "H. L. Farquhar", "text": ""}
{"id": "460508", "revid": "65337", "url": "https://gl.wikipedia.org/wiki?curid=460508", "title": "Helen Laura Farquhar", "text": ""}
{"id": "460509", "revid": "65337", "url": "https://gl.wikipedia.org/wiki?curid=460509", "title": "Farquhar, H. L.", "text": ""}
{"id": "460510", "revid": "65337", "url": "https://gl.wikipedia.org/wiki?curid=460510", "title": "Farquhar", "text": "Farquhar pode referirse a:"}
{"id": "460511", "revid": "23204", "url": "https://gl.wikipedia.org/wiki?curid=460511", "title": "Topio stin omichli", "text": "Topio stin omichli (en ) \u00e9 un filme grego de 1988 dirixido por Theo Angelopoulos. Foi escollido como candidato grego para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, pero finalmente non foi nomeado. Unha enquisa de Village Voice inclu\u00eduno entre os 100 mellores filmes do s\u00e9culo XX. \u00c9 o terceiro t\u00edtulo da trilox\u00eda de Angelopoulos, a \"trilox\u00eda do silencio\", despois de \"Taxidi sta Kythira\" (1984) e \"O Melissokomos\" (1986)."}
{"id": "460512", "revid": "89787", "url": "https://gl.wikipedia.org/wiki?curid=460512", "title": "Abdelkader Bensalah", "text": "Abdelkader Bensalah (en ), nado en Fellaoucene (Alxeria francesa) o 24 de novembro de 1941 e finado en Alxer o 22 de setembro de 2021, foi un xornalista e pol\u00edtico alxeriano. Membro da Agrupaci\u00f3n Nacional para a Democracia (RND), preside dende 2002 o Consello da Naci\u00f3n, a c\u00e1mara alta do Parlamento alxeriano. Dende o 2 de abril e o 19 de decembro de 2019 exerceu como presidente interino de Alxeria, en substituci\u00f3n de Abdelaziz Bouteflika. \nTraxectoria.\nOrixe e xuventude.\nAbdelkader Bensalah naceu o 24 de novembro de 1941 en Fellaoucene, preto de Tlemcen.\nIngresou no Ex\u00e9rcito de Liberaci\u00f3n Nacional (ALN) aos 18 anos.\nCarreira profesional.\nXornalista de profesi\u00f3n, foi diretor do Centro alxeriano de informaci\u00f3n e cultura en Beirut, entre 1970 e 1974, e despois director xeral do diario en lingua \u00e1rabe \"Ech Chaab\" entre 1974 e 1977.\nTraxectoria pol\u00edtica.\nEn 1977, foi elixido deputado da FLN da vilaia de Tlemcen. Posteriormente, seguiu unha carreira diplom\u00e1tica, sendo dende 1989 a 1993 embaixador de Alxeria no Reino de Arabia Saudita e na Organizaci\u00f3n da Conferencia Isl\u00e1mica. Foi director de informaci\u00f3n e voceiro do Ministerio de Asuntos Exteriores dende 1993 ata 1994. \nFoi membro do Agrupaci\u00f3n Nacional pola Democracia(RND), da que foi secretario xeral dende a s\u00faa fundaci\u00f3n, en 1997 a 1998 e de 2013 a 2015. \nEntre 1994 e 1997, presidiu o Consello Nacional de Transici\u00f3n , que era ent\u00f3n a \u00fanica c\u00e1mara parlamentaria do pa\u00eds. Ata 2002 foi presidente da Asemblea Nacional do Pobo, a c\u00e1mara baixa do Parlamento alxeriano. \nDende xullo de 2002, ocupou o cargo de Presidente do Consello da Naci\u00f3n, a c\u00e1mara alta do Parlamento. O 30 de novembro de 2004, foi elixido presidente da Uni\u00f3n Parlamentaria Africana.\nMoi achegado ao presidente Abdelaziz Bouteflika, realizou nos anos 2010 algunhas tarefas que este, enfermo, xa non pod\u00eda realizar, como a recepci\u00f3n de l\u00edderes estranxeiros. Apoiou a candidatura de Bouteflika a un quinto mandato nas elecci\u00f3ns presidenciais de 2019. Despois da dimisi\u00f3n deste \u00faltimo, o 2 de abril de 2019, como consecuencia de grandes manifestaci\u00f3ns contra a s\u00faa permanencia no poder, Abdelkader Bensalah asumiu a presidencia interina do pa\u00eds para un per\u00edodo de 90 d\u00edas como indica a Constituci\u00f3n de Alxeria. Como presidente interino, ti\u00f1a poderes reducidos e non se pod\u00eda presentar \u00e1s elecci\u00f3ns presidenciais anticipadas."}
{"id": "460519", "revid": "89787", "url": "https://gl.wikipedia.org/wiki?curid=460519", "title": "Br\u00f3coli romanesco", "text": "O romanesco \u00e9 a inflorescencia comestible da \"Brassica oleracea var. botrytis\", unha variedade da especie \"Brassica oleracea\" \u00e1 que pertencen tam\u00e9n a coliflor, o br\u00f3coli, a col, o repolo ou a col de Bruxelas. \u00c9 unha variedade verde de coliflor, da familia das brasic\u00e1ceas, de forma singular. Como todas as especies desta familia, \u00e9 rico en nutrientes, vitamina C, fibra soluble, potasio, f\u00f3sforo, \u00e1cido f\u00f3lico e carotenoides. Cons\u00f3mese cocido ou ao vapor normalmente, inda que tam\u00e9n se pode utilizar como verdura cr\u00faa, en ensalada.\n\u00c9 orixinario de Italia, m\u00e1is precisamente de Roma. En 1834 o poeta italiano que escrib\u00eda en romanesco Giuseppe Gioacchino Belli menciona esta verdura nun poema e de a\u00ed v\u00e9n o seu nome. Hai rexistros da s\u00faa utilizaci\u00f3n desde o s\u00e9culo XVI, mais s\u00f3 nas \u00faltimas d\u00e9cadas veu sendo dispo\u00f1ible e co\u00f1ecido noutros pa\u00edses.\nA s\u00faa forma xeom\u00e9trica \u00e9 moi decorativa, e a s\u00faa disposici\u00f3n espiralada \u00e9 moi citada como exemplo de forma fractal na natureza, e ilustra as leis da filotaxia.A cantidade de inflorescencias do que se comp\u00f3n o br\u00f3coli romanesco \u00e9 un n\u00famero Fibonacci."}
{"id": "460520", "revid": "27249", "url": "https://gl.wikipedia.org/wiki?curid=460520", "title": "Romanesco", "text": ""}
{"id": "460521", "revid": "5863", "url": "https://gl.wikipedia.org/wiki?curid=460521", "title": "Mar\u00eda Garc\u00eda Li\u00f1eira", "text": ""}
{"id": "460522", "revid": "72012", "url": "https://gl.wikipedia.org/wiki?curid=460522", "title": "Cipr\u00ednido", "text": ""}
{"id": "460523", "revid": "72012", "url": "https://gl.wikipedia.org/wiki?curid=460523", "title": "Salm\u00f3nido", "text": ""}
{"id": "460525", "revid": "89787", "url": "https://gl.wikipedia.org/wiki?curid=460525", "title": "Irene Pin", "text": "Irene Pin, nada en 1995 en Lugo, \u00e9 unha directora, realizadora, poeta, m\u00fasica e investigadora galega.\nTraxectoria.\nEstudou Comunicaci\u00f3n Audiovisual na Universidade de Santiago de Compostela e especializouse en estudos da literatura e da cultura. Os seus traballos audiovisuais enm\u00e1rcanse no \u00e1mbito do cinema experimental, da videocreaci\u00f3n e do documental, enfocados desde unha perspectiva ecofeminista. Como poeta ten colaborado na revista Grial e como m\u00fasica \u00e9 a baixista do grupo Poes\u00eda Canalla."}
{"id": "460526", "revid": "98629", "url": "https://gl.wikipedia.org/wiki?curid=460526", "title": "Val dos Templos", "text": "O Val dos Templos, Valle dei Templi en italiano. ingl\u00e9s: Valley of the Temples; ) \u00e9 un sitio arqueol\u00f3xico en Agrigento (grego antigo Akragas), Sicilia. \u00c9 un dos exemplos m\u00e1is destacados de arte e arquitectura da Magna Grecia e \u00e9 un dos principais atractivos de Sicilia e un monumento nacional de Italia. A \u00e1rea foi inclu\u00edda na lista da UNESCO do Patrimonio da Humanidade en 1997. Gran parte da escavaci\u00f3n e restauraci\u00f3n dos templos debeuse aos esforzos do arque\u00f3logo Domenico Antonio Lo Faso Pietrasanta (1783\u20131863), que era o duque de Serradifalco entre 1809 e 1812. O parque arqueol\u00f3xico e paisax\u00edstico do Val dos Templos \u00e9 o maior sitio arqueol\u00f3xico do mundo con 1.300 hect\u00e1reas. \nO termo \"val\" \u00e9 un nome incorrecto, o sitio est\u00e1 situado nunha crista f\u00f3ra da cidade de Agrigento.\nVisi\u00f3n xeral.\nO val incl\u00fae restos de sete templos, todos de estilo d\u00f3rico. A atribuci\u00f3n dos nomes, ag\u00e1s o do \"Olympeion\", \u00e9 unha mera tradici\u00f3n establecida nos tempos do Renacemento. Os templos son:\nO Val \u00e9 tam\u00e9n o fogar da chamada Tumba de Ter\u00f3n, un gran monumento de tufo de forma piramidal, os eruditos pensan que se constru\u00edu para conmemorar aos romanos mortos na Segunda Guerra P\u00fanica.\nTemplo da Concordia (Templo F).\nDebido ao seu bo estado de conservaci\u00f3n, o Templo da Concordia est\u00e1 clasificado entre os edificios m\u00e1is notables da civilizaci\u00f3n grega existentes na actualidade, xunto co Hefesti\u00f3n (Tesei\u00f3n) de Atenas e o templo de Poseidon en Paestum. \u00c9 unha das formas de realizaci\u00f3n m\u00e1is perfecta da arquitectura d\u00f3rica. Cabe destacer, que o s\u00edmbolo da UNESCO alude a esta fachada de 6 columnas do templo.\nRecibe o seu nome por unha inscrici\u00f3n en lat\u00edn atopada preto do templo, que conti\u00f1a a palabra latina \u00abconcordia\u00bb. Agora consid\u00e9rase que puido consagrarse en realidade aos Dioscuros, por crerse que xa en tempos dos gregos adoraran al\u00ed a d\u00faas divindades.\nConstru\u00eduse nos anos 440 - 430 a.C.. A irregularidade do terreo sobre o que est\u00e1 constru\u00eddo son superadas por unha base (\"kr\u00e9pis\") importante. O seu plano corresponde \u00e1 forma cl\u00e1sica dos templos de Agrigento: pronao, naos, opist\u00f3domo e per\u00edstilo. \nTen unha per\u00edstase de 6 x 13 columnas constru\u00eddas sobre un soto de 39,44 x 16,91 m., cada columna d\u00f3rica ten vinte sucos e un lixeiro \u00e9ntase, e est\u00e1 coroada por un arquitrabe con tr\u00edglifos e m\u00e9topas, tam\u00e9n se conserva perfectamente o t\u00edmpano. A cella, precedida por un pronao acc\u00e9dese por un s\u00f3 paso, tam\u00e9n cons\u00e9rvanse os pilonos coas escaleiras que permitian chegar ao tellado e, sobre os muros da cella e nos bloques do entaboamento da per\u00edstase, os buracos para sustentar as vigas de madeira do teito. O exterior e o interior do templo estaban cubertos por estuco policromado. O marco superior ti\u00f1a canles con pr\u00f3tomes similares a le\u00f3ns, mentres que o tellado estaba cuberto de azulexos de m\u00e1rmore.\nO Templo da Concordia \u00e9 de todos os de Agrigento, o constru\u00eddo de forma m\u00e1is precisa. O problema dos extremos, consustancial aos templos d\u00f3ricos (conflito entre a regularidade das m\u00e9topas e tr\u00edglifos por unha banda, e o espazado regular das columnas do outro) resolveuse de forma infrecuente, procedeuse \u00e1 vez a reducir a distancia entre as d\u00faas \u00faltimas columnas e a prolongaci\u00f3n da \u00faltima m\u00e9topa, para un mellor efecto visual.\nAs investigaci\u00f3ns tam\u00e9n mostraron que as partes inferiores do templo \u00e9 adornado con estuco branco, mentres que rizo s, metopas e as partes superiores son pintados en cores brillante. O tellado foi cuberto con tellas m\u00e1rmore.\nO ano de 597 foi transformada nunha igrexa cristi\u00e1 por vontade do bispo Gregorio de Agrigento. Como resultado, est\u00e1 notablemente intacto. Converteu o templo nunha bas\u00edlica dedicada aos Ap\u00f3stolos e Pedro e Paulo. Cada unha das paredes da \" Cella \" foi ent\u00f3n perforada con doce arcadas, e tapiaron os intercolumnios, para obter unha estrutura cunha nave e dous corredores. A entrada prolongouse no lado occidental, o que significou a supresi\u00f3n da divisi\u00f3n entre o naos e o opist\u00f3domo, destru\u00eduse o altar pag\u00e1n mentres que a sancrist\u00eda atopou o seu lugar no antigo pronao. A igrexa utilizouse ata o ano 1748, cando o templo foi restaurado ao seu estado orixinal.\nAs sepulturas visibles dentro e f\u00f3ra do templo datan da Alta Idade Media.\nTemplo de Xuno Lacinia (Templo D).\nO Templo de Hera, co\u00f1ecido como Templo de Xuno Lacinia (o equivalente romano desta deusa grega). Este templo constru\u00eduse sobre un basamento maioritariamente artificial. Data de circa do 450 a.C., medindo 38,15 x 16,90 m. \u00e9 de estilo d\u00f3rico, cun per\u00edptero de 6 columnas de ancho por 13 de longo, precedidas por un pronao e un opist\u00f3domo. Conserva gran parte das columnas orixinais.\nO templo de Hera constru\u00eduse entre os anos 460 - 450 a.C. \u00c9 un templo constru\u00eddo sobre un basamento (\" kr\u00e9pis \") de catro chanzos, destinado a compensar as desigualdades do terreo. O conflito de \u00e1ngulos inherentes aos templos d\u00f3ricos resolveuse dun xeito distinto ao, por exemplo, \"Templo da Concordia\": os \u00e1ngulos norte, oeste e sur sufriron unha simple contracci\u00f3n, \u00e9 dicir, s\u00f3 se reduciu a separaci\u00f3n das columnas do extremo, mentres que na fachada (lado leste) non se practicou ningunha contracci\u00f3n lateral, s\u00f3 unha reduci\u00f3n do espazo entre as d\u00faas columnas centrais.\nO templo foi incendiado no ano 406 a.C. polo ex\u00e9rcito cartaxin\u00e9s, e logo os romanos repar\u00e1rono no s\u00e9culo I a.C., Ent\u00f3n substitu\u00edron as tellas de m\u00e1rmore polas de terracota. O an\u00e1stilo comezou a reconstru\u00eduse no s\u00e9culo XVIII: na actualidade, 25 das 34 columnas do peristilo at\u00f3panse reconstru\u00eddas. A columnata do Norte, polo tanto, mant\u00e9n todos os seus capiteis e o seu arquitrabe, mentres que a \"Cella\" esta reducida a elementos de basamento e bases de columnas.\nA un lado est\u00e1 o altar de 29,3 m \u00d7 10 m, case tan amplo como a cella, pero inclinado respecto a ele. Atopouse unha cisterna detr\u00e1s do templo, no lado oeste.\nNas proximidades at\u00f3pase Arcosolia e outras sepulturas da \u00e9poca bizantina, pertencentes \u00e1 renovaci\u00f3n do templo de Concordia a finais do s\u00e9culo VI nunha igrexa cristi\u00e1.\nPara o visitante, \u00e9 o \u00faltimo da serie, xa que est\u00e1 situado no extremo sueste do planalto. Na pr\u00e1ctica non sabemos moi ben a quen se dedicou este templo, a s\u00faa atribuci\u00f3n a Hera bas\u00e9ase soamente nunha antiga confusi\u00f3n co templo de Hera no Cabo Licinio, preto da cidade calabresa de Crotone. Nestes templos gregos, adoitaban celebrar vodas.\nTemplo de Zeus ol\u00edmpico (templo B).\nOs outros templos est\u00e1n moito m\u00e1is destru\u00eddos, sufriron terremotos hai moito tempo e os seus restos foron saqueadas.\nInmediatamente despois da entrada ao parque, ao oeste est\u00e1 o templo de Zeus Ol\u00edmpico (ou Olimpieion). Este templo Zeus Ol\u00edmpico \u00e9, con diferenza, o m\u00e1is grande. Tr\u00e1tase dun templo d\u00f3rico pseudoper\u00edptero cunha dimensi\u00f3n excepcional de 56,30 \u00d7 112,60 m. Crese que \u00e9 o maior templo d\u00f3rico constru\u00eddo, e o terceiro entre os templos gregos.\nConstru\u00eduno o tirano Ter\u00f3n no 480 a.C., trala s\u00faa vitoria sobre os cartaxineses na Batalla de H\u00edmera, \u00e1 gloria dos vencedores gregos sobre os b\u00e1rbaros. A s\u00faa identificaci\u00f3n como templo de Zeus est\u00e1 baseada no testemu\u00f1o de Diodoro S\u00edculo, que deixou unha descrici\u00f3n. Ao leste do templo a\u00ednda at\u00f3pase o altar no que se realizaban as hecatombes ou os sacrificios de cen touros.\nO basamento (kr\u00e9pis) con cinco chanzos soportaba unha sala hip\u00f3stila de inspiraci\u00f3n Cartaxinesa, composta de d\u00faas filas de 12 piares cadrados cada unha, de 21 m de altura, con paredes ata aproximadamente a metade da altura. O per\u00edstilo tam\u00e9n estaba composto por piares, 7 de ancho e 14 de longo, dunha altura de 17 m, con medias columnas unidas polas caras, formando masas de pedra de 4 m de di\u00e1metro. Estes piares externos estiveron conectados entre eles por divisi\u00f3ns, \u00e9 por iso que falamos dun templo \u00abpseudoper\u00edptero\u00bb. O per\u00edstilo e os corredores cubr\u00edronse, mentres que a \"cella\" ser\u00eda probablemente h\u00edpetra, \u00e9 dicir, a ceo aberto. O n\u00famero de columnas na fachada era impar, cun piar central no canto do acceso habitual \u00e1 \"cella\", a entrada fac\u00edase por dous p\u00f3rticos situados nos extremos da fachada leste, dando acceso directo \u00e1s naves laterais, as\u00ed como, aparentemente, por unha pequena entrada practicada no medio do lado sur.\nEste templo caracter\u00edzase pola presenza dos chamados telam\u00f3ns, estatuas colosais con aspecto humano. Estaban nunha especie de nichos creados na parte superior das divisi\u00f3ns situadas entre as columnas exteriores. Estas estatuas ti\u00f1an unha altura duns 8 metros e soportaban o peso do tellado. Ti\u00f1an trazos cartaxineses e simbolizaban aos b\u00e1rbaros vencidos e escravizados polos gregos. Engad\u00edronse a unha representaci\u00f3n do combate dos deuses do Olimpo contra os xigantes, esculpidos no front\u00f3n oriental do templo. En 1825, o pintor e arque\u00f3logo Rafaello Politi reconstru\u00edu un destes xigantes no chan, a partir de elementos dispersos. O xigante visible no sitio web \u00e9 unha copia, xa que o orixinal est\u00e1 exposto, en posici\u00f3n vertical, no Museo Arqueol\u00f3xico de Agrigento.\nA\u00ednda que aparentemente este templo usouse, parece que nunca se rematou, a construci\u00f3n abandonouse despois da invasi\u00f3n cartaxinesa do ano 406 a.C. As s\u00faas pequenas pedras reutiliz\u00e1ronse amplamente en construci\u00f3ns de s\u00e9culos posteriores, como os peiraos de Porto Empedocle (s\u00e9culo XVIII).\nTemplo de H\u00e9rcules (Templo A).\nPreto da estrada, na parte oriental do parque, e xunto \u00e1 entrada, xunto \u00e1 porta IV \"(porta Aurea)\" est\u00e1 o Templo de H\u00e9rcules. Foi dedicado \u00e1 veneraci\u00f3n do heroe deificado Heracles ou H\u00e9rcules, un dos m\u00e1is respectados polos habitantes da vella Akragas. A identificaci\u00f3n \u00e9 proporcionada por Cicer\u00f3n en persoa, cuestor de Sicilia no ano 75 a.C. Nas s\u00faas famosas acusaci\u00f3ns contra Verres, ref\u00edrese a unha grande estatua de bronce de H\u00e9rcules, un templo situado no \u00e1gora (\u00e1gora inferior, \u00e1 beira da porta IV), os seus beizos e queixo estaban desgastados, dic\u00edanse, ao ser tocados polos peregrinos, e Verres ti\u00f1a previsto apoderarse dela.\nO templo de H\u00e9rcules \u00e9 o m\u00e1is antigo de todos os situados preto do muro sur, edific\u00e1ndose cara ao ano 500 a.C. en estilo d\u00f3rico per\u00edptero. As s\u00faas dimensi\u00f3ns son de 25,34 \u00d7 67,00 m. Se alza sobre un basamento de tres chanzos. O seu plano \u00e9 conforme ao da maior\u00eda dos templos de Sicilia. O seu per\u00edstilo de 6 x 15 columnas, con todo, \u00e9 m\u00e1is longo do normal, o que permitiu proporcionar aos extremos un espazo igual ao ancho de d\u00faas columnas, tanto diante do pronao como detr\u00e1s do opist\u00f3domo. Falta o \u00e1diton, com\u00fan nos templos de Sicilia.\nOs elementos do arquitrabe mostran sangr\u00edas de elevaci\u00f3n en U, destinadas a pasar peches de descarga sim\u00e9tricos. Destru\u00eddo por un terremoto, atop\u00e1ronse restos do templo espallados por toda a \u00e1rea, como os capiteis cubertos con estuco as\u00ed como moitos outros elementos do templo. Hoxe s\u00f3 quedan oito columnas visibles no lado sur levantadas en 1924, mentres que o lado norte o estivo a partir do s\u00e9culo XIX.\nTemplo de Hefesto (Templo G).\nO Templo de Hefesto (Vulcano na mitolox\u00eda romana), tam\u00e9n oo s\u00e9culo V a.C.. (Circa 430 a.C.), crese ue era un dos edificios m\u00e1is impo\u00f1entes do lugar, pero hoxe \u00e9 un dos m\u00e1is afectados polo paso do tempo e dos fen\u00f3menos naturais. Est\u00e1 situado na parte suroeste da cidade vella, ao outro lado do val, sendo o que queda no bordo occidental do outeiro dos templos. \u00c9 de estilo d\u00f3rico per\u00edptero de 6 \u00d7 13 columnas, e mide 17\u00b406 x 35\u00b419 m.\nEst\u00e1 precedido por un anticuado \"Sacello\". \u00c9 un edificio con cella e pronao (13\u00b425 x 6\u00b450 m.), a decoraci\u00f3n arquitect\u00f3nica reconstru\u00eduse recentemente. O edificio d\u00f3rico sobreposto a este Sacello esta mal conservado. Alz\u00e1base sobre un krepis de catro chanzos. As columnas ti\u00f1an unha \"rudentatura\" de obvia influencia x\u00f3nica.\nNo lado occidental da cidade cons\u00e9vanse os restos das portas VI e VII, a primeira probablemente con porta e contraporta no medio dun pequeno val atravesado por un cami\u00f1o directo cara a Eraclea, a segunda guarnecida por d\u00faas torres, e no val, dous poderosos baluartes externos, un avanzado sistema de defensa semellante ao existente en Camarina (Sicilia). M\u00e1is ao norte at\u00f3panse os restos das portas VIII e IX.\nTemplo de Asclepio (Templo H).\nO templo de Asclepio (Aesculapius na mitolox\u00eda romana) constru\u00eduse ao sur da antiga cidade, lonxe das murallas no centro da chaira de San Gregorio, polo que pode considerarse, en rigor, noutro barrio diferente do val dos Templos, sendo o m\u00e1is meridional dos edificios. Data da segunda metade do s\u00e9culo V a.C., quizais dos seus \u00faltimos vinte anos. \u00c9 de estilo d\u00f3rico \"in antis\" ou pseudoopistodomo. \u00c9 bastante pequeno, porque as s\u00faas dimensi\u00f3ns son 10\u00b470 \u00d7 21\u00b470 m. Era un lugar de peregrinaci\u00f3n dos enfermos que quer\u00edan curarse.\nTendese a preservar a identificaci\u00f3n tradicional como probable a partir da descrici\u00f3n de Polibio (I 18, 2), segundo a cal o templo deb\u00eda atoparse ante a cidade, a unha distancia dun quil\u00f3metro e medio, na parte presuntamente oposta \u00e1 estrada cara a Eraclea. A distancia non \u00e9 exacta, a\u00ednda que Polibio poder\u00eda proporcionar unha indicaci\u00f3n xen\u00e9rica, o illamento e a relativa modestia e antig\u00fcidade do edificio, sobre todo para o culto de Asclepio, fan que a identificaci\u00f3n sexa insegura. No santuario de Asclepio consevabase unha estatua de bronce de Apolo, obra de Mir\u00f3n, doada por Escipi\u00f3n \u00e1 cidade e roubada por Verres (Cicer\u00f3n, \"Verrinas\", II 4, 93). \u00c1lzase sobre un \"kr\u00e9pis\" de tres chanzos. A peculiaridade infrecuente do edificio \u00e9 o falso opist\u00f3domo representado por d\u00faas semi-columnas situadas na parte externa do fondo da cella, que quere imitar unna estrutura anfipr\u00f3stila. Tam\u00e9n destacan parte do entaboamento, con grandes cabezas leoninas, friso e \"geison\" do front\u00f3n.\nTemplo dos Di\u00f3scuros (Templo I).\nAo oeste do Olimpieion est\u00e9ndese ata a porta V un barrio da cidade, con vestixios de casas de habitaci\u00f3n, ata a Porta V. Do norte deste templo parte unha v\u00eda procesional que rodea as casas para unirse \u00e1 Porta V e ao templo dos Di\u00f3scuros. \u00c9 un nome atribu\u00eddo arbitrariamente, fontes antigas dinnos, de feito, que en Akragas honr\u00e1base a C\u00e1stor e P\u00f3lux, pero investigaci\u00f3ns recentes tenden m\u00e1is ben a vincular aos xemelgos ao chamado tradicionalmente \u00abtemplo da Concordia\u00bb. Data de mediados do s\u00e9culo V a.C. Pertence ao estilo d\u00f3rico per\u00edptero e mide 13,86 \u00d7 31,70 m.\nO \"templo dos Dioscuri\" ten unha planta similar ao da Concordia. A esquina sueste reconstru\u00eduse no s\u00e9culo XIX polo escultor Valerio Villa Reale e o arquitecto Saverio Cavallari. Esta reconstruci\u00f3n \u00e9 certamente moi pintoresca, e chegou a ser ata un s\u00edmbolo e un dos vestixios m\u00e1is fotografados de Agrigento, pero \u00e9 rexeitada polos profesionais da historia da arte, hai unha mestura de elementos de diferentes estilos e per\u00edodos. Numerosos restos de tambores de columnas estriados que formaban anteriormente un per\u00edstilo est\u00e1n dispersos por toda a superficie do templo. Tam\u00e9n se pode distinguir, no lado leste, restos do altar.\nOutros monumentos.\nSantuario das divindades ct\u00f3nicas e do templo L.\nO templo dos Dioscuros est\u00e1 sobre un t\u00e9menos que \u00e9 o m\u00e1is antigo de todos os lugares de culto co\u00f1ecidos en Agrigento. Os gregos veneraban al\u00ed aos seus deuses antes da construci\u00f3n dos grandes templos, e os sicanos utiliz\u00e1rono como lugar de culto.\nNeste t\u00e9menos, ao sur do templo dos Dioscuros, atop\u00e1ronse os restos doutro templo per\u00edptero (templo L) constru\u00eddo pouco despois co mesmo plano, pero un pouco m\u00e1is grande. Os dous templos probablemente constru\u00edronse sobre anteriores edificios de culto.\nNa parte norte do santuario, a\u00ednda at\u00f3panse os basamentos de lugares de culto da relixi\u00f3n da Antiga Grecia que se remontan \u00e1 primeira metade do s\u00e9culo VI a.C., \u00e9 dicir, pouco despois da fundaci\u00f3n da cidade. Os gregos honraron aos deuses ct\u00f3nicos, especialmente \u00e1s deusas da terra e da fertilidade, Dem\u00e9ter e a s\u00faa filla Pers\u00e9fone, pero tam\u00e9n H\u00e9cate e Hades. Esta zona delimita as\u00ed o santuario das divinidades ct\u00f3nicas.\nNo medio destes lugares de culto hai un altar circular e outro rectangular. O altar circular ten unha cavidade no medio que serv\u00eda para depositar as ofrendas l\u00edquidas ou para recoller o sangue dos animais ofrecidos en sacrificios de animais. En torno a estes altares ordeanse os edificios en forma de megaron con pronao, naos e \u00e1diton, dous en direcci\u00f3n leste-oeste e outro en direcci\u00f3n norte-sur. Este \u00faltimo est\u00e1 relacionado cun edificio de culto de cella rectangular que ten unha entrada cuxa fachada est\u00e1 constitu\u00edda por catro piares. Ao norte hai outro edificio de culto con aparencia de labirinto, cun altar cadrado a un lado e un altar circular na \u00faltima sala.\nNecr\u00f3pole.\nA necr\u00f3pole primitiva cristi\u00e1 est\u00e1 pr\u00f3xima ao Templo de Concordia, xa que a \u00e1rea arredor do templo foi posteriormente reutilizada polos primeiros cristi\u00e1ns como unha catacumba, con tumbas extra\u00eddas dos cant\u00eds e afloramentos rochosos.\nOuteiro de San Nicol\u00e1s.\nAo norte con respecto \u00e1 crista monta\u00f1osa na que se atopan os templos das deidades ct\u00f3nicas ata a de Xuno at\u00f3pase a zona de San Nicol\u00e1s, barrio helen\u00edstico-romano. Al\u00ed at\u00f3pase unha necr\u00f3pole helen\u00edstica romana. logo pode verse o Ecclesiasteri\u00f3n e o oratorio de Falaris; xunto ao lugar at\u00f3pase o Museo Arqueol\u00f3xico. Finalmente, un pouco m\u00e1is ao norte at\u00f3pase a Buleuteri\u00f3n.\nA chamada tumba de Ter\u00f3n \u00e9 un monumento de rocas volc\u00e1nicas de notables dimensi\u00f3ns en forma de pir\u00e1mide, que se cre erix\u00eduse en memoria dos ca\u00eddos na segunda guerra p\u00fanica.\nAcr\u00f3pole.\nOs templos m\u00e1is co\u00f1ecidos de Agrigento, como o de Zeus, da Concordia ou o de Hera, permanecen na creter\u00eda sur da cidade. Xusto no lado oposto da muralla, no extremo noroeste da cidade, atop\u00e1base a Acr\u00f3pole, con dous templos m\u00e1is, o de Zeus e o de Atenea. Ao leste do \"val dos templos\" at\u00f3pase o templo de Dem\u00e9ter. Tam\u00e9n se deben mencionar outros vestixios, como un sarc\u00f3fago de m\u00e1rmore."}
{"id": "460527", "revid": "23204", "url": "https://gl.wikipedia.org/wiki?curid=460527", "title": "Corvo cincento", "text": "O corvo cincento, Corvus cornix, \u00e9 unha especie de ave paseriforme da familia dos c\u00f3rvidos, unha das 46 actualmente reco\u00f1ecidas dentro do x\u00e9nero \"Corvus\", propia da Europa occidental e da Asia oriental. \n\u00c9 tan semellante en morfolox\u00eda e h\u00e1bitos ao corvo pequeno (\"Corvus corone\"), que durante moitos anos a maior\u00eda das autoridades consider\u00e1ronos como variedades xeogr\u00e1ficas da mesma especie. Observouse, ademais, hibridaci\u00f3n onde as s\u00faas \u00e1reas de distribuci\u00f3n se solapan, engadido peso a este punto de vista. Por\u00e9n, desde 2002, o corvo cincento foi elevado, de novo, ao estado de especie distinta despois dunha observaci\u00f3n m\u00e1is minuciosa; ademais da not\u00e1bel diferenza da coloraci\u00f3n da plumaxe, demistrouse a escasa viabilidade xen\u00e9tica dos h\u00edbridos.\nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\", nas p\u00e1xinas 105-106 do volume primeiro da s\u00faa obra, co nome de \"Corvus cornix\". nome que, a d\u00eda de hoxe, se considera v\u00e1lido. \nEtimolox\u00eda.\nPara a do x\u00e9nero, v\u00e9xase \"Corvus\".\nO ep\u00edteto espec\u00edfico, \"corone\", Linneo tomouno do lat\u00edn \"corone\", que significa \"choia\", \"gralla\". \nSinonimia e nota taxon\u00f3mica.\nAdemais de polo nome que lle impuxo Linneo, e durante moitos anos, a especie foi co\u00f1ecida como:\nSubespecies.\nA maior\u00eda dos autores reco\u00f1ecen na especie as subespecies seguintes:\nCaracter\u00edsticas.\nMide de 46 a 47 cm de lonxitude, e unha envergadura alar de 84 a 100 cm. \u00c9 unha ave inconfund\u00edbel pola coloraci\u00f3n da s\u00faa plumaxe, coa rexi\u00f3n dorsal e as partes inferiores de cor gris cincenta, e a cabeza, a gorxa, as \u00e1s, a cola e as patas negras, o que a distingue da s\u00faa pr\u00f3xima parente a choia de bico negro. Ambos os sexos son similares.\nH\u00e1bitat e distribuci\u00f3n.\nHabita en chairas arboradas abertas, p\u00e1ramos e zonas bocosas, arboredas de zonas agr\u00edcolas e mesmo en grandes paques de pequenas cidades.\nDe distribuci\u00f3n pale\u00e1rtica, at\u00f3pase en toda a Europa do norte, do leste e do sueste, Ruisa occidental, Turqu\u00eda, as\u00ed como noutas parte do Oriente Pr\u00f3ximo. \nNa pen\u00ednsula Ib\u00e9rica, antes de 1999, hab\u00eda unhas poucas citas no norte (Catalu\u00f1a, Galicia, Asturias, Burgos) e en Portugal (nas proximidades de Porto e de Lisboa). De Juana (2006) presentou catro rexistros homologados polo Comit\u00e9 de Rarezas de SEO/BirdLife International, tres en Catalu\u00f1a e un en Galicia, todos na primavera.\nA partir de 2007 aumentaron as citas en Catalu\u00f1a pero, especialmente desde 2013, in\u00edciase un proceso continuo de expansi\u00f3n por toda a xeograf\u00eda peninsular: Asturias, Cantabria, Galicia, Navarra, Castela e Le\u00f3n, Madrid, Murcia, Andaluc\u00eda, Illas Baleares, que culminou coa primeira nidificaci\u00f3n segura en El Prat de Llobregat (Barcelona) en 2017.\nBiolox\u00eda.\nH\u00e1bitos.\nEn costumes e h\u00e1bitat asem\u00e9llase ao corvo pequeno. \u00c9 unha ave t\u00edmida, e vixiante, na maior\u00eda dos pa\u00edses onde se acha, porque \u00e9 perseguida, pero en zonas onde non se a molesta \u00e9 atrevida. Ademais, pode verse en pobos e nas aforas de cidades non moi grandes. \nVoo.\nVoa baixo, e o seu voo parece \"ap\u00e1tico\", mesmo case descoidado, batendo as \u00e1s de xeito algo vacilante e sen graza, contrastando\ncos do corvo pequeno, m\u00e1is resoltos e algo m\u00e1is profundos. \u00c1s veces voa a grande altura, en bandadas xeralmente laxas. Non adoita planar.\nAlimentaci\u00f3n.\nComo outros c\u00f3rvidos, \u00e9 omn\u00edvoro, e m\u00e1is oportunista ca outras especies, roubando nos ni\u00f1os doutras aves, comendo refugallos (que mesmo busca nas bolsas de lixo), ovos, sementes, preas, insectos e outros invertebrados, en campos cultivados e costas mari\u00f1as (incluso apa\u00f1a pequenos peixes, mexill\u00f3ns e outros moluscos).\nReproduci\u00f3n.\nConstr\u00fae ni\u00f1os abertos, m\u00e1is lixeiros que os do corvo pequeno, fabricados con paus e situados en gallas de \u00e1rbores o grandes arbustos, xeralmente ben agochados. Nel a femia pon de catro a seis ovos en cada ni\u00f1ada, desde marzo a xullo.\nEn Galicia.\nA presenza do corvo cincento en Galicia \u00e9 accidental.\nStatus.\nSegundo a UICN e m\u00e1is o \"British Trust of Ornithology\" o estado de conservaci\u00f3n da especie est\u00e1 cualificado como \"LC\" (pouco preocupante). "}
{"id": "460528", "revid": "72012", "url": "https://gl.wikipedia.org/wiki?curid=460528", "title": "Corvus cornix", "text": ""}
{"id": "460537", "revid": "5863", "url": "https://gl.wikipedia.org/wiki?curid=460537", "title": "Eve Kosofsky Sedgwick", "text": "Eve Kosofsky Sedgwick, nada o 2 de maio de 1950 e finada o 12 de abril de 2009, foi unha pensadora feminista de Estados Unidos, especializada nos campos dos estudos de x\u00e9nero, teor\u00eda queer (estudos queer) e teor\u00eda cr\u00edtica. Influenciada por Michel Foucault, Judith Butler, o feminismo, a psican\u00e1lise e o deconstrutivismo, os seus traballos reflicten un constante interese nun amplo abano de temas e asuntos, inclu\u00edndo a performatividade e a performance queer; a escritura cr\u00edtica experimental; os traballos de Marcel Proust; a psican\u00e1lise non lacaniana.\nTraxectoria.\nSedgwick realizou os seus estudos na Universidade Cornell e o seu doutoramento na Universidade Yale en 1975. Ensinou escritura e Literatura no Hamilton College, Universidade de Boston, e no Amherst College. Tivo un lectorado interino na Universidade de California en Berkeley e ensinou na Escola de Cr\u00edtica e Teor\u00eda cando estaba no Dartmouth College. Adicionalmente, foi a catedr\u00e1tica Newman Ivey White de Ingl\u00e9s na Universidade de Duke. Durante o seu tempo en Duke, Sedgwick e os seus colegas estaban na vangarda das guerras culturais, usando a cr\u00edtica literaria para cuestionar o discurso dominante sobre a sexualidade, a raza, o x\u00e9nero e a propia literatura. \nSedgwick presentou a s\u00faa particular colecci\u00f3n de ferramentas cr\u00edticas por primeira vez na influente obra \"Between Men: English Literature and Male Homosocial Desire\" (1985) e \"Epistemology of the Closet\" (1990). Esta \u00faltima obra converteuse nun dos textos fundacionais dos estudos gai-l\u00e9sbicos e a teor\u00eda queer. Recibiu en 2002 o Premio Brudner en Yale. \nEnsinou cursos de posgrao de Ingl\u00e9s como \"Distinguished Professor\" na Graduate School and University Center da City University of New York at\u00e9 a s\u00faa morte o 12 de abril de 2009.\nObra.\nSedgwick publicou varios libros considerados revolucionarios no campo da teor\u00eda queer, inclu\u00edndo \"Between Men: English Literature and Male Homosocial Desire\" e \"Epistemology of the Closet\" e \"Tendencies\". Ademais, Sedgwick coeditou varios volumes (v\u00e9xase m\u00e1is abaixo) e publicou un libro de poes\u00eda, \"Fat Art, Thin Art\", as\u00ed como \"A Dialogue on Love\" e unha revisi\u00f3n da s\u00faa tese de doutoramento \"The Coherence of Gothic Conventions.\" O seu \u00faltimo libro, \"Touching Feeling\" trata do seu continuo interese polo afecto, a pedagox\u00eda e a performatividade.\nBetween Men: English Literature and Male Homosocial Desire (1985).\nNun libro posterior, Sedgwick resume elocuentemente o seu argumento b\u00e1sico en \"Between Men\":\n\"Epistemology of the Closet\" (1990).\nEn \"Epistemology of the Closet\", Sedgwick argumenta que \u00abpracticamente calquera aspecto da cultura occidental moderna debe ser non s\u00f3 incompleto, sen\u00f3n debe estar danado na s\u00faa substancia central en canto non incorpora unha an\u00e1lise cr\u00edtica da definici\u00f3n moderna homo/heterosexual.\u00bb \nDe acordo a Sedgwick, a definici\u00f3n homo/heterosexual foi tan acaloradamente discutida por mor dunha incoherencia que v\u00e9n de longo \u00abentre ver a definici\u00f3n homo/heterosexual, por unha banda, como un asunto de importancia activa principalmente para unha minor\u00eda pequena, definida, relativamente fixa, homosexual [...] e, por outro, velo como un asunto de importancia determinante e continua nas vidas das persoas de todo o espectro sexual.\u00bb A discusi\u00f3n sobre esta contradici\u00f3n entre o que Sedgwick chama un punto de vista \u00abminorizante fronte a un universalizante\u00bb da definici\u00f3n sexual, faise a\u00ednda m\u00e1is virulenta por mor doutro grupo de definici\u00f3ns incoherentes: aquel \u00abentre considerar a elecci\u00f3n homosexual por unha banda como un asunto de liminalidade ou transitividade entre x\u00e9neros e por outro como, reflexo dun impulso de separatismo \u2014a\u00ednda que en ning\u00fan caso necesariamente separatismo pol\u00edtico\u2014 dentro de cada x\u00e9nero.\u00bb \nSedgwick non est\u00e1 interesada en xulgar cal dos dous polos destas contradici\u00f3ns deber\u00eda ser considerado m\u00e1is correcto. M\u00e1is ben fai unha intensa defensa da \u00abcentralidade deste conxunto de asuntos definicionais, nominalmente marxinais pero conceptualmente intrat\u00e1beis, en importantes co\u00f1ecementos e entendementos da cultura occidental do s\u00e9culo XX como un todo.\u00bb(Epistemology 1-2).\n\"Tendencies\" (1993).\nEn \"Tendencies\" (\u00abTendencias\u00bb), Sedgwick \u00abtrata de atopar novas formas de pensar sobre identidades e amores lesbicos, gais e doutros grupos de disidentes sexuais nunha complexa ecolox\u00eda social, onde a presenza de diferentes x\u00e9neros, diferentes identidades e identificaci\u00f3ns ser\u00e1n dadas por suposto.\u00bb (xiii).\n\"Queer\" \u00e9 un termo clave en \"Tendencies.\" Mentres Sedgwick emprega o termo para referirse a \u00aba malla aberta de posibilidades, ocos, solapamentos, disonancias e resonancias, lapsos e excesos de significado, cando os elementos constitu\u00edntes do x\u00e9nero de calquera, da sexualidade de calquera, non foron obrigados a (ou non poden ser obrigados a) significar de forma monol\u00edtica,\u00bb tam\u00e9n sinala que \u00abmoito do traballo recente interesante ao redor de \"queer\" centrifuga o termo cara a f\u00f3ra ao longo de dimensi\u00f3ns que \"non poden ser\" subsumidas en absoluto baixo x\u00e9nero e sexualidade: todas as formas en que a raza, a pertenza \u00e9tnica, a nacionalidade poscolonial se cruzan e entrecruzan con estes \"e outros\" discursos constitu\u00edntes e fracturadores de identidade\u00bb (8-9).\nO libro mesmo \u00e9 unha estra\u00f1a colecci\u00f3n de ensaios, con temas que van desde Henry James e o lesbianismo, at\u00e9 John Waters e Divine, desde antros opi\u00e1ceos e discusi\u00f3ns contempor\u00e1neas sobre a adicci\u00f3n, at\u00e9 a sexualidade e o nacionalismo, desde a guerra aos nenos efeminados, at\u00e9 o activismo en torno \u00e1 SIDA e o cancro de mama. Ao longo de todo o libro, Sedgwick experimenta con e transforma moitas formas de escribir recibidas \u2014a narrativa autobiogr\u00e1fica, a peza de \"performance\", a historia de atrocidades, a pol\u00e9mica, a prosa ensa\u00edstica que cita a poes\u00eda, o obituario\u2014 nun proxecto continuo que ela chama \"Queer Performativity\" (\u00abPerfomatividade queer\u00bb). Tal como afirma Sedgwick, \u00abestes ensaios son sobre cousas apaixonadas e \"queer\" que ocorren perpendicularmente \u00e1s li\u00f1as que dividen x\u00e9neros, discursos, \"perversi\u00f3ns\"\u00bb (\"Tendencies\" xiii).\n\"A Dialogue on Love\" (1999).\nEn 1991 foille diagnosticado un cancro de mama e posteriormente escribiu o libro \"A Dialogue on Love\" (\u00abUn di\u00e1logo sobre o amor\u00bb). Sedgwick relata a terapia \u00e1 que se somete, os seus pensamentos sobre a morte, a s\u00faa depresi\u00f3n e a grande incerteza que lle produce a s\u00faa mastectom\u00eda e a quimioterapia.\nO libro salta entre a poes\u00eda e a prosa, ademais de entre as palabras propias de Sedgwick e as notas do seu terapeuta. Mentres o t\u00edtulo ten resonancias das ideas dos di\u00e1logos plat\u00f3nicos, a forma do libro foi inspirada pola prosa de James Merrill, \"Prose of Departure\", que segu\u00eda as convenci\u00f3ns dunha forma de escritura xaponesa do s\u00e9culo XVII chamada \"haibun.\" Sedgwick emprega a forma dun \"haibun\" estendido e de dobre voz para reflexionar sobre as moitas diferentes posibilidades dentro do marco psicanal\u00edtico, especialmente aqueles que ofrecen alternativas \u00e1 psican\u00e1lise que est\u00e1 entretecido de ideas lacanianas e novas formas de pensar sobre a sexualidade, as relaci\u00f3ns familiares, a pedagox\u00eda e o amor.\nO libro tam\u00e9n mostra o crecente interese de Sedgwick polo pensamento budista, os t\u00e9xtiles e as texturas.\n\"Touching Feeling: Affect, Pedagogy, Performativity\" (2003).\n\"Touching Feeling: Affect, Pedagogy, Performativity\" (\u00abTocando sentindo: afecto, pedagox\u00eda, performatividade\u00bb) ofrece un conmovedor recordatorio dos primeiros d\u00edas dos estudos gais e l\u00e9sbicos e a teor\u00eda \"queer\", que Sedgwick discute brevemente na introduci\u00f3n para facer referencia \u00e1s condici\u00f3ns afectivas \u2014principalmente aquelas provocadas pola pandemia da SIDA \u2014 que foron prevalentes na \u00e9poca e para enfocar o seu principal tema: a relaci\u00f3n entre sentimento, aprendizaxe e acci\u00f3n.\n\"Touching Feeling\" explora os m\u00e9todos cr\u00edticos que poden comprometer politicamente e axuden a desprazar as fundaci\u00f3ns para unha experiencia individual e colectiva. No par\u00e1grafo inicial, Sedgwick describe o seu proxecto como a exploraci\u00f3n de \u00abt\u00e9cnicas e ferramentas prometedoras para o pensamento e a pedagox\u00eda non dualista.\u00bb Ao longo do libro Sedgwick pon de relevo a tensi\u00f3n entre as palabras como representaci\u00f3ns de cousas e as palabras como construci\u00f3n de cousas."}
{"id": "460539", "revid": "1131", "url": "https://gl.wikipedia.org/wiki?curid=460539", "title": "Oracle Park", "text": "O Oracle Park \u00e9 un parque de b\u00e9isbol situado en San Francisco, California (Estados Unidos), concretamente na veci\u00f1anza de South Beach \u00e1 beira da ba\u00eda. Desde o ano 2000 serve como lar dos San Francisco Giants das Ligas Maiores de B\u00e9isbol (MLB). Orixinariamente recibiu o nome de Pacific Bell Park (2000\u20132003) debido ao patrocinio de Pacific Bell, despois mudou a SBC Park (2004\u20132005) debido \u00e1 adquisici\u00f3n de SBC Communications de Pacific Bell e, despois, xunto coa adquisi\u00f3n de SBC de AT&amp;T, o nome mudou a AT&amp;T Park (2006\u20132018). Un segmento do estadio leva o nome de McCovey Cove na honra do ex xogador dos Giants Willie McCovey."}
{"id": "460540", "revid": "5132", "url": "https://gl.wikipedia.org/wiki?curid=460540", "title": "AT&amp;T Park", "text": ""}
{"id": "460541", "revid": "5132", "url": "https://gl.wikipedia.org/wiki?curid=460541", "title": "Pacific Bell Park", "text": ""}
{"id": "460542", "revid": "5132", "url": "https://gl.wikipedia.org/wiki?curid=460542", "title": "SBC Park", "text": ""}
{"id": "460544", "revid": "23204", "url": "https://gl.wikipedia.org/wiki?curid=460544", "title": "Esteban Navarro Soriano", "text": ""}
{"id": "460545", "revid": "23204", "url": "https://gl.wikipedia.org/wiki?curid=460545", "title": "Francisco Sedano Antol\u00edn", "text": ""}
{"id": "460546", "revid": "89787", "url": "https://gl.wikipedia.org/wiki?curid=460546", "title": "Un mapa do lar", "text": "Un mapa do lar (en ) \u00e9 unha novela escrita por Randa Jarrar publicada no ano 2008. O libro conta a historia dunha rapaza chamada Nidali, a versi\u00f3n feminina de Nidal, que quere dicir \"loita\". \"A Map of Home\" \u00e9 un conto de maduraci\u00f3n, que conta a historia de Nidali en Kuwait, Exipto e nos Estados Unidos.\nAmbientado durante a invasi\u00f3n de Kuwait de 1990 e co conflito \u00e1rabe-israel\u00ed como pano de fondo, a novela explora os problemas de Nidali e da s\u00faa familia, aludindo \u00e1 pregunta de que quere dicir \"lar\" e \u00e1 identidade da personaxe.\nFoi traducido \u00f3 galego por Moncho Iglesias e foi publicado pola Editorial Hugin e Munin no ano 2015."}
{"id": "460547", "revid": "23204", "url": "https://gl.wikipedia.org/wiki?curid=460547", "title": "A Map of Home", "text": ""}
{"id": "460548", "revid": "785", "url": "https://gl.wikipedia.org/wiki?curid=460548", "title": "Xan d\u00b4Outeiro", "text": ""}
{"id": "460549", "revid": "89787", "url": "https://gl.wikipedia.org/wiki?curid=460549", "title": "Cando levanten as br\u00e9temas", "text": "Cando levanten as br\u00e9temas (en ) \u00e9 unha novela do autor Josip Mlaki\u0107, orixinalmente publicada no ano 2000. Tr\u00e1tase dunha das novelas m\u00e1is reco\u00f1ecidas do autor e tivo unha boa acollida pola cr\u00edtica e polos lectores. Conta a historia do personaxe principal, Jakov Derdar, e as s\u00faas vivencias durante a guerra de Bosnia.\nFoi traducida \u00f3 galego por Jairo Dorado Cadilla e foi publicada pola Editorial Hugin e Munin no ano 2016."}
{"id": "460550", "revid": "23204", "url": "https://gl.wikipedia.org/wiki?curid=460550", "title": "Kad magle stanu", "text": ""}
{"id": "460552", "revid": "23204", "url": "https://gl.wikipedia.org/wiki?curid=460552", "title": "Mocidade. Un relato", "text": "Mocidade (en ) \u00e9 unha novela autobiogr\u00e1fica escrita por Joseph Conrad. Escrita en 1898, foi publicada por vez primeira por \"Blackwood's Magazine\", e foi inclu\u00edda como a primeira historia do volume de 1902 \"Youth, a Narrative, and Two Other Stories\". Este volume tam\u00e9n incl\u00fae \"Heart of Darkness\" e \"The End of the Tether\", historias relacionadas coa madureza e a vellez respectivamente. \"Mocidade\" conta a primeira viaxe cara \u00f3 leste dun home novo. \u00c9 narrado por Charles Marlow, quen tam\u00e9n \u00e9 o narrador de \"Lord Jim\", \"Chance\" e \"Heart of Darkness\".\nFoi traducido \u00f3 galego por Alejandro Tobar e foi publicado pola Editorial Hugin e Munin no ano 2016."}
{"id": "460553", "revid": "23204", "url": "https://gl.wikipedia.org/wiki?curid=460553", "title": "Mocidade (hom\u00f3nimos)", "text": "A mocidade ou xuventude \u00e9 a idade que se sit\u00faa entre a infancia e a idade adulta.\n\"Mocidade\" tam\u00e9n pode referirse a:"}
{"id": "460555", "revid": "23204", "url": "https://gl.wikipedia.org/wiki?curid=460555", "title": "Foradada", "text": "Foradada \u00e9 un concello da comarca catal\u00e1 da Noguera, na provincia de Lleida. Segundo datos de 2006 a s\u00faa poboaci\u00f3n era de 213 habitantes. Incl\u00fae os n\u00facleos de Marcobau, Montsonis, Rubi\u00f3 de Baix, Rubi\u00f3 de Dalt e Rubi\u00f3 del Mig.\nHistoria.\nA orixe do top\u00f3nimo est\u00e1 na situaci\u00f3n da vila, baixo unha roca furada (en catal\u00e1n \"foradada\").\nO castelo de Foradada aparece citado en 1053. V\u00f3lvese a citar en 1067. Pertenceu \u00f3 marquesado de Camarasa."}
{"id": "460556", "revid": "5863", "url": "https://gl.wikipedia.org/wiki?curid=460556", "title": "Ant\u00f3n Varela", "text": "O nome Ant\u00f3n Varela pode facer referencia a:"}
{"id": "460560", "revid": "15490", "url": "https://gl.wikipedia.org/wiki?curid=460560", "title": "Sydney Brenner", "text": "Sydney Brenner, nado o 13 de xaneiro de 1927, e finado o 5 de abril de 2019, foi un bi\u00f3logo surafricano e ga\u00f1ador do Premio Nobel de Fisiolox\u00eda ou Medicina no 2002, compartido con Bob Horvitz e John Sulston.\nTraxectoria.\nBrenner fixo achegas significativas na investigaci\u00f3n do c\u00f3digo xen\u00e9tico, e noutras \u00e1ras de biolox\u00eda molecular mentres traballaba no Medical Research Council (MRC) Laboratory of Molecular Biology de Cambridge, Inglaterra. Estabeleceu o nematodo \"Caenorhabditis elegans\" como organismo modelo para a investigaci\u00f3n da biolox\u00eda do desenvolvemento, e fundou o Molecular Sciences Institute in Berkeley, California.\nReco\u00f1ecementos.\nEn 2014, foi nomeada doutora honoris causa pola Universidade Pompeu Fabra de Barcelona."}
{"id": "460561", "revid": "89787", "url": "https://gl.wikipedia.org/wiki?curid=460561", "title": "Batrachochytrium dendrobatidis", "text": "Batrachochytrium dendrobatidis, tam\u00e9n co\u00f1ecido como Bd ou o fungo qu\u00edtrido dos anfibios, \u00e9 un fungo qu\u00edtrido que ameaza a poboaci\u00f3n mundial de anfibios, \u00f3s que causa a doenza denominada quitridiomicose. Tr\u00e1tase dun fungo dulceacu\u00edcola. Ataca a pel dos anfibios, a cal \u00e9 imprescindible para a s\u00faa homeostase h\u00eddrica e gasosa e defensa inmunol\u00f3xica, danando a capa de queratina. Est\u00e1 inclu\u00edda na lista \"100 das especies ex\u00f3ticas invasoras m\u00e1is dani\u00f1as do mundo\" da Uni\u00f3n Internacional para a Conservaci\u00f3n da Natureza.\nDado que a pandemia de quitridiomicose sucede dende a d\u00e9cada dos 80, discutiuse o posible papel humano na difusi\u00f3n do fungo. Hoxe as\u00famese que \"Xenopus laevis\", unha ra empregada para efectuar o test de embarazo, puido actuar como vector propagador do fungo por todo o mundo, a\u00ednda que esta t\u00e9cnica empezou a difundirse en 1930 e at\u00e9 hai pouco m\u00e1is de vinte anos non se recruou a doenza. De feito, hai investigadores que opinan que o fungo sempre estivo en contacto coas poboaci\u00f3ns de anfibios e que s\u00f3 agora, cando est\u00e1n inmunodeprimidas por efecto do impacto humano nos ecosistemas, a s\u00faa micose faise m\u00e1is patente."}
{"id": "460563", "revid": "23204", "url": "https://gl.wikipedia.org/wiki?curid=460563", "title": "Fungo qu\u00edtrido dos anfibios", "text": ""}
{"id": "460564", "revid": "89787", "url": "https://gl.wikipedia.org/wiki?curid=460564", "title": "Unha desolaci\u00f3n", "text": "Unha desolaci\u00f3n (en ) \u00e9 unha novela de Yasmina Reza que foi orixinalmente publicada en 1999.\nFoi traducido \u00f3 galego por Xavier Sen\u00edn e foi publicado pola Editorial Hugin e Munin no ano 2016."}
{"id": "460565", "revid": "23204", "url": "https://gl.wikipedia.org/wiki?curid=460565", "title": "Une d\u00e9solation", "text": ""}
{"id": "460566", "revid": "98629", "url": "https://gl.wikipedia.org/wiki?curid=460566", "title": "Noite transfigurada", "text": "Noite transfigurada, Op.4 (t\u00edtulo orixinal: Verkl\u00e4rte Nacht) \u00e9 un sexteto de cordas nun s\u00f3 movemento do compositor austr\u00edaco Arnold Sch\u00f6nberg. Foi composta en 1899, programaticamente inspirada no poema hom\u00f3nimo de Richard Dehmel. \nViena 1900.\nO ambiente onde se desenvolve a obra de Sch\u00f6nberg \u00e9 a capital do Imperio Austro-h\u00fangaro: Viena. A finais do s\u00e9culo XIX, o pa\u00eds era unha suma de territorios de pa\u00edses actuais que, polo tanto, albergaba moitas e diferentes culturas. Viena era o centro econ\u00f3mico e social e, logo, o punto de migraci\u00f3n para os habitantes da contorna: o muticulturalismo estaba \u00e1 orde do d\u00eda.\nCon todo, \u00e9 preciso sinalar que entre os dous mill\u00f3ns de persoas que conviv\u00edan por aquela \u00e9poca na cidade, m\u00e1is poboaci\u00f3n que a que alberga actualmente, exist\u00eda, como en toda Europa, un gran grupo de obreiros descontentos coa s\u00faa situaci\u00f3n laboral e econ\u00f3mica (fomentados polos movementos que partiron do manifesto comunista de 1848). Por outro lado, por\u00e9n, esta cidade en particular gozaba tam\u00e9n dunha numerosa e predominante aristocracia e burgues\u00eda, que viv\u00eda nun estado de benestar e estabilidade. Esta comodidade funciona de caldo de cultivo para o desenvolvemento das artes de das ciencias; de feito, al\u00ed conviviron figuras como o pintor Gustav Klimt, o pai da psican\u00e1lise Sigmund Freud, o fil\u00f3sofo Wittgenstein, o compositor Gustav Mahler, o arquitecto Otto Wagner...\nNo tocante a m\u00fasica, tras primeiro \u00e1 \u00e9poca dourada das figuras de Mozart, Haydn e Beethoven, e despois o declive da \u00e9poca das guerras napole\u00f3nicas s\u00f3 salvado pola figura de Johann Strauss (quen plasmou maxistralmente as necesidades da clase social aristocr\u00e1tica supervivente aos acontecementos), o renacer da m\u00fasica vienesa poder\u00eda datar de 1868. \nNeste momento, Brahms e Brukner chegan \u00e1 cidade, dando un respiro de vitalidade ao panorama musical do que beber\u00e1 Sch\u00f6nberg. A data de morte de Brahms, 1897, coincide ademais con dous acontecementos igualmente decisivos na cidade: por un lado, cr\u00e9ase a Secesi\u00f3n, un movemento art\u00edstico englobado no modernismo que aspira a liberarse do academicismo e dotar de liberdade ao creado en busca da m\u00e1xima expresividade e e exuberancia; e, por outro, Gustav Mahler \u00e9 nomeado director da \u00d3pera Imperial.\nComezaba as\u00ed o momento decisivo para a novidade cultural, e neste contexto \u00e9 onde nace a Noite Transfigurada.\nO primeiro Sch\u00f6nberg.\nA figura de Sch\u00f6nberg poder\u00edase reco\u00f1ecer como aquela que soubo beber da m\u00fasica de Wagner e Brahms e facer unha proxecci\u00f3n da mesma, desenvolvendo a s\u00faa teor\u00eda, que sentar\u00eda as bases para toda a nova m\u00fasica de despois da segunda guerra mundial. \nNado en Viena en 1876, fillo de xudeus procedentes de Bratislava, a s\u00faa relaci\u00f3n coa m\u00fasica foi moi d\u00e9bil (simplemente na s\u00faa familia por parte de nai exist\u00edan varios cantantes) e principalmente autodidacta.\nAs\u00ed, comeza a tocar o viol\u00edn e o cello e aos vinte anos entra nunha pequena orquestra dirixida por Alexander Von Zemlinsky, un director e compositor reco\u00f1ecido que se converter\u00eda nunha peza clave da s\u00faa educaci\u00f3n. De feito, Noite Transfigurada foi composta tres semanas despois de co\u00f1ecer a Mathilde Zemlinsky, a irm\u00e1 do seu profesor, coa que casar\u00eda m\u00e1is tarde.\nEstreouse detr\u00e1s do seu primeiro cuarteto, e sempre protexido pola reputaci\u00f3n de Zemlinsky. Foi sen d\u00fabida o comezo dun proceso de abstracci\u00f3n que viaxar\u00e1 \u00e1 par que o expresionismo de autores como Kandinsky. (Como lle dir\u00eda nunha carta: \"\u201cNa s\u00faa m\u00fasica fixo realidade aquilo que eu busquei tanto tempo. (...) A disonancia de hoxe ser\u00e1 a consonancia de ma\u00f1\u00e1\u201d\" )\nDe feito, Noite transfigurada, como procurar\u00edan os pintores daquela \u00e9poca, foi o preludio dun encontro coa beleza aut\u00f3noma, coa disoluci\u00f3n da cor na propia cor, \u00e1 marxe de calquera norma establecida, que se ver\u00e1 retratado en obras posteriores coma \u2018Pell\u00e9as et M\u00e9lisande\u2019 ou \u2018Pierrot Lunaire\u2019.\nNoite transfigurada, pequeno resumo.\nNoite transfigurada \u00e9 primeiro de todo unha obra program\u00e1tica. Escrita en 1899, o colectivo de sexteto de cordas para interpretala, isto \u00e9, unha agrupaci\u00f3n camer\u00edstica para un poema sinf\u00f3nico, \u00e9 a primeira singularidade da obra.\nEst\u00e1 escrita sobre un poema de Richard Dehmel, un artista socialista do c\u00edrculo de Gustav Mahler e fervente admirador de Nietzche.\nA obra ten cinco pequenas partes nas que se alternan diferentes descrici\u00f3ns da natureza, funcionando como unha met\u00e1fora dos estados dos protagonistas. Ademais, aparecen dous mon\u00f3logos: o primeiro \u00e9 unha confesi\u00f3n da muller cara o home co que cami\u00f1a: os dous est\u00e1n namorados, pero ela est\u00e1 embarazada dun amor anterior e iso \u00e9nchea de culpa. O segundo mon\u00f3logo, a contestaci\u00f3n do home, que lle resta importancia ao asunto, pois, tal e como o ven os seus ollos, o ser amantes fainos un, polo que o fillo \u00e9 de ambos. A transfiguraci\u00f3n da natureza e o ceo en signo do seu amor e fluxo natural do mesmo \u00e9 o fondo que entrelaza todo o poema.\nNovedades compositivas.\nEn noite transfigurada, (como a denominar\u00eda Eugenio Trias, unha \u2018\u00f3pera sen palabras\u2019 ) a utilizaci\u00f3n de cromatismos transformouse case nunha necesidade, e por iso non entendeu de consecuencias.\nDende o cromatismo de Trist\u00e1n de Wagner, Noite transfigurada poder\u00edase entender como un pequeno paso na escaleira cara o atonalismo: un cami\u00f1o no que o centro tonal vaise facendo m\u00e1is e m\u00e1is ambiguo, ata que os doce tons gozan da mesma importancia.\nMais isto trae consigo outro aspecto, froito da s\u00faa controversia. A utilizaci\u00f3n importante de cromatismos trae consigo un cambio conceptual. Historicamente, os cromatismos sempre foron fontes de expresi\u00f3n de numerosos e variados sentimentos: dor, enfado\u2026 A frecuencia e a omnipresencia no seu uso fai ent\u00f3n que perdan este valor expresivo, liberando a m\u00fasica deste significado. En palabras de Peter Kivy, \"\u201cA tonalidade maior/menor \u00e9 ao c\u00f3digo expresivo o que a gram\u00e1tica \u00e1 linguaxe\u201d\". A partir de a\u00ed, o seguinte paso na perda de calquera f\u00edsgoa emotiva ou significativa ser\u00e1 o serialismo que Sch\u00f6nberg desenvolver\u00e1 m\u00e1is tarde.\nRecepci\u00f3n e controversia.\nNon \u00e9 de estra\u00f1ar pois que a obra fose obxecto de grandes cr\u00edticas. De feito, pese a estar Sch\u00f6nberg protexido polo colectivo musical contempor\u00e1neo vien\u00e9s, e tras ter sido reco\u00f1ecido coma un talento f\u00f3ra do com\u00fan por estes c\u00edrculos coa estrea do cuarteto en re maior, non lle permiten estrear \"Noite transfigurada\" por ser considerada harmonicamnete incomprens\u00edbel.\nTanto \u00e9 as\u00ed que, para os contempor\u00e1neos, esta obra soaba \"\u201ccoma se a partitura do Trist\u00e1n fose untada mentres a tinta segu\u00eda mollada\u201d\" . O detonante \u00e9 un acorde de novena que aparece no comp\u00e1s 43, denominado naquela \u00e9poca \u2018acorde de Trist\u00e1n descolorido\u2019, facendo referencia ao posicionamento da novena como baixo e satirizando ao reco\u00f1ecido acorde wagneriano.\nM\u00e1is tarde, en 1911, no seu tratado de harmon\u00eda, Sch\u00f6nberg explicar\u00eda as limitaci\u00f3ns \u00e1s que se viu sometido:\n\"No meu sexteto Noite transfigurada escrib\u00edn, sen saber o que fac\u00eda desde un punto de vista te\u00f3rico, e deix\u00e1ndome guiar tan s\u00f3 polo meu o\u00eddo, o investimento dun acorde de novena. (...) Converteuse maliciosamente no m\u00e1is inacept\u00e1bel movemento para os te\u00f3ricos, posto que a novena atop\u00e1base no baixo (...). Comprendo agora esa indignaci\u00f3n, incomprens\u00edbel para min naquela \u00e9poca, de certa sociedade de concertos que se nega a tocar o meu Sexteto por mor deste acorde (foi ese verdaderamente o seu argumento). Naturalmente: o investimento do acorde de novena non existe, tampouco ent\u00f3n a s\u00faa creaci\u00f3n, co que non podemos crear o que non existe. E vinme obrigado a esperar uns cantos anos. Non fai falla dicir que no momento da creaci\u00f3n ningu\u00e9n se deu conta de que hab\u00eda un acorde de novena en cuarto investimento.\"\nEn efecto, a incomprensi\u00f3nimpediu a s\u00faa estrea at\u00e9 o 18 de marzo de 1902 na Sociedade Musical Vienesa, e, como era de esperar, levantou controversias, tanto pola m\u00fasica coma polo texto.\nRecepci\u00f3n.\n\"Verkl\u00e4rte Nacht\" xerou pol\u00e9micas cando foi estreada en 1902. Isto pode ter sido xa ben polo son modern\u00edstico que imprim\u00eda o uso de harmon\u00edas crom\u00e1ticas zogando cos l\u00edmites da tonalidade como polas expl\u00edcitas referencias a tem\u00e1ticas sexuais do poema de Dehmel. Por riba, o uso dun \"inexistente\" acorde de novena invertido (\"inexistente\" polo feito de non ter sito categorizado previamente, e polo tanto prohibido) causo controversia e resultou no rechazo da obra por parte da Sociedade de M\u00fasica de Viena (\"Wiener Tonk\u00fcnstlerverein\"). Sch\u00f6nberg resaltou: \"e as\u00ed (la obra) non pode ser interpretada, xa que non se pode interpretar o que non existe\"."}
{"id": "460567", "revid": "5863", "url": "https://gl.wikipedia.org/wiki?curid=460567", "title": "Premio Mar\u00eda Luz Morales", "text": ""}
{"id": "460569", "revid": "25871", "url": "https://gl.wikipedia.org/wiki?curid=460569", "title": "The Santa Clause", "text": "The Santa Clause \u00e9 un filme estadounidense de 1994 de comedia e fantas\u00eda dirixido por John Pasquin. Escrito por Leo Benvenuti e Steve Rudnick, \u00e9 o primeiro dos filmes da serie \"Santa Clause\". Est\u00e1 protagonizado por Tim Allen no papel de Scott Calvin, un home ordinario que provoca a ca\u00edda de Santa Claus dende o seu tellado."}
{"id": "460570", "revid": "89787", "url": "https://gl.wikipedia.org/wiki?curid=460570", "title": "Noureddine Bedoui", "text": "Noureddine Bedoui (en ), nado en Ain Taya, na vilaia de Alxer, o 22 de decembro de 1959, \u00e9 un pol\u00edtico alxeriano, actual Primeiro ministro de Alxeria.\nFoi Ministro do Interior dende 2015 a 2019. Trala dimisi\u00f3n de Ahmed Ouyahia, como consecuencia das protestas de 2019 en toda Alxeria, foi nomeado primeiro ministro.\nTraxectoria.\nOrixe e educaci\u00f3n.\nNoureddine Bedoui naceu o 22 de decembro de 1959 en Ain Taya, na vilaia de Alxer.\nEn 1985, ingresou na Escola Nacional de Administraci\u00f3n (ENA) na promoci\u00f3n Mohamed Laid Al Khalifa. Graduouse e despois converteuse en auditor do Tribunal de Contas, despois funcionario de vilaia e varias veces val\u00ed ou gobernador (das vilaias de Sidi Bel Abbes, Bordj Bou Arreridj e Setif e Constantina).\nTraxectoria pol\u00edtica.\nSen etiqueta partidista, foi Ministro de formaci\u00f3n e educaci\u00f3n profesional dende o 11 de setembro de 2013 ata o 14 de maio de 2015, antes de ser nomeado Ministro do Interior o 14 de maio de 2015.\nO 12 de marzo de 2019 converteuse en Primeiro Ministro, tras a renuncia de Ahmed Ouyahia e o anuncio de Abdelaziz Bouteflika de non presentarse \u00e1s elecci\u00f3ns presidenciais, tras as manifestaci\u00f3ns masivas que se sucederon durante semanas por todo o pa\u00eds. O 14 de marzo anunciouse a formaci\u00f3n dun novo goberno para finais da semana seguinte como moi tarde. O prazo m\u00e1ximo foi superado e finalmente formouse o 31 de marzo. Dous d\u00edas despois, o 2 de abril, o presidente Abdelaziz Bouteflika dimitiu."}
{"id": "460577", "revid": "5863", "url": "https://gl.wikipedia.org/wiki?curid=460577", "title": "Ant\u00f3n Varela (m\u00fasico)", "text": ""}
{"id": "460580", "revid": "89787", "url": "https://gl.wikipedia.org/wiki?curid=460580", "title": "Derek Allen", "text": "Derek Fortrose Allen, nado en Epson, no condado de Surrey, o 29 de maio de 1910 e finado en Chipping Norton, Oxfordshire, o 13 de xu\u00f1o de 1975, foi un conservador de museo e numism\u00e1tico ingl\u00e9s, vinculado ao Departamento de Moedas e Medallas do Museo Brit\u00e1nico e directivo da Academia Brit\u00e1nica desde 1969 ata o seu falecemento.\nTraxectoria.\nInfancia e formaci\u00f3n.\nDerek Allen era fillo do xurista Ernest Allen e de Elsie Mackenzie, que lle transmitiu a Derek a s\u00faa paix\u00f3n pola m\u00fasica. Logo do ensino primario en Sutton, cursou a educaci\u00f3n secundaria no \"Wellington College\" de Berkshire. A delicada situaci\u00f3n econ\u00f3mica da familia na d\u00e9cada de 1930 impediu que puidese realizar estudos superiores, a\u00ednda que afondou na s\u00faa formaci\u00f3n musical co prop\u00f3sito de chegar a se converter en profesional, o que o levou a residir en Oxford.\nEn Oxford tomou contacto coa historiograf\u00eda e a arqueolox\u00eda influ\u00eddo por varios dos seus profesores, e empezou a acudir a algunhas escavaci\u00f3ns. Un deses profesores, Michael Parker, prop\u00faxoo para ocupar un posto vacante no Museo Brit\u00e1nico.\nVinculaci\u00f3n coa numism\u00e1tica.\nE as\u00ed foi que en 1935 accedeu como conservador axudante ao Departamento de Moedas e Medallas do Museo Brit\u00e1nico, \u00e1s ordes de John Allan e en substituci\u00f3n de G. C. Brooke, que falecera repentinamente. A s\u00faa primeira publicaci\u00f3n en materia numism\u00e1tica produciuse xa no ano seguinte, cun artigo para o Congreso Internacional de Numism\u00e1tica de 1936, celebrado en Londres, a\u00ednda que as s\u00faas contribuci\u00f3ns m\u00e1is significativas non empezaron a producirse ata a d\u00e9cada de 1940.\nEn 1938 casou con Winifred Gell, con quen tivo tres fillos, e estableceu a s\u00faa residencia no distrito londiniense de Bloomsbury.\nA\u00ednda que nos primeiros momentos carec\u00eda de experiencia, axi\u00f1a se lle encomedou encargarse da clasificaci\u00f3n das 4.000 moedas dos reis Eduardo I e Eduardo II procedentes do tesouro de Boyton, e seguidamente do legado de Clarke-Thornhill, consistente en 12.000 pezas. A partir de a\u00ed, Allen non tardou en ser reco\u00f1ecido como unha das principais autoridades mundiais na moeda antiga das illas brit\u00e1nicas e na moeda celta de todo o continente. O seu proxecto de catalogar as emisi\u00f3ns monetarias de Henrique II foi interrompido pola segunda guerra mundial, a\u00ednda que logrou conclu\u00edlo en 1947.\nDerek Allen ingresou na \"British Numismatic Society\" (BNS) en 1935 e foi o secretario da entidade desde 1938 a 1941. As\u00ed mesmo, foi o editor dos volumes XXII e XXIII do seu \u00f3rgano de expresi\u00f3n, o \"British Numismatic Journal\". A s\u00faa estreita vinculaci\u00f3n coa BNS levouno a ser elixido presidente entre 1959-1963.\nTam\u00e9n formou parte da \"Royal Numismatic Society\", que presidiu entre 1966 e 1970. As\u00ed mesmo, foi elixido membro da Academia Brit\u00e1nica en 1963 e nela exerceu os postos de secretario e de tesoureiro.\nAllen xubilouse en 1968 e pasou os derradeiros anos da s\u00faa vida en Chilson, en Oxfordshire.\nPremio Derek Allen.\nEn 1976, un ano despois do seu pasamento, a s\u00faa vi\u00fava estabeleceu coa Academia Brit\u00e1nica un premio na s\u00faa memoria, o premio Derek Allen, co que se reco\u00f1ecen anualmente traballos de investigaci\u00f3n sobre as tres paix\u00f3ns de Allen: a musicolox\u00eda, anumism\u00e1tica e os estudos celtas.\nEscolma de publicaci\u00f3ns.\nA maior parte da obra cient\u00edfica de Derek Allen foi publicada no \"British Numismatic Journal\", o \u00f3rgano de expresi\u00f3n da \"British Numismatic Society\". Por\u00e9n, Allen publicou tam\u00e9n nalgunhas das m\u00e1is prestixiosas revistas numism\u00e1ticas europeas do momento e foi autor de diversas monograf\u00edas (unha importante parte das s\u00faas publicaci\u00f3ns son p\u00f3stumas)."}
{"id": "460582", "revid": "65337", "url": "https://gl.wikipedia.org/wiki?curid=460582", "title": "Derek Fortrose Allen", "text": ""}
{"id": "460583", "revid": "65337", "url": "https://gl.wikipedia.org/wiki?curid=460583", "title": "Derek F. Allen", "text": ""}
{"id": "460584", "revid": "65337", "url": "https://gl.wikipedia.org/wiki?curid=460584", "title": "D. F. Allen", "text": ""}
{"id": "460585", "revid": "5863", "url": "https://gl.wikipedia.org/wiki?curid=460585", "title": "Jay Reatard", "text": "James Lee Lindsey Jr., nado en Memphis (Tennessee) o 1 de maio de 1980 e finado na mesma cidade o 13 de xaneiro de 2010, foi un m\u00fasico estadounidense m\u00e1is co\u00f1ecido polo seu nome art\u00edstico Jay Reatard. Lindsey asinou con Matador Records e publicou gravaci\u00f3ns como artista en solitario e como membro de The Reatards e de Lost Sounds.\nTraxectoria.\nInicios.\nA s\u00faa familia era orixinaria de Lilbourn (Missouri). A s\u00faa familia mudouse a Memphis cando ti\u00f1a 8 anos, xa que o seu pai non atopaba traballo na s\u00faa cidade natal. A carreira de Lindsey comezou aos 15 anos, cando unha cinta demo que enviara a Goner Records chamando a atenci\u00f3n do antigo membro de Oblivian e dono do selo Eric Friedl. Lindsey co\u00f1eceu a Friedl e aos seus compa\u00f1eiros de Oblivians ese mesmo ano cando tocaron en Memphis como abreconcertos para Rocket from the Crypt. Tras ver \u00e1 banda ao vivo, Lindsey namorouse da s\u00faa m\u00fasica lo-fi descoidada e creou a s\u00faa propia marca de garage rock fortemente distorsionado. Friedl quedou impresionado coas demos de Lindsey e contratouno no seu selo, comentando posteriormente, \"Gustoume o ru\u00eddo as\u00ed que fixemos o disco, e fun fan de todo o que fixo desde ent\u00f3n. \u00c9 un rapaz incrible\".\nLindsey chamou ao seu primeiro proxecto The Reatards, que na \u00e9poca s\u00f3 contaba con el como \u00fanico membro, e adoptou un apelido influenciado polos Oblivians, cham\u00e1ndose a si mesmo \"Jay Reatard\". O primeiro lanzamento de The Reatards con Goner foi un EP de 7\" chamado \"Get Real Stupid\", que contaba con Lindsey como int\u00e9rprete en solitario tocando a guitarra, cantando e golpeando un caldeiro para proporcionar un ritmo percusivo. Nesa \u00e9poca Greg Cartwright, un membro dos Oblivians, tocou brevemente a bater\u00eda para Lindsey. Cartwright actuou en concertos gravou con Lindsey na s\u00faa primeira casete autoeditada, \"Fuck Elvis, Here's The Reatards\", que conta coa axuda na gravaci\u00f3n de Jack Yarber, outro compo\u00f1ente de Oblivians.\nPara o seu segundo lanzamento Lindsey recrutou unha banda de apoio, contratando ao baixista Steve Albundy e ao bater\u00eda Elvis Wong para que o acompa\u00f1asen. O primeiro disco de The Reatards como tr\u00edo foi \"Teenage Hate\" de 1998, publicado por Goner Records. Seguiulle o \u00e1lbum \"Grown Up Fucked Up\" a trav\u00e9s de eMpTy Records, e varios sinxelos. A primeiro xira europea de The Reatards chegou en 1998, cando Lindsey ti\u00f1a 18 anos.\nAnos 2000.\nEn 2001 Lindsey comezou a gravar m\u00fasica con Alicja Trout e Rich Crook como Lost Sounds, un proxecto paralelo que finalmente acabar\u00eda por ser a principal banda de Lindsey. Alternando voces masculinas e femininas, ademais dun importante uso de sintetizadores, Lost Sounds afast\u00e1base do garage rock guitarreiro de The Reatards, e ti\u00f1a un son m\u00e1is parecido ao primeiro punk rock de The Screamers, unha banda punk con sintetizadores que Elvis Wong lle ensinou a Lindsey pouco despois de gravar o primeiro disco de The Reatards. Lindsey unha vez afirmou que o seu tempo e Lost Sounds \"era e \u00e9 m\u00e1is divertido que calquera outra cousa que eu fixen\". A pesar do entusiasmo de Lindsey coa banda, Lost Sounds separouse amargamente en 2005.\nLindsey era un compositor prol\u00edfico, actuando a mi\u00fado como membro e compositor de dous ou m\u00e1is bandas ao mesmo tempo. Un dos primeiros proxectos paralelos de Lindsey foi Bad Times, un grupo \u00fanico que inclu\u00eda a Eric Friedl e a King Louie Bankston. A banda gravou o valioso material dun \u00e1lbum tras unha \u00fanica sesi\u00f3n de pr\u00e1ctica en 1998, editando un disco autotitulado en 2001. Despois dun concerto o grupo separouse e os membros regresaron aos seus proxectos en solitario.\nMentres Lindsey a\u00ednda era membro de The Reatards e de Lost Sounds uniuse a un proxecto en paralelo chamado Final Solutions. A asociaci\u00f3n de Lindsey cos futuros membros de Final Solutions comezou mentres a\u00ednda era un adolescente. Debido a problemas en casa, Lindsey optou por irse a vivir con membros dunha banda local chamada The Jackmonkeys. Mentres viv\u00eda coa banda foi recrutado para tocar a bater\u00eda con eles nunha batalla de bandas que se celebrar\u00eda na cafeter\u00eda da escola. Con Lindsey na bater\u00eda, o grupo, co nome The High and Mightys, realizou un concerto con versi\u00f3ns de Oblivians. Despois de separarse durante varios anos o grupo reformouse co nome Final Solutions e comezou a xirar e a publicar \u00e1lbums.\nEn 2004, Lindsey, xunto coa s\u00faa ex-moza, Alix Brown da banda de Atlanta The Lids, creou Shattered Records, un selo discogr\u00e1fico independente que editou principalmente vinilos de edici\u00f3n limitada. Shattered Records publicou discos para varias bandas de punk e rock lo-fi, como Kajun SS, Jack Oblivian, Tokyo Electron, The Reatards, Final Solutions, Terror Visions, Angry Angles, Carbonas, Rat Traps, Digital Leather e The Knaughty Knights.\nEn 2007 Lindsey deixou a Shattered Records en espera mentres promocionaba os seus discos en solitario. Ent\u00f3n en 2009 Lindsey reviviu o selo co \"Shattered Record Club\" e co anuncio do seu derradeiro \u00e1lbum en solitario, \"Watch Me Fall\".\nF\u00f3ra desa colaboraci\u00f3n chegou outro proxecto musical para Lindsey, Angry Angles. Xunto con Brown, e alternando entre os bater\u00edas Paul Artigues de Die Rotzz e Ryan Rousseau ('Elvis Wong') de Tokyo Electron, a banda comezou a xirar polos Estados Unidos no outono de 2006. Antes de que a banda lanzase o seu segundo sinxelo, Lindsey e Brown comezaron unha curta xira europea. Angry Angles separouse despois de editar varios sinxelos en vinilo.\nCara 2005 tanto The Reatards como Lost Sounds separ\u00e1ranse, e Lindsey centrou a s\u00faa atenci\u00f3n nun feixe de proxectos paralelos, traballando e editando material como Terror Visions e Destruction Unit. A\u00ednda que despois comezou a centrarse na s\u00faa carreira en solitario en 2006, Lindsey dixo que non desexaba reformar as s\u00faas anteriores bandas. \"Sentir\u00edame como si estivese retrocedendo se estivese traballando noutra cousa\", dixo.\nEn 2006 apareceu \"Blood Visions\", o primeiro \u00e1lbum en solitario de Lindsey co nome de Jay Reatard. Despois dunha longa xira promocionando o disco, no ano 2008 asinou un contrato exclusivo por varios \u00e1lbums co selo independente baseado en Nova York Matador Records. Lindsey elixiu Matador porque sent\u00eda que eles eran \"os \u00fanicos que mante\u00f1en calquera das promesas que fan ao longo do cami\u00f1o\". Varias grandes discogr\u00e1ficas como Universal Records, Columbia Records e Vice Records, xunto coa independente Fat Possum, estaban interesadas en asinar con el. Publicou seis sinxelos de edici\u00f3n limitada en 7\" ao longo de 2008 a trav\u00e9s de Matador. Pouco despois do lanzamento do primeiro sinxelo e da publicaci\u00f3n de varios artigos sobre el en \"NME\", \"Spin Magazine\" e \"Rolling Stone\", Lindsey comezou a realizar concertos m\u00e1is grandes e tocou en varios festivales por todo o mundo.\nEn outubro de 2008 o \"Matador Singles '08\" compilou os seus sinxelos de 2008 de Lindsey nun \u00fanico disco."}
{"id": "460586", "revid": "65337", "url": "https://gl.wikipedia.org/wiki?curid=460586", "title": "Allen, Derek", "text": ""}
{"id": "460587", "revid": "65337", "url": "https://gl.wikipedia.org/wiki?curid=460587", "title": "Allen, D. F.", "text": ""}
{"id": "460588", "revid": "65337", "url": "https://gl.wikipedia.org/wiki?curid=460588", "title": "Allen, D.", "text": ""}
{"id": "460589", "revid": "65337", "url": "https://gl.wikipedia.org/wiki?curid=460589", "title": "D. Allen", "text": ""}
{"id": "460594", "revid": "65337", "url": "https://gl.wikipedia.org/wiki?curid=460594", "title": "Pintura barroca", "text": "A pintura barroca \u00e9 a pintura relacionada co movemento cultural barroco. Este movemento, a mi\u00fado, \u00e9 identificado co absolutismo, a Contrarreforma e o renacemento cat\u00f3lico, mais a existencia dunha importante arte e arquitectura barroca en pa\u00edses non absolutistas e protestantes por toda Europa Occidental evidencian a s\u00faa ampla popularidade. A pintura adquiriu un papel prioritario dentro das manifestaci\u00f3ns art\u00edsticas, e chegou a ser a expresi\u00f3n m\u00e1is caracter\u00edstica do peso da relixi\u00f3n nos pa\u00edses cat\u00f3licos e do gusto burgu\u00e9s nos pa\u00edses protestantes.\nDe xeito xen\u00e9rico, a arte barroca caracter\u00edzase polo realismo superficial, as cores ricas e intensas, e os fortes contrastes de luces e sombras. En oposici\u00f3n \u00e1 arte renacentista, que normalmente mostraba o momento anterior a ocorrer calquera acontecemento, os artistas barrocos elix\u00edan o punto m\u00e1is dram\u00e1tico, o momento en que a acci\u00f3n estaba a ocorrer: Miguel Anxo, que traballou durante o Alto Renacemento, mostra o seu David composto e quieto antes de loitar contra Goliat; en troques, o David barroco de Bernini foi captado no acto de lanzar a pedra contra o soldado. Como valores principais, a arte barroca pretend\u00eda evocar a emoci\u00f3n e a paix\u00f3n en lugar da tranquila racionalidade que fora apreciada durante o Renacemento.\nA pintura barroca abrangue un amplo per\u00edodos que comeza ao redor do ano 1600 e contin\u00faa ao longo de todo o s\u00e9culo XVII, e a principios do s\u00e9culo XVIII. Entre os m\u00e1is grandes pintores do per\u00edodo barroco at\u00f3panse Caravaggio, Rembrandt, Rubens, Vel\u00e1zquez, Poussin e Vermeer. Caravaggio foi herdeiro da pintura humanista do Alto Renacemento. O seu enfoque realista da figura humana, pintada directamente do natural e iluminada dramaticamente contra un fondo escuro, sorprendeu aos seus contempor\u00e1neos e abriu un novo cap\u00edtulo na historia da pintura. A pintura barroca a mi\u00fado dramatiza as escenas usando os efectos lum\u00ednicos do claroscuro; isto pode verse en obras de Rembrandt, Vermeer, Le Nain e La Tour. O pintor flamengo Anton Van Dyck desenvolveu un estilo de retrato cortes\u00e1n, con graza, que influ\u00edu moito, especialmente en Inglaterra.\nA prosperidade da Holanda do s\u00e9culo XVII levou a unha enorme produci\u00f3n art\u00edstica cun gran n\u00famero de pintores con gran destreza que se especializaron en x\u00e9neros determinados: obras de x\u00e9nero, paisaxes, bodeg\u00f3ns, retratos ou pintura de historia. Os est\u00e1ndares t\u00e9cnicos eran moi altos, e a Idade de Ouro holandesa estableceu un novo repertorio de temas que foron moi influentes at\u00e9 a chegada do Modernismo.\nCaracter\u00edsticas xerais.\nAo mesmo tempo que se desenvolveron novos x\u00e9neros como os bodeg\u00f3ns, paisaxes, retratos, Vanitas, cadros de x\u00e9nero ou costumistas, tam\u00e9n se incrementou a iconograf\u00eda de temas relixiosos, nos que a tendencia foi procura-lo realismo e, ao mesmo tempo, representalo de xeito teatral e efectista.\nA cor, a luz e o movemento, son os elementos que definen a forma pict\u00f3rica. A cor predomina sobre a li\u00f1a. Mesmo, os efectos de profundidade, perspectiva e volume cons\u00e9guense m\u00e1is cos contrastes de luz e de tonalidades da cor que coas li\u00f1as n\u00edtidas e definidas do debuxo. A luz conv\u00e9rtese nun elemento fundamental na pintura barroca: debuxa ou difumina as contornas dos obxectos e dos personaxes, define tam\u00e9n o ambiente e a atmosfera do cadro, e matiza as cores. A utilizaci\u00f3n da t\u00e9cnica do claroscuro chega \u00e1 perfecci\u00f3n grazas a moitos pintores do Barroco.\nPret\u00e9ndese transmitir sensaci\u00f3n de movemento. As composici\u00f3ns compl\u00edcanse, ad\u00f3ptanse perspectivas ins\u00f3litas e os volumes distrib\u00faense de xeito asim\u00e9trico. Mentres que a din\u00e1mica do espazo, a visi\u00f3n das escenas en profundidade, a estructuraci\u00f3n das composici\u00f3ns mediante diagonais e a distribuci\u00f3n de manchas de luz e de cor, configuran o espazo como algo din\u00e1mico, onde as contornas se dil\u00faen e as figuras perden relevancia fronte \u00e1 unidade da escena.\nProd\u00facese nesta \u00e9poca un dominio absoluto da t\u00e9cnica pict\u00f3rica, tanto na pintura ao \u00f3leo sobre lenzo como na pintura ao fresco. Iso permite alcanzar un gran realismo na representaci\u00f3n pict\u00f3rica. L\u00f3grase a imitaci\u00f3n da realidade teorizada polo renacentistas pero sen a idealizaci\u00f3n e concepci\u00f3n propias do s\u00e9culo anterior. Este dominio da t\u00e9cnica, que logra representar con gran fidelidade a realidade, fai que se tente en ocasi\u00f3ns enganar ao espectador por medio de trampantojos. O pintor barroco gusta de perspectivas ilusionistas, especialmente nas b\u00f3vedas e c\u00fapulas que se tentan \u00abromper\u00bb visualmente, mediante a representaci\u00f3n do ceo e a suxesti\u00f3n do infinito, recurso pict\u00f3rico que xa utilizara Mantegna na \"Habitaci\u00f3n dos esposos\" do s\u00e9culo XV, ou Correggio nos seus frescos de Parma. Estas decoraci\u00f3ns ilusionistas proliferaron en toda a segunda metade do s\u00e9culo e prolong\u00e1ronse m\u00e1is al\u00f3, no Rococ\u00f3, en grandes palacios de toda Europa, reforzando o engano non xa s\u00f3 con elementos pict\u00f3ricos sen\u00f3n reforz\u00e1ndoo mediante o uso de estucos e dourados.\nPintura barroca en Italia.\nA pintura italiana da \u00e9poca trata de romper coas formas do manierismo, xa mal vistas. Os encargados foron dous bandos ben diferenciados; por unha banda o pintor Caravaggio, e polo outro lado os irm\u00e1ns Carracci (Ludovico, Agostino e Annibale).\nO naturalismo, do que Caravaggio \u00e9 o mellor representante, trata temas da vida coti\u00e1, con imaxes t\u00e9tricas usando efectos de luz. Os claroscuros procuran dar intensidade e viveza. Af\u00e1stase dos ideais de beleza, mostrando a realidade tal como \u00e9, sen artificios. Unha boa parte dos pintores da \u00e9poca cultivaron o \"caravaggismo\", un intento de copia do estilo deste autor.\nPor outra banda, os Carracci forman o chamado clasicismo. Os temas a plasmar est\u00e1n inspirados da cultura greco-latina, con personaxes mitol\u00f3xicos. Nesta tendencia, os autores do s\u00e9culo XVI, como Rafael e Miguel Anxo, son fortes influencias. A cor \u00e9 suave, do mesmo xeito que a luz, e p\u00edntanse frescos nos teitos.\n\u00c1mbalas d\u00faas tendencias deixaron secuelas e serviron para renovar os escenarios pict\u00f3ricos. A presenza de Rubens, outro xenio do barroco, en X\u00e9nova, vese reflectida nas obras do lugar.\nPrincipais pintores:\nPintura barroca en Francia.\nEn Francia, o manierismo vese influ\u00eddo polo barroco. A pintura \u00e9 clasicista e \u00fasase para decorar palacios, cun estilo sobrio e equilibrado. P\u00edntanse retratos e tr\u00e1tanse temas mitol\u00f3xicos.\nO seu autor m\u00e1is destacado \u00e9 Nicolas Poussin, quen estivo claramente influenciado polas correntes italianas, trala s\u00faa visita a Roma, onde se instalou con trinta anos. Buscou a inspiraci\u00f3n nas culturas grecorromanas. Pola vertente caravaggista destacaron artistas como Georges de La Tour, Philippe de Champaigne, e os irm\u00e1ns Le Nain. No entanto, o barroco en Francia foi algo m\u00e1is que unha influencia, pois acabou transform\u00e1ndose no rococ\u00f3.\nPrincipais pintores:\nPintura barroca en Flandres e os Pa\u00edses Baixos.\nEn Flandres domina o panorama a figura de Rubens, desenvolvendo unha pintura aristocr\u00e1tica e relixiosa, tipicamente cat\u00f3lica, mentres que nos Pa\u00edses Baixos, a pintura ser\u00e1 burguesa, dominando os temas de paisaxe, retratos e vida coti\u00e1, coa figura de Rembrandt como o seu mellor expo\u00f1ente.\nPrincipais pintores:\nPintura barroca en Espa\u00f1a.\nEn Espa\u00f1a, o barroco sup\u00f3n o momento culmen da actividade pict\u00f3rica, destacando sobre un magn\u00edfico conxunto de pintores, a xenialidade e mestr\u00eda de Diego Vel\u00e1zquez, Ribera, Bartolom\u00e9 Esteban Murillo ou Francisco de Zurbar\u00e1n. O per\u00edodo foi co\u00f1ecido como S\u00e9culo de Ouro, como mostra da gran cantidade de importantes figuras que traballaron, a pesar da crise econ\u00f3mica que sufr\u00eda o pa\u00eds. As principais escolas da arte barroca ser\u00e1n as de Madrid, Sevilla e Valencia.\nOs pintores espa\u00f1ois usan como inspiraci\u00f3n a artistas italianos como Caravaggio e o seu tenebrismo. Tam\u00e9n, a pintura flamenga barroca influ\u00edu enormemente en Espa\u00f1a, por mor da presenza militar nesa zona e pola posterior chegada de Rubens ao pa\u00eds como pintor da corte. \nA tem\u00e1tica en Espa\u00f1a, cat\u00f3lica e mon\u00e1rquica, \u00e9 claramente relixiosa. A maior\u00eda de obras foron encargadas directamente pola Igrexa. Por outra banda, moitas pinturas representa de reis, nobres e as s\u00faas guerras, como no famoso cadro \"As Lanzas\", que pintou Vel\u00e1zquez en 1635 para o Palacio do Bo Retiro de Madrid. A mitolox\u00eda e os temas cl\u00e1sicos tam\u00e9n estar\u00e1n moi presentes. Pero \u00e9 a relixi\u00f3n cristi\u00e1 a que m\u00e1is se repite, sirva como exemplo \"O martirio de San Felipe\", grande obra de Jos\u00e9 de Ribera. O realismo das obras usarase para transmitir ao fiel a idea relixiosa, polo que o barroco foi unha arma para espallar as ideas cat\u00f3licas segundo as indicaci\u00f3ns do Concilio de Trento.\nAs cores son vivas, con efectos de m\u00faltiples focos de luz que crean outras tantas zonas de sombras. O tenebrismo italiano deixarase sentir en todos os pintores espa\u00f1ois e a influencia de Caravaggio ser\u00e1 moi marcada nalgunha etapa de Vel\u00e1zquez e tam\u00e9n en Murillo e Zurbar\u00e1n. As figuras non adoitan pousar, son captadas cun movemento esaxerado para darlle forza \u00e1 escena. Os cadros ao \u00f3leo son grandes e habitualmente complexos, con varias figuras e con xestos expresivos.\nPrincipais pintores:"}
{"id": "460595", "revid": "15490", "url": "https://gl.wikipedia.org/wiki?curid=460595", "title": "Pintura do Barroco", "text": ""}
{"id": "460598", "revid": "89787", "url": "https://gl.wikipedia.org/wiki?curid=460598", "title": "Non te\u00edsmo", "text": "O non te\u00edsmo \u00e9 unha definici\u00f3n que se refire as correntes espirituais ou filos\u00f3ficas que non discorren ou mencionan a crenza nun Deus creador ou absoluto. Difer\u00e9nciase do ate\u00edsmo no que os non te\u00edstas poden aceptar conceptos espirituais como a crenza en entidades superiores ou esp\u00edritos, a\u00ednda que estes son vistos xeralmente como seres non absolutos que evolucionan e cambian. O fil\u00f3sofo Anthony Kenny distingue os agn\u00f3sticos, que atopan a premisa \u00abDeus existe\u00bb desco\u00f1ecida, dos non cognotivistas (os non te\u00edstas).\nAlg\u00fans sistemas de crenzas non te\u00edstas son o budismo, o xainismo, o tao\u00edsmo e o confucianismo. A\u00ednda que o budismo ten un vasto n\u00famero de escrituras e pr\u00e1cticas, o n\u00facleo do mesmo, as Catro nobres verdades e o Nobre cami\u00f1o \u00f3ctuple, son distinguidas no mundo por non ter menci\u00f3n algunha de deuses ou algunha noci\u00f3n de veneraci\u00f3n. Son puramente \u00e9ticas meditativas e directrices baseadas nas verdades do sufrimento psicol\u00f3xico debido \u00e1 impermanencia.\nAlg\u00fans pensadores tenden a cualificar a ensinanza budista como agn\u00f3stica por presuntamente \"non negar nin aceptar a existencia dun Deus creador\". Certamente, diferentes textos budistas deixan impl\u00edcito que Gautama Buda negaba a existencia dun Deus creador, polo que o budismo non poder\u00eda ser considerado agn\u00f3stico. Exemplo desta negaci\u00f3n dunha divindade creadora pode verse no Brahmajala-sutra.\nAlgo similar acontece co xainismo, relixi\u00f3n moi achegada ao budismo, que de xeito an\u00e1logo nega expresamente a crenza nun deus creador.\nA\u00ednda que o budismo e o xainismo son consideradas relixi\u00f3ns non te\u00edstas, estas si aceptan a crenza en realidades espirituais, como o renacemento, os milagres e o karma, e na existencia de seres espirituais, como esp\u00edritos e deidades. En resumo, ambas non poden considerarse ate\u00edstas (ao aceptar, por exemplo, esa existencia de deuses, malia non ser vistos como creadores) nin agn\u00f3sticas (ao aceptar como certa a crenza en conceptos espirituais como o karma). En xeral, budistas e xainistas non renden culto aos deuses que son vistos como de natureza non permanente. As s\u00faas deidades son seres iluminados que alcanzaron a Iluminaci\u00f3n, como os Tirthankar e os Budas, o seu trato a estes difire moito do concepto tradicional occidental de deidade."}
{"id": "460599", "revid": "1131", "url": "https://gl.wikipedia.org/wiki?curid=460599", "title": "Angel Stadium of Anaheim", "text": "O Angel Stadium of Anaheim, orixinariamente chamado Anaheim Stadium e posteriormente Edison International Field of Anaheim, \u00e9 un parque de b\u00e9isbol situado en Anaheim, California (Estados Unidos). Desde a s\u00faa apertura serve como estadio local de Los Angeles Angels da Major League Baseball (MLB). Entre 1980 e 1994 tam\u00e9n albergou os partidos locais de Los Angeles Rams da National Football League (NFL). O estadio \u00e9 popularmente co\u00f1ecido como The Big A (do ingl\u00e9s: \"A Grande A\"), alcume acu\u00f1ado polo xornalista deportivo Bud Furillo. O Angel Stadium \u00e9 o cuarto estadio en activo m\u00e1is antigo da MLB, s\u00f3 por dert\u00e1s do Fenway Park de Boston, o Wrigley Field de Chicago e o Dodger Stadium dos \u00c1nxeles. Entre outros eventos, albergou os All-Star da MLB de 1967, 1989 e 2010."}
{"id": "460600", "revid": "5132", "url": "https://gl.wikipedia.org/wiki?curid=460600", "title": "Angel Stadium", "text": ""}
{"id": "460601", "revid": "5132", "url": "https://gl.wikipedia.org/wiki?curid=460601", "title": "Anaheim Stadium", "text": ""}
{"id": "460602", "revid": "5132", "url": "https://gl.wikipedia.org/wiki?curid=460602", "title": "Edison International Field of Anaheim", "text": ""}
{"id": "460603", "revid": "98629", "url": "https://gl.wikipedia.org/wiki?curid=460603", "title": "Coloeus", "text": "Coloeus \u00e9 un x\u00e9nero de aves paseriformes da familia dos c\u00f3rvidos.\nComprende d\u00faas especies de pequenas aves que semellan seren \"corvos en miniatura\" e que son co\u00f1ecidas vulgarmente como grallas, unha delas, de distribuci\u00f3n europea, est\u00e1 presente en Galicia, mentres que a outra se distrib\u00fae polo Extremo Oriente (sueste de Siberia, sur de Mongolia e gran parte da China).\nDurante moitos anos, e a\u00ednda hoxe para alg\u00fans, o x\u00e9nero foi considerado como un subx\u00e9nero de \"Corvus\".\nTaxonom\u00eda.\nDescric\u00ed\u00f3n.\nO x\u00e9nero foi creado en 1829 polo naturalista alem\u00e1n Johann Jakob Kaup, nun traballo publicado na p\u00e1xina 114 de \"Skizz.Entwick.-Gesch.Europ.Thierw\".\nEtimolox\u00eda.\nO nome \"Coloeus\" \u00e9 un termo do lat\u00edn cient\u00edfico tirado do nome co que no grego antigo se denominaba \u00e1s grallas, \u03ba\u03bf\u03bb\u03bf\u03b9\u03cc\u03c2 \"koloi\u00f3s\".\nEspecies.\nNo x\u00e9nero reco\u00f1\u00e9cense d\u00faas especies:\nSubespecies.\nA segunda das especies citadas comprende as seguintes catro subespecies:\nNota taxon\u00f3mica.\nDurante moitos anos \"Coloeus\" considerouse como un subx\u00e9nero de \"Corvus\", pero na actualidadese clasif\u00edcase como un x\u00e9nero separado na familia dos c\u00f3rvidos.\nCaracter\u00edsticas.\nDe tama\u00f1o relativamente pequeno, tie\u00f1en o p\u00edleo (mitra ou \"cu das aves\"), a parte frontal do rostro, as \u00e1s e a cola de cor negra, e o resto da s\u00faa plumaxe \u00e9 gris.\nA especie oriental \u00e9 m\u00e1is pequena que a occidental, e as partes claras da s\u00faa plumaxe son m\u00e1is claras que as da occidental, dunha cor gris clara na oriental, mentres que as da occidental son principalmente de cor gris escura. En cambio, o iris do ollo \u00e9 m\u00e1is claro na occidental e escuro na oriental. Ademais, na oriental a garganta e o centro do peito tam\u00e9n son negros. Polo demais, as d\u00faas especies son moi similares na s\u00faa forma corporal, comportamento e chamadas. \nA\u00ednda que debido a isto poderiase argumentar que ser\u00edan d\u00faas subespecies dunha \u00fanica especie, non se cruzan nas zonas de Mongolia onde as s\u00faas \u00e1reas de distribuci\u00f3n se superpo\u00f1en."}
{"id": "460604", "revid": "23204", "url": "https://gl.wikipedia.org/wiki?curid=460604", "title": "Subrexi\u00f3n de Saarij\u00e4rvi-Viitasaari", "text": "A subrexi\u00f3n de Saarij\u00e4rvi-Viitasaari (en fin\u00e9s \"Saarij\u00e4rven\u2013Viitasaaren seutukunta\") \u00e9 unha das seis subrexi\u00f3n da rexi\u00f3n de Finlandia Central. En 2017 ti\u00f1a unha poboaci\u00f3n de 30\u00a0175 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "460605", "revid": "1131", "url": "https://gl.wikipedia.org/wiki?curid=460605", "title": "PNC Park", "text": "O PNC Park \u00e9 un parque de b\u00e9isbol situado no North Shore en Pittsburgh, Pensilvania (Estados Unidos). \u00c9 o quinto estadio como local utilizado polos Pittsburgh Pirates da Major League Baseball (MLB). Foi inaugurado durante a temporada 2001 ap\u00f3s a demolici\u00f3n do antigo Three Rivers Stadium. O nome do estadio procede do patrocinio de PNC Financial Services, quen pos\u00fae os dereitos de nome desde 1998. Con capacidade para 38.747 espectadores, o terreo de xogo \u00e9 de c\u00e9spede natural. Financiado en conxunto co estadio Heinz Field dos Pittsburgh Steelers da National Football League (NFL) e o Centro de Convenci\u00f3ns David L. Lawrence, o PNC Park est\u00e1 sitiuado \u00e1 beira do R\u00edo Allegheny con vistas ao centro de cidade."}
{"id": "460608", "revid": "5132", "url": "https://gl.wikipedia.org/wiki?curid=460608", "title": "Globe Life Park in Arlington", "text": "O Globe Life Park in Arlington \u00e9 un parque de b\u00e9isbol situado en Arlington, Texas, entre Dallas e Fort Worth. Foi o estadio local dos Texas Rangers da Major League Baseball (MLB) entre 2001 e 2019, as\u00ed como do Sal\u00f3n da Fama do equipo. Foi constru\u00eddo para subsitu\u00edr ao Arlington Stadium en 1994, sendo o seu primeiro nome The Ballpark in Arlington. O 7 de maio de 2004, Ameriquest Mortgage adquiriu os dereitos de nome do estadio, bautiz\u00e1ndoo como Ameriquest Field in Arlington. En 2007 os Rangers rompen relaci\u00f3ns con Ameriquest e mudan o nome a Rangers Ballpark in Arlington. Desde febreiro de 2014, coa adquisici\u00f3n dos dereitos por parte da empresa texana Torchmark Corporation, o estadio recibiu o seu actual nome. En novembro de 2016, os residentes en Arlington aprobaron aumentar os impostos e as taxas de hotel para constru\u00edr un novo estadio adxacente ao actual, o Globe Life Field, cuxa inauguraci\u00f3n foi en 2020."}
{"id": "460609", "revid": "5132", "url": "https://gl.wikipedia.org/wiki?curid=460609", "title": "Globe Life Park", "text": ""}
{"id": "460610", "revid": "5132", "url": "https://gl.wikipedia.org/wiki?curid=460610", "title": "The Ballpark in Arlington", "text": ""}
{"id": "460611", "revid": "5132", "url": "https://gl.wikipedia.org/wiki?curid=460611", "title": "Ameriquest Field in Arlington", "text": ""}
{"id": "460612", "revid": "5132", "url": "https://gl.wikipedia.org/wiki?curid=460612", "title": "Rangers Ballpark in Arlington", "text": ""}
{"id": "460614", "revid": "72012", "url": "https://gl.wikipedia.org/wiki?curid=460614", "title": "Coloeus monedula", "text": ""}
{"id": "460654", "revid": "1131", "url": "https://gl.wikipedia.org/wiki?curid=460654", "title": "Chase Field", "text": "O Chase Field, anteriormente Bank One Ballpark, \u00e9 un parque de b\u00e9isbol situado no centro de Phoenix, Arizona (Estados Unidos). \u00c9 o estadio local dos Arizona Diamondbacks, equipo da Liga Nacional da Major League Baseball (MLB). Foi inaugurado en 1998, ano no que os Diamondbacks xogaron o seu primeiro xogo como equipo de expansi\u00f3n. O Chase Field foi o primeiro estadio constru\u00eddo nosEstados Unidos con teito retr\u00e1ctil sobre c\u00e9spede natural. Con todo, desde 2019 o estadio utiliza c\u00e9spede artificial."}
{"id": "460655", "revid": "5132", "url": "https://gl.wikipedia.org/wiki?curid=460655", "title": "Bank One Ballpark", "text": ""}
{"id": "460658", "revid": "865", "url": "https://gl.wikipedia.org/wiki?curid=460658", "title": "Fall Heads Roll", "text": "Fall Heads Roll \u00e9 o vix\u00e9simo cuarto \u00e1lbum de estudio da banda brit\u00e1nica de post-punk The Fall, publicado o 3 de outubro de 2005 a trav\u00e9s do selo Slogan no Reino Unido e de Narnack Records nos Estados Unidos. A\u00ednda que foi ben recibido pola cr\u00edtica, non entrou no top 100 da lista brit\u00e1nica de \u00e1lbums, e foi o \u00faltimo disco do grupo antes de realizar grandes cambios de persoal."}
{"id": "460659", "revid": "1131", "url": "https://gl.wikipedia.org/wiki?curid=460659", "title": "Comerica Park", "text": "O Comerica Park \u00e9 un parque de b\u00e9isbol situado no centro de Detroit, M\u00edchigan (Estados Unidos). \u00c9 o estadio local dos Detroit Tigers, equipo da Liga Americana da Major League Baseball (MLB). Foi inaugurado en 2000, substitu\u00edu ao antigo Tiger Stadium. O nome do estadio \u00e9 debido ao patrocinio do Banco Comerica, o cal foi fundado na cidade e ti\u00f1a a s\u00faa sede na mesma no momento da s\u00faa inauguraci\u00f3n. A\u00ednda que Comerica trasladou a s\u00faa sede a Dallas, Texas, o banco segue a ter unha forte implantaci\u00f3n na zona. A capacidade do estadio \u00e9 de 41.083 espectadores."}
{"id": "460661", "revid": "865", "url": "https://gl.wikipedia.org/wiki?curid=460661", "title": "XTRMNTR", "text": "XTRMNTR \u00e9 o sexto \u00e1lbum da banda escocesa de rock alternativo Primal Scream, publicado o 31 de xaneiro de 2000 no Reino Unido a trav\u00e9s do selo Creation Records e o 2 de maio nos Estados Unidos por Astralwerks. Afast\u00e1ndose das s\u00faas primeiras gravaci\u00f3ns m\u00e1is hedonistas, o grupo tomou unha postura m\u00e1is pol\u00edtica, atacando ao goberno, \u00e1 polic\u00eda e a corporaci\u00f3ns multinacionais. O seu son \u00e9 m\u00e1is agresivo e en\u00e9rxico que os anteriores traballos de Primal Scream, con sons duros e industriais que forman a base de moitas das s\u00faas canci\u00f3ns. A\u00ednda que Gary Mounfield un\u00edrase \u00e1 banda en 1997 e gravara unha selecci\u00f3n de temas no seu anterior \u00e1lbum \"Vanishing Point\", este \u00e1lbum foi a primeira vez que compart\u00eda os cr\u00e9ditos de coposici\u00f3n co resto da banda, ademais de ser o seu primeiro \u00e1lbum dende o seu tempo con The Stone Roses. O \u00e1lbum destaca por ser o derradeiro longa duraci\u00f3n de Creation Records, co tema \"Accelerator\" posteriormente convert\u00e9ndose no derradeiro sinxelo publicado polo selo."}
{"id": "460680", "revid": "1131", "url": "https://gl.wikipedia.org/wiki?curid=460680", "title": "Falete", "text": "Rafael Ojeda Rojas, nado en Sevilla o 9 de xaneiro de 1978, co\u00f1ecido artisticamente como Falete, \u00e9 un cantante espa\u00f1ol de flamenco e copla.\nBiograf\u00eda.\nFillo dunha familia de artistas \u2014o seu pai era Fal\u00edn (1959-2008), membro destacado do grupo Cantores de H\u00edspalis\u2014 debutou no Teatro Lope de Vega de Sevilla con 17 anos cantando para La Chunga.\nDurante a d\u00e9cada de 1990, participou en varios eventos en distintas cidades do mundo, como \"Danzas de Espa\u00f1a\".\nTivo padri\u00f1os art\u00edsticos como Jes\u00fas Quintero e na s\u00faa discograf\u00eda aparecen versi\u00f3ns de temas de Bambino, Lola Flores, Roc\u00edo Jurado, Chavela Vargas, Isabel Pantoja, Jos\u00e9 Antonio Labordeta, Javier Oliva Tortosa ou Paco Ib\u00e1\u00f1ez.\nParticipou na cuarta edici\u00f3n do concurso de Antena 3 \"Tu cara me suena\"."}
{"id": "460689", "revid": "89787", "url": "https://gl.wikipedia.org/wiki?curid=460689", "title": "Mason Dye", "text": "Mason Dye, nado en Shawnee, Oklahoma, o 15 de xullo de 1994 \u00e9 un actor estadounidense co\u00f1ecido polas s\u00faas interpretaci\u00f3ns en \"Teen Wolf\" e \"Flowers in the Attic\".\nTraxectoria.\nPrimeiros anos.\nMason Dye naceu en Shawnee, Oklahoma. Criouse en Ada, Oklahoma cun irm\u00e1n m\u00e1is vello, Preston, e unha irm\u00e1 m\u00e1is nova, Taylor, co\u00f1ecida por formar parte do d\u00fao Maddie &amp; Tae.\nCarreira.\nDye arrancou a s\u00faa carreira con papeis no filme \"Adventures of Bailey: A Night in Cowtown\" e cun papel recorrente nas series online \"Secret Diary of an American Cheerleader 2: The Fierce One\". En 2014, protagonizou como Christopher Dollanganger no filme de Lifetime \"Flowers in the Attic\", baseado na novela de V. C. Andrews. Tam\u00e9n foi actor invitado nas series \"Showtime\" e \"Teen Wolf\". En 2015, interpretou o papel de Victor no filme de Lifetime \"My Stepdaughter\". Dye apareceu como invitado en \"Roommates\" e \"Finding Carter\".\nEn 2016, Dye protagonizou como Tyler Evans no filme dram\u00e1tico \"Natural Selection\" coprotagonizado por Katherine McNamara. M\u00e1is tarde dese ano, interpretou a Josh Jackson no filme dram\u00e1tico de acci\u00f3n e aventuras \"\" xunto con Amber Frank e Dylan Sprayberry. En 2017, interpretou o papel de Bruce Kane no filme de suspense de Lifetime \"Stalker's Prey\". Tam\u00e9n interpretou a Tyler Pemhardt no filme de terror \"Truth or Dare\", estreado na canle syfy. En 2018, interpretou a Matt no filme de Lifetime \"The Wrong Son\"."}
{"id": "460693", "revid": "1131", "url": "https://gl.wikipedia.org/wiki?curid=460693", "title": "Citizens Bank Park", "text": "O Citizens Bank Park \u00e9 un parque de b\u00e9isbol situado no Complexo Deportivo South Philadelphia de Filadelfia, Pensilvania (Estados Unidos). \u00c9 o estadio local dos Philadelphia Phillies, equipo da Major League Baseball (MLB). Inaugurado o 3 de abril de 2004, acolleu o seu primeiro partido oficial o 12 de abril do mesmo ano, no cal os Philleis perderon ante os Cincinnati Reds (4\u20131). O estadio foi constru\u00eddo para substitu\u00edr o agora demolido Veterans Stadium, o cal pod\u00eda albeergar tanto encontros de b\u00e9isbol como de f\u00fatbol americano. Ten capacidade para 42.792 espectadores."}
{"id": "460699", "revid": "23204", "url": "https://gl.wikipedia.org/wiki?curid=460699", "title": "All the Little Animals", "text": "All the Little Animals \u00e9 un filme dirixido e producido por Jeremy Thomas, baseado na novela do mesmo nome obra de Walker Hamilton. Foi adaptado para a pantalla por Eski Thomas, e est\u00e1 protagonizado por Christian Bale e John Hurt. O filme estreouse na secci\u00f3n Un Certain Regard do Festival Internacional de Cine de Cannes de 1998. Estreouse nos Estados Unidos o 3 de setembro de 1999."}
{"id": "460703", "revid": "89787", "url": "https://gl.wikipedia.org/wiki?curid=460703", "title": "Un oficial e un cabaleiro", "text": "Un oficial e un cabaleiro (en ) \u00e9 un filme rom\u00e1ntico estadounidense de 1982 dirixido por Taylor Hackford. Est\u00e1 protagonizado por Richard Gere, Debra Winger e Louis Gossett, Jr., quen ga\u00f1ou o Oscar \u00f3 mellor actor secundario polo seu papel no filme, convert\u00e9ndose no primeiro afroamericano en conseguilo. Conta a historia de Zack Mayo (Gere), un candidato a marine que comeza o seu adestramento na escola de Oficiais de Aviaci\u00f3n."}
{"id": "460704", "revid": "23204", "url": "https://gl.wikipedia.org/wiki?curid=460704", "title": "An Officer and a Gentleman", "text": ""}
{"id": "460713", "revid": "23204", "url": "https://gl.wikipedia.org/wiki?curid=460713", "title": "Coloeus dauuricus", "text": "Coloeus dauuricus \u00e9 unha especie de ave paseriformes da familia dos c\u00f3rvidos, unha das d\u00faas que integran o x\u00e9nero \"Coloeus\". \nPropia do Extremo Oriente (sueste de Siberia, sur de Mongolia e gran parte da China), est\u00e1 estreitamente relacionada coa outra especie do x\u00e9nero, a gralla cereixeira (\"Coloeus monedula\").\nDurante moitos anos, e a\u00ednda hoxe para alg\u00fans, o x\u00e9nero foi considerado como un subx\u00e9nero de \"Corvus\". \nTaxonom\u00eda.\nDescrici\u00f3n.\nA especie foi descrita en 1776 polo m\u00e9dico, zo\u00f3logo e bot\u00e1nico alem\u00e1n, c\u00e9lebre polos seus traballos realizados en Rusia, Peter Simon Pallas.\nNota taxon\u00f3mica.\nDurante moitos anos \"Coloeus\" considerouse como un subx\u00e9nero de \"Corvus\", pero na actualidadese clasif\u00edcase como un x\u00e9nero separado na familia dos c\u00f3rvidos.\nEtimolox\u00eda.\nPara a o x\u00e9nero, v\u00e9xase \"Coloeus\"\nO ep\u00edteto espec\u00edfico, \"dauuricus\", alude a antiga rexi\u00f3n na do imperio Ruso Dauria (en ruso \u0414\u0430\u0443\u0440\u0438\u044f, \"Dauriya\"), nome derivado do etn\u00f3nimo dos nativos, os daures, e hoxe chamada Transbaikalia (en ruso \u0417\u0430\u0431\u0430\u0439\u043a\u0430\u043b\u044c\u0435, \"Zabaikalie\"), que \u00e9 como se co\u00f1ece \u00e1 rexi\u00f3n monta\u00f1osa localizada 'ao leste de', ou 'm\u00e1is al\u00e1 de' (\"trans\") o lago Baikal. \nDistribuci\u00f3n e h\u00e1bitat.\nDistrib\u00faese polo sueste de Siberia, o sur de Mongolia e gran parte da China. No norte da s\u00faa \u00e1rea de distribuci\u00f3n migra cara ao sur durante o inverno. Esta ave \u00e9 unha rara visitante durante o inverno en Corea e o Xap\u00f3n, e unha vagabunda en Taiw\u00e1n. Ademais, hai rexistros de avistamentos en Europa Occidental. \nHabita en bosques abertos, vales fluviais, e montes e monta\u00f1as.\nComportamento.\n\u00c9 unha especie soci\u00e1bel que se encontra frecuentemente en grupos, en asociaci\u00f3n con outros c\u00f3rvidos.\nAlimentaci\u00f3n.\nAlim\u00e9ntase de sementes, insectos, froitos, ovos e preas.\nOutras grallas.\nA outra especie do x\u00e9nero \"Coloeus\" \u00e9 \"Coloeus monedula\", a gralla cereixeirea, de ampla distribuci\u00f3n, desde o Norte de \u00c1frica at\u00e9 Siberia occidental, pasando por case toda Europa, Ir\u00e1n e o noroeste da India. Ambas as grallas formaron durante moito tempo o subx\u00e9nero \"Coloeus\".\nPor outra parte, en Galicia alg\u00fans lle chaman \"gralla grande\" \u00e1 especie \"Corvus frugilegus\", que outros denominan \"gralla calva\"."}
{"id": "460714", "revid": "1131", "url": "https://gl.wikipedia.org/wiki?curid=460714", "title": "Guaranteed Rate Field", "text": "O Guaranteed Rate Field \u00e9 un parque de b\u00e9isbol situado no centro de Chicago, Illinois (Estados Unidos). \u00c9 o estadio local dos Chicago White Sox, equipo da Liga Americana da Major League Baseball (MLB). Despois de pasar os White Sox 81 anos no Comiskey Park, traslad\u00e1ronse ao Guaranteed Rate Field para a temporada 1991. No momento da s\u00faa inauguraci\u00f3n abriu co nome de Comiskey Park, mudando en 2003 a U.S. Cellular Field debido ao patrocinio de U.S. Cellular por 68 mill\u00f3ns de d\u00f3lares durante 20 anos. Con todo, en 2016 Guaranteed Rate, unha empresa local de vivenda, comprou os dereitos durante 13 anos. O estadio est\u00e1 situado xusto ao oeste da Autoestrada Dan Ryan no barrio de Armour Square e adxacente a Bridgeport."}
{"id": "460721", "revid": "47401", "url": "https://gl.wikipedia.org/wiki?curid=460721", "title": "Mason dye", "text": ""}
{"id": "460722", "revid": "56817", "url": "https://gl.wikipedia.org/wiki?curid=460722", "title": "Real decreto", "text": "Un real decreto, co\u00f1ecido tam\u00e9n polo acr\u00f3nimo RD, no sistema xur\u00eddico espa\u00f1ol, \u00e9 unha norma xur\u00eddica con rango de regulamento que emana do poder executivo (o Goberno) e en virtude das competencias prescritas na Constituci\u00f3n. Con todo, non hai que confundir o contido coa forma de aprobaci\u00f3n: os actos que emanan do Consello de Ministros adquiren a forma de real decreto (que \u00e9, por tanto, a forma en que se reviste o acto), pero non todo real decreto \u00e9 un regulamento (iso depender\u00e1 do contido).\nEn calquera caso, o real decreto sit\u00faase na orde de prelaci\u00f3n das normas xur\u00eddicas inmediatamente despois das normas con rango de lei e antes da orde ministerial. A s\u00faa diferenza coa primeira \u00e9 que emana do poder executivo e non do poder lexislativo. A s\u00faa diferenza coa segunda \u00e9 que o real decreto precisa para a s\u00faa adopci\u00f3n da aprobaci\u00f3n do Consello de ministros exclusivamente, mentres que a orde ministerial pode establecerse por parte dun s\u00f3 ministro.\nTanto os reais decretos como as Ordes Ministeriais integran a potestade regulamentaria da Administraci\u00f3n P\u00fablica. Os regulamentos, en virtude do principio de xerarqu\u00eda normativa, non poden contradicir o disposto nas leis e a Constituci\u00f3n prohibe que regulen unha serie de materias que reserva \u00e1 lei. Un real decreto \u00e9 asinado polo rei e referendado polo presidente do Goberno ou polos ministros competentes."}
{"id": "460726", "revid": "98629", "url": "https://gl.wikipedia.org/wiki?curid=460726", "title": "R\u00edo Barbate", "text": "O Barbate \u00e9 un r\u00edo costeiro do sur de Espa\u00f1a que corre pola provincia de C\u00e1diz, en Andaluc\u00eda. Desemboca no Oc\u00e9ano Atl\u00e1ntico \u00e1 altura de Barbate despois de 80 km de lonxitude.\nPercorrido.\nAs fontes do Barbate at\u00f3panse nos contrafortes do norte da serra do Aljibe, a 920 msnm, en concreto na Garganta de Puerto Oscuro.\u200b Na s\u00faa cabeceira a pendente \u00e9 moi pronunciada, discorrendo sobre terreos tri\u00e1sicos, salvando un desnivel de m\u00e1is de 600 metros en apenas 10 km; a partir de aqu\u00ed o r\u00edo descende suavemente sobre terreos eoc\u00e9nicos, cun desnivel de s\u00f3 200 metros no resto do seu percorrido, que a partir da s\u00faa uni\u00f3n co r\u00edo Alberite fl\u00fae por terreos cuaternarios. Dado que o r\u00edo, que ten unha lonxitude superior ao 80 km, pos\u00fae nos seus tramos medio e baixo un desnivel moi pouco acentuado, \u00e9 numeroso en meandros e tortuosos percorridos.\nO sistema do Barbate e os seus afluentes drena unha superficie de 1.290 km\u00b2 (17,6% da rede provincial gaditana). A s\u00faa conca percorre amplas veigas de formaci\u00f3n coluvial e chega aos terreos desecados do que foi a lagoa da Janda, recibindo pola s\u00faa marxe esquerda ao r\u00edo Almod\u00f3var. Outros dos seus afluentes son o Rocinejo, o Celem\u00edn, o \u00c1lamo e o Fraja.\nPasa polos termos municipais de Alcal\u00e1 de los Gazules, Benalup-Casas Viejas, Vejer de la Frontera (onde forma un desfiladeiro en La Barca de Vejer) e Barbate, onde desemboca formando unhas marismas."}
{"id": "460729", "revid": "1131", "url": "https://gl.wikipedia.org/wiki?curid=460729", "title": "Andrew Carnegie", "text": "Andrew Carnegie (|k\u0251\u02d0r\u02c8ne\u026a\u0261i| ou comunmente |\u02c8k\u0251\u02d0rn\u0259\u0261i| ou |k\u0251r\u02c8n\u025b\u0261i|), nado en Dumfernline o 25 de novembro de 1835 e finado en Lenox (Massachusetts o 11 de agosto de 1919, foi un industrial, magnate e fil\u00e1ntropo escoc\u00e9s-estadounidense.\nCarnegie liderou a expansi\u00f3n da industria do aceiro estadounidense a finais do s\u00e9culo XIX e adoita ser identificado como unha das persoas m\u00e1is ricas da historia. Converteuse tam\u00e9n no gran fil\u00e1ntropo dos Estados Unidos e do imperio brit\u00e1nico. Durante os \u00faltimos 18 anos da s\u00faa vida, entregou arredor de 350 mill\u00f3ns de d\u00f3lares \u00e1 caridade, fundaci\u00f3ns e universidades, case o 90 por cento da s\u00faa fortuna. O seu artigo de 1889 proclamando o \"Evanxeo da Riqueza\" chamou aos ricos a usar a s\u00faa riqueza para mellorar a sociedade e estimulou unha vaga de filantrop\u00eda.\nTraxectoria.\nCarnegie naceu en Dunfermline, Escocia, e emigrou aos Estados Unidos cos seus pais en 1848. Carnegie comezou a traballar como telegrafista e na d\u00e9cada de 1860 investira en ferrocarr\u00eds, vag\u00f3ns liteira e guindastres \"derrick\". Acumulou a\u00ednda m\u00e1is riquezas como vendedor de bonos, incrementando os cartos para as empresas estadounidenses en Europa. Creou a Carnegie Steel Company en Pittsburgh, que vendeu a J. P. Morgan en 1901 por 303\u00a0450\u00a0000 d\u00f3lares e se converteu na U.S. Steel Corporation. Tras vender Carnegie Steel, superou a John D. Rockefeller como o estadounidense m\u00e1is rico nos dous anos seguintes.\nCarnegie dedicou o resto da s\u00faa vida \u00e1 filantrop\u00eda a grande escala, con \u00e9nfase especial na biblioteca local, na paz mundial, na educaci\u00f3n e na investigaci\u00f3n cient\u00edfica. Coa s\u00faa fortuna lograda cos negocios, constru\u00edu o Carnegie Hall de Nova York e o Peace Palace e fundou Carnegie Corporation of New York, Carnegie Endowment for International Peace, Carnegie Institution for Science, Carnegie Trust for the Universities of Scotland, Carnegie Hero Fund, Carnegie Mellon University e Carnegie Museums of Pittsburgh, entre outras.\nControversias.\nCarnegie foi un dos m\u00e1is de cincuenta membros do South Fork Fishing and Hunting Club, que foron culpados pola inundaci\u00f3n de Johnstown que matou 2209 persoas en 1889.\nA folga Homestead foi un sanguento conflito laboral que durou 143 d\u00edas en 1892, un dos m\u00e1is graves da historia dos Estados Unidos. O conflito centrouse na planta principal de Carnegie Steel en Homestead, Pensilvania, e creceu como unha disputa entre a Amalgamated Association of Iron and Steel Workers (AA) e a Carnegie Steel Company. Carnegie marchou a unha viaxe a Escocia antes de que o problema chegase ao m\u00e1ximo, deixando a mediaci\u00f3n da disputa en mans do seu socio Henry Clay Frick."}
{"id": "460741", "revid": "1131", "url": "https://gl.wikipedia.org/wiki?curid=460741", "title": "Caracol ao p\u00f4r-do-sol", "text": "Caracol ao P\u00f4r-do-Sol \u00e9 un poemario de Ernesto Guerra da Cal, publicado de forma p\u00f3stuma en 2001 pola editorial Agal na colecci\u00f3n literaria Caracol, cun pr\u00f3logo de Carlos Reis. O libro fora escrito cara a 1992.\nCaracter\u00edsticas.\nO libro est\u00e1 composto por 125 p\u00e1xinas que se dividen nun pr\u00f3logo e once ep\u00edgrafes, cun total de sesenta e tres poemas, a \u00faltima das cales titulada \u201cSumo Parnaso Nosso\u201d, con dous poemas adicados a Lu\u00eds de Cam\u00f5es e a Rosal\u00eda de Castro. A capa \u00e9 de Raguer Caldas .\nPr\u00f3logo\n&lt;ol type =\"I\"&gt;&lt;li&gt; Caracol ao p\u00f4r-do-sol \n&lt;li&gt; Gaivota alta\n&lt;li&gt; Lagarto absorto\n&lt;li&gt; Cora\u00e7ao no trov\u00e2o\n&lt;li&gt; Rel\u00f3gio de areia&lt;\\li&gt;\n&lt;li&gt; VI Alma do espello\n&lt;li&gt; Noite Nua\n&lt;li&gt; Torre de gelo\n&lt;li&gt; Sar\u00e7a ardente\n&lt;li&gt; Tres poemas carnais\n&lt;li&gt; Sumo parnasso nosso\nPr\u00f3logo.\nO volume inic\u00edase co texto de apresentaci\u00f3n \u201cErnesto Guerra da Cal e a poes\u00eda no crep\u00fasculo da vida\u201d (p\u00e1x. 7-9) do Profesor Doutor Carlos Reis, da Universidade de Co\u00edmbra. Nese traballo, este prestixioso especialista portugu\u00e9s salienta que Ernesto da Cal \u00abnunca renunciou\u00bb \u00e1 identidade cultural galega. E entre outras valorizaci\u00f3ns valiosas deste libro de poes\u00eda, engade Carlos Reis (p\u00e1x. 8-9):\nComo esp\u00edrito superior que sempre foi, Guerra da Cal soubo tirar da vida as leci\u00f3ns que ela quixo ensinarlle e deducir delas a sageza que ben lle co\u00f1eceran os que tiveran o privilexio de convivir con el . Caracol ao P\u00f4r-do-Sol \u00e9 consecuencia directa desa sageza; e as\u00ed o caracol, bicho directamente sa\u00eddo da memoria viva da Galiza materna, ven ensinarnos, no crep\u00fasculo da vida en que lentamente destila a baba \u201cBaba l\u00edrica\u201d(p\u00e1x.15) dun tempo final, unha lecci\u00f3n que \u00e9 a desa sageza.\nNa poes\u00eda crepuscular de Guerra da Cal, resoa l\u00facidamente a certeza da irrevers\u00edbel crueldade dun tempo que non se deten e que, na s\u00faa marcha impar\u00e1bel, trae consigo a morte. Mais nin por iso a poes\u00eda de Guerra da Cal \u00e9 menos serena, sen deixar de ser, moitas veces, un exuberante tributo ao poder creativo e cat\u00e1rtico da linguaxe: se o tempo \u00e9 implac\u00e1bel e se est\u00e1 para chegar a noite da vida, sen apelo nin retorno, ent\u00f3n a poes\u00eda debe ser unha celebraci\u00f3n do que esa vida soubo dar. No debate sordo entre Eros e Thanatos, subsiste o vigor co que o poeta afirma o amor, a vitalidade que o fasc\u00ednio pola muller implica, a evocaci\u00f3n de instantes redentores, a atracci\u00f3n polo misterio do co\u00f1ecemento, a revelaci\u00f3n de momentos en que se sente un \u201ccalafrio mortal de beleza\u201d e tam\u00e9n unha progresiva identificaci\u00f3n con Deus, sen outro intermedi\u00e1rio que non sexa o propio discurso do poeta. Todo iso e, ao mesmo tempo, o desasombro co que Guerra da Cal reco\u00f1ece o car\u00e1cter transitorio da existencia humana, a pequenez do home perante Deus, o \u00abescuro sil\u00eancio\u00bb no que o tempo pode mergullar, o misterio da identidade traduzido na \u00abagonia de non saber quen son eu\u00bb.\nCaracol ao p\u00f4r-do-sol.\nNo primeiro ep\u00edgrafe o autor comeza con varias citas de personalidades tales como: Mathew Arnold Sth\u00e8pane Mallarm\u00e8,Novalis e Pascal. A continuaci\u00f3n incl\u00faese un \u00fanico poema que \u00e9 o que d\u00e1 nome ao libro, baixo unha cita de Jonh Donne \u00abYesternight the sun went hence, And yet is here today\u00bb. Nesta composici\u00f3n o tema principal \u00e9 o paso do tempo, seguindo o t\u00f3pico latino \u201ctempus fugit\u201d, onde o autor reflicte como esperamos todos (coa figura do caracol) por ese solpor da vida (morte).\nGaivota alta.\nGaivota alta esta constitu\u00edda por un conxunto de seis poemas, introducidos por unha cita de Juan Ram\u00f3n Jim\u00e9nez \u00abDios est\u00e1 azul\u00bb.Poder\u00edase dicir que estes poemas est\u00e1n englobados no mesmo ep\u00edgrafe debido a presenza de Deus, o mar, o vento e d\u00fabidas existencialistas, v\u00e9ase no poema \u201cDocumento\u201d, en moitos deles. A aspectos formais, cabe destacar como Guerra da Cal nalg\u00fans dos poemas recalca o pronome persoal \u201cEU\u201d en mai\u00fascula. A dataci\u00f3n dos poemas comprende dende 1962 at\u00e9 1990 case o final da s\u00faa vida, escritos en diferentes cidades ."}
{"id": "460743", "revid": "6939", "url": "https://gl.wikipedia.org/wiki?curid=460743", "title": "Mocidade (novela de Joseph Conrad)", "text": ""}
{"id": "460746", "revid": "98629", "url": "https://gl.wikipedia.org/wiki?curid=460746", "title": "A soldadeira", "text": "A soldadeira \u00e9 unha obra de teatro escrita por Lu\u00eds Seoane. Publicada en 1957 en Bos Aires pola editorial Ariadna, favoreceu a importancia do desenvolvemento do teatro galego.\nHistoria.\nA obra no teatro da \u00e9poca e na produci\u00f3n do autor.\nO teatro galego da posguerra deuse principalmente en Bos Aires, onde se fundou en 1938 a Compa\u00f1\u00eda Galega Maruxa Villanueva, que ti\u00f1a como director a Manuel Varela Bux\u00e1n e onde se estreou \"Os vellos non deben de namorarse\" de Alfonso Daniel Rodr\u00edguez Castelao. Esta obra e a m\u00e1is emblem\u00e1tica na historia da dramaturxia en lingua galega e este proxecto pola incorporaci\u00f3n de t\u00e9cnicas modernas e porque sup\u00f3n a creaci\u00f3n dun teatro culto, que ademais estar\u00e1 presente nas tres obras escritas por Lu\u00eds Seoane: \"O irland\u00e9s astr\u00f3logo\", \"Esquema de farsa\" e \"A soldadeira\".\nEduardo Blanco Amor dirixiu o Teatro Popular Galego e escribiu varias pezas que se recompilaron en \"Farsas para t\u00edteres\" (1973) e \"Teatro pr\u00e1 xente\" (1974), que conecta coa tradici\u00f3n do teatro popular e ruralista na li\u00f1a de procurar un espect\u00e1culo dirixido \u00e1 \u201cxente do com\u00fan\u201d.\nPero ser\u00e1 Seoane o que se acerque m\u00e1is a escena europea do momento. A recreaci\u00f3n do drama hist\u00f3rico presente en \"A Soldadeira\" (1956) no que mestura o tempo m\u00edtico e hist\u00f3rico, perm\u00edtelle situar no pasado os problemas do presente.\nInspirouse nas obras tam\u00e9n dos seus compa\u00f1eiros do exilio para crear dende Arxentina unha obra de car\u00e1cter social que amosara ao mundo os problemas e opresi\u00f3n en Galicia.\nVersi\u00f3ns.\nA obra pos\u00fae d\u00faas versi\u00f3ns, unha en espa\u00f1ol e outra en galego. A\u00ednda hoxe est\u00e1 aberta a discusi\u00f3n de se Seoane a escribiu orixinalmente en galego ou castel\u00e1n. Se ben os estudos de M\u00aa Fe Gonz\u00e1lez e Armando Requeixo indican que a obra foi escrita orixinalmente en galego en 1956, e un ano m\u00e1is tarde presentada en espa\u00f1ol. Nestes mesmos estudos indicase que os motivos da traduci\u00f3n non son claros, mais na \u00e9poca en que se presentou a obra, 1957, a represi\u00f3n da ditadura, o exilio de moitos galegos, fac\u00edan case imposible que se puidera representar a peza en galego.\nAn\u00e1lise.\nA importancia dos pr\u00f3logos.\nMoitas publicaci\u00f3ns de A Soldadeira te\u00f1en grandes pr\u00f3logos, que introducen o o contexto (revoltas irmandi\u00f1as, loita de clases baixas contra as privilexiadas\u2026) e dan informaci\u00f3n adicional ademais de falar do autor. Para a versi\u00f3n en castel\u00e1n \u201cLa Soldadera\u201d o pr\u00f3logo \u00e9 incluso m\u00e1is importante para dar a co\u00f1ecer a historia de Galicia e a propia figura da soldadeira entre outras cuesti\u00f3ns.\nProp\u00f3sito da obra e tem\u00e1tica.\nO autor fai unha reflexi\u00f3n sobre o car\u00e1cter circular da historia, que reconstr\u00fae un pasado que sempre se repite, e que non \u00e9 tan distinto ao que estaban a vivir os campesi\u00f1os cos que viviron os personaxes medievais. Ning\u00fan feito do pasado \u00e9 alleo a n\u00f3s, xa que non deixa de ser parte da nosa historia e nos da unha lecci\u00f3n da que podemos aprender para non repetir os mesmos erros de novo.\nA tem\u00e1tica e hist\u00f3rica mais tam\u00e9n social, por un lado usa a historia medieval para trasladarnos a Galiza de ent\u00f3n e, por outro, usa aos personaxes actuais para amosar os problemas da Galiza actual, comparalos cos do pasado, denuncialos, e amosar como se defende con valor unha e outra vez Galiza contra quen a maltrata.\nTempo e espazo.\nA historia que nos \u00e9 transmitida nesta peza teatral enc\u00e1drase temporalmente no s\u00e9culo XV, na situaci\u00f3n das revoltas irmandi\u00f1as, a\u00ednda que ten varios personaxes pertencentes mediados do s\u00e9culo XX, na Galiza da ditadura franquista, que son trasladados ao escenario do s\u00e9culo XV.\nArgumento.\nA peza teatral div\u00eddese en tres actos ben diferenciados, que te\u00f1en li\u00f1as argumentais distintas mais que se relacionan entre si progresivamente at\u00e9 conformar unha \u00fanica historia. Cada acto div\u00eddese ademais en d\u00faas ou tres escenas que trasladan a acci\u00f3n a novos escenarios.\nNo primeiro acto a acci\u00f3n sit\u00faase en Santiago de Compostela, nun mercado, onde diversos mestres (artes\u00e1ns) pertencentes a diferentes oficios ( traballo do ouro, do ferro...) vense sobresaltados na s\u00faa rutina de traballo pola aparici\u00f3n da co\u00f1ecida soldadeira Minia, a cal comeza unha charla informal con eles, probablemente coa intenci\u00f3n de poder ofrecer os seus servizos. Eles, incomodados ante a presenza p\u00fablica da soldadeira arredor deles, mostran unha mestura entre interese e vergo\u00f1a, e non dubidan en insultar e facer mofa da soldadeira, polo seu traballo e mal considerada posici\u00f3n social.\nNo entanto aparecen tres campesi\u00f1os estranxeiros, un mozo e outro m\u00e1is maior, tam\u00e9n temos un terceiro con escasa participaci\u00f3n na trama. Eles mostran maior interese, inocencia e sensibilidade cara a soldadeira, e con ela se trasladan a unha taberna local na seguinte escena. \u00c9 neste momento cando novos personaxes secundarios son presentados; O Forneiro, O Canteiro, o Mestre Touci\u00f1o (dono da taberna)... No \u00e1mbito doutra charla informal comeza a adquirir interese o tema dunha revoluci\u00f3n campesi\u00f1a. Aqu\u00ed am\u00f3sanse as diferentes opini\u00f3ns dos personaxes sobre a revolta e a participaci\u00f3n nela, destaca a voz de Minia a Soldadeira, que deixa de ser motivo de mofa para adquirir un papel relevante e chamar a revoluci\u00f3n.\nPasamos ent\u00f3n ao segundo acto onde a obra adquire un car\u00e1cter confuso, descubrimos que se mesturan personaxes de car\u00e1cter actual para a \u00e9poca da publicaci\u00f3n da obra ( situados temporalmente na Galiza da ditadura franquista), que son os tres campesi\u00f1os; con personaxes medievais que constit\u00faen o resto m\u00e1is os que son introducidos neste acto.\nAgora a historia sit\u00faase nun monte preto de Compostela, en pleno escenario das revoltas irmandi\u00f1as, onde os personaxes medievais (os campesi\u00f1os Pedro Armeiro, Mart\u00edn Eanes, Mart\u00edn de Arca, Pedro Vinagre, Ruy Garc\u00eda, Vasco de Mazarelos, Xil Freire, e o xefe, Rui Xordo) te\u00f1en capturados a varios membros da nobreza coa intenci\u00f3n de aforcalos. Os tres campesi\u00f1os actuais non entenden ben o que est\u00e1 a pasar e queren ficar alleos aos feitos que lles rodean, mentres que Minia lles recorda que eles tam\u00e9n son parte da historia. Comeza ademais a producirse a trama amorosa da obra entre o campesi\u00f1o mozo e Minia. O campesi\u00f1o namorase de Minia e non a xulga porque ao ser un personaxe actual, desco\u00f1ece o que \u00e9 unha soldadeira, ademais lle prop\u00f3n a Minia escapar e emigrar a Am\u00e9rica, mais Minia ao ser un personaxe medieval non sabe o que \u00e9 Am\u00e9rica, porque a\u00ednda non se descubrira. Xorde aqu\u00ed a historia de amor impos\u00edbel entre presente e pasado que caracteriza a parte final da obra.\nO terceiro acto mostra aos personaxes de Minia e aos campesi\u00f1os regresando \u00e1 vila desconcertados tras extraviarse na batalla. Ningu\u00e9n lles abre a porta e moitos compa\u00f1eiros que os acompa\u00f1aban fican agora mortos, eles a\u00ednda non o saben mais pronto descubriran que perderon a revolta. A\u00ednda as\u00ed, deciden reorganizarse xunto a outros campesi\u00f1os e loitar, a\u00ednda que xa todo est\u00e1 perdido. Minia \u00e9 ferida e morre en brazos do namorado campesi\u00f1o mozo. Neste momento ningunha personaxe actual ou medieval a xulga, e todos choran a s\u00faa perda que constit\u00fae o tr\u00e1xico final da obra. \nA soldadeira dentro do teatro europeo.\n\"A soldadeira\" est\u00e1 amplamente influenciada polo teatro de Bertolt Brecht, amosa por exemplo todas as distorsi\u00f3ns da estrutura social, busca crear no espectador unha actitude cr\u00edtica que lle permita mergullarse dentro da historia. E unha obra de car\u00e1cter feminista, a muller representada por Minia \u00e9 o personaxe principal, e non \u00e9 ocultado o maltrato e dobre moral coa que \u00e9 tratada, para terminar cun final tr\u00e1xico que fai reflexionar aos demais personaxes. Na Soldadeira a muller e o pobo son un reflexo da loita de contra a nobreza, contra o maltrato e o abuso.\nModelos dram\u00e1ticos pos\u00edbeis que segue a obra.\nEstes son alg\u00fans dos pos\u00edbeis modelos dram\u00e1ticos que tivo en conta e tomou como inspiraci\u00f3n Seoane a hora de escribir A Soldadeira, acorde cos estudos de M\u00aa Fe Gonz\u00e1lez e Armando Requeixo e co engadido de certas obras literarias e teatrais anteriores que tiveron influencia nos autores da s\u00faa xeraci\u00f3n, non s\u00f3 galegas sen\u00f3n internacionais tendo en conta as numerosas viaxes europeas que realizou Seoane: - Castelao (\"Os vellos non deben namorarse\") - Rafael Dieste (\"A fiestra valdeira\") - Valle-Incl\u00e1n - Os Autores do Abbey Theatre - Gil Vicente - As novas tendencias: Happenings, teatro experimental de Grotowski -Parateatro da s\u00faa nenez en Arca\nRepresentaci\u00f3ns.\nA obra representouse por primeira e \u00faltima vez o s\u00e1bado 24 de marzo de 2018. Foi representada en galego pola compa\u00f1\u00eda de Teatro Proscrito e o texto orixinal de Seoane foi adaptado por Lino Braxe, o lugar da representaci\u00f3n foi a propia fundaci\u00f3n Luis Seoane. A idea e esforzos que levaron a representaci\u00f3n foron realizados na maior\u00eda pola Fundaci\u00f3n Luis Seoane. Como explicou Lino Braxe a \"La Voz de Galicia\" pouco antes da posta en escena, a obra non era doada de representar polo gran n\u00famero de personaxes que pos\u00fae, ademais non existen modelos de representaci\u00f3ns anteriores nos que inspirarse. O gran contido hist\u00f3rico-cultural da obra fai que sexa case impos\u00edbel pensar na s\u00faa representaci\u00f3n f\u00f3ra de Galicia, a obra nunca m\u00e1is volveu ser representada de novo."}
{"id": "460754", "revid": "98629", "url": "https://gl.wikipedia.org/wiki?curid=460754", "title": "Presidente da Naci\u00f3n Arxentina", "text": "O presidente da Naci\u00f3n Arxentina \u00e9 o xefe de Estado e xefe de Goberno, responsable pol\u00edtico da administraci\u00f3n xeral da Rep\u00fablica Arxentina e comandante en xefe das Forzas Armadas.\nEntre outros poderes e responsabilidades, o Artigo 99 da Constituci\u00f3n da Naci\u00f3n Arxentina encarga ao presidente \u00abexpedir as instruci\u00f3ns e regulamentos que sexan necesarios para a execuci\u00f3n das leis\u00bb, fai do presidente o comandante en xefe das Forzas Armadas, autor\u00edzao a nomear oficiais executivos e xudiciais, sit\u00faao \u00e1 fronte da pol\u00edtica exterior da Arxentina, e permite ao presidente conceder indultos ou moratorias, aprobar ou vetar leis, introducir lexislaci\u00f3n mediante decretos de necesidade e urxencia, e declarar o estado de sitio e a intervenci\u00f3n federal.\nO presidente \u00e9 elixido mediante o sufraxio directo con posibilidade dunha segunda volta electoral para un mandato de catro anos. Desde a reforma da Constituci\u00f3n Arxentina de 1994, o mandatario ten a posibilidade dunha reelecci\u00f3n inmediata, podendo repetir novamente o mandato despois de transcorrido un per\u00edodo. En caso de morte, destituci\u00f3n ou renuncia dun presidente, o vicepresidente asume a presidencia.\nAt\u00e9 a data, houbo un total de corenta e nove persoas que asumiron o cargo e cincuenta e d\u00faas presidencias (isto \u00e9 porque Julio Argentino Roca, Hip\u00f3lito Yrigoyen e Juan Domingo Per\u00f3n foron reelectos tras un per\u00edodo presidencial como m\u00ednimo). Das persoas elixidas para o cargo, vinte e cinco foron electas en 31 elecci\u00f3ns (nove con sufraxio directo e 22 en forma indirecta) e doce son ditadores que se arrogaron o cargo de presidente \"de facto\". Ademais sete vicepresidentes e cinco cidad\u00e1ns por lei de acefalia (dous presidentes provisorios do Senado, un presidente da C\u00e1mara de Deputados, un gobernador e un senador) asumiron o cargo tras a falta dun presidente. En canto ao termo do mandato polo que foron elixidos, dezaseis terminaron o seu mandato, seis foron derrocados por golpes de estado, tres morreron por causas naturais e oito renunciaron.\nO primeiro presidente foi Bernardino Rivadavia co cargo de \u00abpresidente das Provincias Unidas do R\u00edo da Prata\u00bb, creado por lei do Congreso do 6 de febreiro de 1826. Despois da s\u00faa renuncia desapareceu o cargo na lexislaci\u00f3n arxentina ata que en 1853 foi restablecido por unha nova constituci\u00f3n, dispondo que a elecci\u00f3n se realizaba por seis anos, sen posibilidade de reelecci\u00f3n inmediata; a designaci\u00f3n fac\u00edase por votaci\u00f3n indirecta nun Colexio electoral e se ning\u00fan candidato lograba m\u00e1is da metade dos votos, decid\u00eda o Congreso entre os dous m\u00e1is votados. Justo Jos\u00e9 de Urquiza foi o primeiro elixido de acordo co novo r\u00e9xime e desempe\u00f1ou o cargo como \u00abpresidente da Confederaci\u00f3n Arxentina\u00bb, do mesmo xeito que o seu sucesor, Santiago Derqui, quen logo das reformas constitucionais de 1860, asumiu como \u00abpresidente da Naci\u00f3n Arxentina\u00bb, t\u00edtulo vixente at\u00e9 a data. Adolfo Rodr\u00edguez Sa\u00e1 foi o que menos tempo permaneceu no cargo, con tan s\u00f3 7 d\u00edas, e Jullo Argentino Roca, cos seus 12 anos no posto, foi o que permaneceu por m\u00e1is tempo.\nO actual presidente \u00e9 Alberto Fern\u00e1ndez, da coalici\u00f3n Frente de Todos, que tomou posesi\u00f3n o 10 de decembro de 2019.\nOrixe.\nAs orixes da Arxentina como naci\u00f3n rem\u00f3ntanse a 1776 cando, no marco das chamadas reformas borb\u00f3nicas, o rei de Espa\u00f1a creou o Vicerreinado do R\u00edo da Prata \u2013que abarcaba aproximadamente os territorios das actuais Arxentina, Bolivia, Paraguai, o Uruguai e sur do Brasil, separ\u00e1ndoo do Vicerreinado do Per\u00fa. O xefe de Estado segu\u00eda sendo o rei, representado localmente polo vicerrei que, en xeral, era nacido en Espa\u00f1a.\nPrimeira Xunta de Goberno.\nA Primeira Xunta de Goberno, oficialmente Xunta Provisional Gubernativa das Provincias do R\u00edo da Prata a nome do Se\u00f1or Don Fernando VII, foi a Xunta de goberno xurdida o venres 25 de maio de 1810 en Buenos Aires, capital do Vicerreinado do R\u00edo da Prata, como consecuencia do triunfo da Revoluci\u00f3n de Maio que destitu\u00edu ao vicerrei Baltasar Hidalgo de Cisneros. A sede do goberno foi fixada no Forte de Buenos Aires, que servira dende 1776 como residencia dos vicerreis e onde hoxe se atopa a Casa de Goberno. A Primeira Xunta existiu como tal at\u00e9 o 18 de decembro do mesmo ano, xa que coa incorporaci\u00f3n de deputados do interior transformouse na Xunta Grande.\nO Presidente da Primeira Xunta das Provincias Unidas do R\u00edo da Prata foi Cornelio Saavedra.\nDiretor Supremo.\nCando se uniron representantes doutras cidades do interior e logo o goberno delegouse primeiro nun triunvirato e logo nun poder executivo unipersoal co nome de Director Supremo creado pola Asemblea Nacional de 1813.\nO cargo de Director Supremo mant\u00edvose cando, logo de declarada a independencia o 9 de xullo de 1816 por un Congreso reunido na cidade de San Miguel de Tucum\u00e1n, aprobouse unha Constituci\u00f3n en 1819, pero debido a circunstancias pol\u00edticas, a mesma nunca entrou en vigor, o poder central disolveuse e o pa\u00eds quedou como unha confederaci\u00f3n de provincias.\nUnha nova constituci\u00f3n aprobada en 1826 creou por primeira vez o cargo de presidente, para o cal foi electo Bernardino Rivadavia, o primeiro presidente arxentino. Debido \u00e1 guerra entre a Arxentina e o Brasil, Rivadavia renunciou despois dun breve per\u00edodo de tempo, e a oficina disolveuse pouco despois.\nUnha guerra civil entre \u00abunitarios\u00bb (unitaristas, \u00e9 dicir goberno central con sede en Buenos Aires) e \u00abfederais\u00bb (federalistas con plena autonom\u00eda das provincias) produciuse nas d\u00e9cadas seguintes. Neste momento, non hab\u00eda unha autoridade central e o m\u00e1is pr\u00f3ximo a iso era o representante de relaci\u00f3ns exteriores, polo xeral o gobernador da Provincia de Buenos Aires. O \u00faltimo en levar este t\u00edtulo foi Juan Manuel de Rosas que, nos \u00faltimos anos do seu goberno, foi elixido xefe supremo da Confederaci\u00f3n Arxentina, adquirindo poder efectivo no resto do pa\u00eds.\nEn 1852, Rosas foi derrocado e convocouse a unha asemblea constitu\u00ednte. Esta constituci\u00f3n, a\u00ednda en vigor, estableceu un goberno federal nacional, coa oficina do presidente, electo mediante o Colexio electoral. O per\u00edodo de mandato fixouse en seis anos, sen posibilidade de reelecci\u00f3n. O primeiro presidente elixido en virtude da Constituci\u00f3n foi Justo Jos\u00e9 de Urquiza. Despois dunha breve interrupci\u00f3n en 1860, a sucesi\u00f3n de presidentes realizouse respectando as normas legais ata que a partir de 1930 foi interrompida por varios golpes de estado, co cal se intercalaron presidentes \"de facto\" e outros legalmente elixidos.\nEn 1930, 1943, 1955, 1962, 1966 e 1976, golpes militares depuxeron aos presidentes electos. En 1930, 1943 e 1955 as Forzas Armadas designaron militares co t\u00edtulo de presidente. Como resultado dos golpes de estado de 1966 e de 1976, o goberno federal foi exercido por unha xunta militar integrada polos xefes de cada unha das tres ramas das Forzas Armadas (Ex\u00e9rcito, Forza A\u00e9rea e Armada) a que, \u00e1 s\u00faa vez, designou a un militar como presidente. En 1962, antes que os militares alcanzasen a nomear un novo presidente, asumiu ese cargo o presidente provisional do Senado que era o substituto legal do presidente deposto.\n\u00c9 discutible se estes xefes de estado militares adecuadamente poden ser chamados presidentes, dada a ilexitimidade dos seus gobernos. A posici\u00f3n do goberno arxentino actual \u00e9 que os militares que desempe\u00f1aron o Poder Executivo entre 1976 e 1983 non foron explicitamente presidentes lex\u00edtimos, polo cal non se lle reco\u00f1eceu dereito a unha pensi\u00f3n presidencial. A situaci\u00f3n dos anteriores presidentes militares non est\u00e1 definida, a\u00ednda que todos eles na actualidade xa faleceron.\nO presidente na constituci\u00f3n.\nConstituci\u00f3n de 1826.\nA Constituci\u00f3n de 1826 establec\u00eda que o poder executivo era exercido por unha persoa baixo o t\u00edtulo de \"presidente da Rep\u00fablica Arxentina\" (artigo 68). Os requisitos eran ser cidad\u00e1n arxentino, ter trinta e seis anos, nove como cidad\u00e1n e un capital de dez mil pesos (artigos 24 e 69). Ti\u00f1a un mandato de cinco anos e non pod\u00eda ser reelixido (artigo 71). En caso de enfermidade, morte, renuncia ou destituci\u00f3n o cargo era exercido polo presidente do senado (artigo 72). Era elixido da seguinte forma (artigos 73 ao 80): Na capital e en cada provincia form\u00e1base unha xunta de 15 electores que votaban catro meses antes de que finalizase o mandato con \u00abpapeletas asinadas\u00bb. Unha vez terminada a votaci\u00f3n e o escrutinio, a acta \u00eda dirixida ao presidente do Senado quen xunto a catro membros do congreso fac\u00edan o c\u00e1lculo final. O que reun\u00eda as d\u00faas terceiras partes dos votos era proclamado presidente. No caso de que ning\u00fan o reunise, era elixido polos 2/3 do congreso. Pod\u00eda ser destitu\u00eddo por acusaci\u00f3n da C\u00e1mara de Representantes por \u00abdelitos de traiz\u00f3n, concusi\u00f3n, malversaci\u00f3n dos fondos p\u00fablicos, violaci\u00f3n da Constituci\u00f3n, particularmente con respecto aos dereitos primarios dos cidad\u00e1ns, ou outros crimes que merezan pena infamante ou de morte\u00bb, e ser destitu\u00eddo polo senado\nAs s\u00faas atribuci\u00f3ns eran (artigos 81 ao 101) publicar e facer executar as leis, convocar ao congreso, facer anualmente a apertura de sesi\u00f3ns, ordena as elecci\u00f3ns lexislativas, ser o comandante das forzas de mar e terra necesitando o permiso do congreso para mandar ao ex\u00e9rcito en persoa, prover a seguridade interior e exterior, tomar medidas para garantir a paz, facer tratados con aprobaci\u00f3n do senado, nomear e destitu\u00edr aos seu cinco ministros, nomear embaixadores e demais axentes con aprobaci\u00f3n do senado, recibir delegaci\u00f3ns estranxeiras, expedir as cartas de cidadan\u00eda, exercer o padroado xeral das igrexas, \u00abTodos os obxectos e ramos de Facenda e Polic\u00eda, os establecementos p\u00fablicos, e nacionais, cient\u00edficos e de todo x\u00e9nero, formados e sostidos con fondos do Estado, as casas de moeda, Bancos nacionais, correos, postas e cami\u00f1os son da suprema inspecci\u00f3n e resorte do Presidente da Rep\u00fablica\u00bb, aplicar indultos e nomear xu\u00edces da corte suprema. Ademais, nomeaba aos gobernadores das provincias a proposta dun Consello de Administraci\u00f3n e aprobaba os seus orzamentos. Todo proxecto de lei deb\u00eda pasar polo poder executivo quen as aprobaba ou obxectaba.\nConstituci\u00f3n de 1853.\nOs artigos 71.\u00ba a 90.\u00ba conti\u00f1an as estipulaci\u00f3ns relativas ao poder executivo. O titular deste era unipersoal, e levaba o t\u00edtulo de \"Presidente da Confederaci\u00f3n Arxentina.\" Un vicepresidente, electo xuntamente con el, suplir\u00edao en caso de ausencia, inhabilidade ou renuncia.\nOs requisitos para a elecci\u00f3n como presidente eran similares aos esixidos para os senadores; engad\u00edaselles a condici\u00f3n de nativo, ou de ser fillo dun en caso de nacer f\u00f3ra do territorio nacional, e a pr\u00e1ctica da relixi\u00f3n cat\u00f3lica, \u00fanica concesi\u00f3n aos \"montoneros.\" O seu mandato estender\u00edase por un per\u00edodo de seis anos, sen posibilidade de reelecci\u00f3n ata que pasase un per\u00edodo completo; ningunha causa permit\u00eda a extensi\u00f3n deste m\u00e1is al\u00f3 dos seis anos cumpridos dende a data orixinal de asunci\u00f3n.\nO procedemento para a elecci\u00f3n presidencial era indirecto; o electorado de cada provincia escoller\u00eda un n\u00famero de delegados, igual ao dobre da cantidade total de deputados e senadores que se elixisen pola mesma. Os electores de cada provincia votar\u00edan discrecionalmente aos candidatos que xulgasen m\u00e1is convenientes, e remitir\u00edan copia selada da s\u00faa resoluci\u00f3n ao Senado da Naci\u00f3n; unha vez recibidas todas as listas, a Asemblea Lexislativa realizar\u00eda o escrutinio destas. De haber como resultado maior\u00eda absoluta dun candidato, a proclamaci\u00f3n ser\u00eda autom\u00e1tica. En caso de non contar ning\u00fan coa mesma, a Asemblea Lexislativa elixir\u00eda inmediatamente e a simple pluralidade de sufraxios entre os dous candidatos m\u00e1is votados, ou m\u00e1is en caso de haber empate no primeiro ou segundo posto. Neste \u00faltimo caso, de non haber candidato con maior\u00eda absoluta en primeira instancia, realizar\u00edase unha segunda volta entre os dous candidatos m\u00e1is votados na primeira volta. O \"quorum\" para esta elecci\u00f3n era de tres cuartas partes dos congresistas.\nDe acordo co primeiro inciso do artigo 90.\u00ba, o presidente era a autoridade suprema da Confederaci\u00f3n, no que se denomina un r\u00e9xime \"presidencialista\": non respond\u00eda das s\u00faas acci\u00f3ns, dentro do marco imposto pola Constituci\u00f3n, a ningunha autoridade superior, e non requir\u00eda da aprobaci\u00f3n do Congreso para o exercicio das atribuci\u00f3ns que lle competen. Era ademais o titular do poder executivo da cidade designada capital federal, e o xefe das forzas armadas.\nO presidente gozaba de facultades lexislativas: ademais da sanci\u00f3n e promulgaci\u00f3n das leis ditadas polo Congreso, inclu\u00edndo a facultade de veto, estaba ao seu cargo a expedici\u00f3n dos regulamentos necesarios para a aplicaci\u00f3n da lei, chamados \"decretos\", a\u00ednda que respectando o esp\u00edrito orixinal da mesma. A firma de tratados con outros estados estaba ao seu exclusivo cargo, as\u00ed como a decisi\u00f3n de dar ou non tr\u00e1mite aos documentos emitidos polo pont\u00edfice cat\u00f3lico.\nComo autoridade en materia de pol\u00edtica exterior, era o encargado do nomeamento de embaixadores e outros ministros destinados \u00e1 negociaci\u00f3n coas potencias estranxeiras; a elecci\u00f3n e remoci\u00f3n dos titulares de embaixada requir\u00eda acordo senatorial (un vestixio da influencia da constituci\u00f3n norteamericana, na que o Senado comparte co presidente a potestade sobre as relaci\u00f3ns exteriores, sobre os convencionais), pero a dos funcionarios de rango inferior estaba enteiramente ao seu cargo. Polo mesmo, era a autoridade a cargo da xesti\u00f3n dos asuntos militares, dispondo do ex\u00e9rcito, designando aos oficiais de leste (con acordo do Senado, en caso dos postos superiores da escala), emitindo patentes de corso, declarando a guerra ou decretando o estado de sitio cando a s\u00faa causa fora o ataque dunha potencia estranxeira.\nA s\u00faa implicaci\u00f3n coas tarefas do Congreso non se limitaba \u00e1 promulgaci\u00f3n das leis: estaba a cargo do presidente a apertura das sesi\u00f3ns en Asemblea Lexislativa, na que comunicaba ao mesmo as s\u00faas consideraci\u00f3ns acerca da s\u00faa tarefa, e a pr\u00f3rroga ou convocatoria a sesi\u00f3ns f\u00f3ra do per\u00edodo ordinario.\nCon respecto ao poder xudicial, estaba ao seu cargo a designaci\u00f3n dos xu\u00edces dos tribunais federais, para o que requir\u00eda o acordo senatorial; ademais, contaba coa facultade de indultar aos condenados por delitos de xurisdici\u00f3n federal, salvo en casos de xu\u00edzo pol\u00edtico. Non ti\u00f1a a facultade de impor condenas, pero si de, en estado de sitio, decretar o arresto temporal ou o traslado de persoas, salvo que estas preferisen abandonar o territorio nacional. Se non contaba co acordo do Congreso ao ditalas, estas medidas caducaban automaticamente aos 10 d\u00edas.\nComo encargado da administraci\u00f3n nacional, est\u00e1balle encomendada a recadaci\u00f3n da renda nacional e a s\u00faa aplicaci\u00f3n, dentro do marco da lei de orzamento; ti\u00f1a facultade para outorgar o goce de licenzas ou montep\u00edos, e para solicitar calquera clase de informaci\u00f3n por parte da administraci\u00f3n nacional.\nA Constituci\u00f3n fixaba como axudantes do presidente a cinco ministros, elixidos por este, en carteiras de Interior, de Relaci\u00f3ns Exteriores, de Facenda, de Xustiza, Culto e Instruci\u00f3n P\u00fablica, e de Guerra e Mari\u00f1a. O referendo ministerial era necesario para os decretos de goberno. Os ministros estaban ademais obrigados a dar informes ao Congreso na apertura de sesi\u00f3ns, e facultados a tomar parte nos debates deste, a\u00ednda que sen voto. A tarefa era incompatible co exercicio do poder lexislativo nacional.\nPoderes e deberes.\nArtigo 99.\nO presidente da Naci\u00f3n ten as seguintes atribuci\u00f3ns:\nPoderes executivos.\nO presidente \u00e9 o xefe supremo da Naci\u00f3n, xefe de goberno e responsable pol\u00edtico da administraci\u00f3n xeral do pa\u00eds (inciso 1), e est\u00e1 \u00e1 cabeza do poder executivo do goberno, cuxa responsabilidade \u00e9 \u00abExpedir as instruci\u00f3ns e regulamentos que sexan necesarios para a execuci\u00f3n das leis\u00bb (inciso 2). Para levar a cabo este deber, out\u00f3rgaselle o control dos catro mill\u00f3ns de empregados do poder executivo federal.\nAo presidente corresp\u00f3ndelle o nomeamento e remoci\u00f3n de varios membros do poder executivo. Embaixadores (Segundo a lei 20.957, o Goberno pode designar at\u00e9 25 embaixadores da s\u00faa confianza sen aprobaci\u00f3n do Senado, que deben deixar as s\u00faas funci\u00f3ns cando o presidente termina o seu mandato), ministros plenipotenciarios e encargados de negocios, son todos designados polo presidente co \u00abconsello e consentimento\u00bb dunha maior\u00eda do Senado; e por si s\u00f3 nomea e destit\u00fae a membros do Gabinete e outros oficiais federais (inciso 7). Os nomeamentos realizados mentres o Senado non est\u00e1 en per\u00edodo de sesi\u00f3ns son temporais e expiran ao final da seguinte sesi\u00f3n do Senado (inciso 19).\nSupervisa o exercicio dos seus ministros (inciso 10) e pode pedir os informes que crea convenientes (inciso 17). Xeralmente, o presidente pode cesar e encher vacantes aos funcionarios executivos \u00e1 s\u00faa discreci\u00f3n (inciso 19).\nQuizais o m\u00e1is importante de todos os poderes presidenciais \u00e9 a s\u00faa posici\u00f3n \u00e1 fronte das Forzas Armadas arxentinas como o seu comandante en xefe (inciso 12). Mentres que o poder de declarar a guerra corresponde constitucionalmente ao Congreso (inciso 15), o presidente comanda e dirixe aos seus ex\u00e9rcitos e \u00e9 responsable de planear a estratexia militar e conceder empregos e graos militares (incisos 13 e 14).\nXunto coas forzas armadas, o presidente tam\u00e9n est\u00e1 \u00e1 fronte da pol\u00edtica exterior. A trav\u00e9s do Ministerio de Relaci\u00f3ns Exteriores e o Ministerio de Defensa, o presidente \u00e9 responsable da protecci\u00f3n dos arxentinos no estranxeiro e dos cidad\u00e1ns arxentinos en territorio nacional. O presidente decide se hai que reco\u00f1ecer novas naci\u00f3ns e novos gobernos, recibe os seus ministros e admite c\u00f3nsules, e negocia tratados con outras naci\u00f3ns, que se fan vixentes na Arxentina cando son aprobados polas d\u00faas terceiras partes do Senado (inciso 11). O presidente tam\u00e9n pode negociar \u00abacordos executivos\u00bb con poderes estranxeiros que non est\u00e1n suxeitos \u00e1 confirmaci\u00f3n do Senado.\nEn materia de seguridade interior, o presidente est\u00e1 facultado para declarar o estado de sitio (inciso 16) ou a intervenci\u00f3n federal (inciso 20) dunha ou varias provincias en caso de ataque exterior con acordo do senado e en caso de conmoci\u00f3n interior debe convocar ao congreso para o seu tratamento, pero non poder\u00e1 condenar por si ou aplicar penas (artigo 23).\nConcede xubilaci\u00f3ns, retiros, licenzas e pensi\u00f3ns (inciso 6); e pode ausentarse do territorio nacional, con permiso do Congreso (inciso 18).\nPoderes lexislativos.\nO primeiro poder conferido ao presidente pola Constituci\u00f3n \u00e9 o poder lexislativo de veto presidencial. Calquera proxecto de lei aprobado polo Congreso deber\u00e1 ser presentado ao presidente antes de que poida converterse en lei. Unha vez que a norma legal foi presentada, o presidente ten tres opci\u00f3ns:\nLogo prom\u00falgaas e fainas publicar no Bolet\u00edn Oficial. Ademais, o presidente ten capacidade para introducir lexislaci\u00f3n directamente, a trav\u00e9s de decretos de necesidade e urxencia, sempre que non regulen en materia penal, tributaria, electoral ou o r\u00e9xime dos partidos pol\u00edticos, en acordo xeral cos ministros e sendo analizados e aprobados polo Congreso (inciso 3).\nO presidente pode desempe\u00f1ar un papel importante na s\u00faa conformaci\u00f3n, sobre todo se o partido pol\u00edtico do presidente ten maior\u00eda nunha ou ambas as C\u00e1maras do Congreso. Os membros do poder executivo non poden ocupar simultaneamente o seu posto e un escano no Congreso, pero \u00e9 habitual que redacten a lexislaci\u00f3n e que un Senador ou Deputado o presente por eles. O presidente pode influ\u00edr dunha forma importante no poder lexislativo a trav\u00e9s do informe anual, escrito ou oral ao facer a apertura das sesi\u00f3ns ordinarias, que constitucionalmente debe presentar ao Congreso. Este discurso a mi\u00fado perfila a oferta lexislativa para o ano pr\u00f3ximo (inciso 8). De acordo cos artigos 63 e 99 inciso 9, o presidente pode convocar a unha ou a ambas as C\u00e1maras do Congreso para unha sesi\u00f3n extraordinaria mediante un decreto, indicando os proxectos de lei a tratar.\nPoderes xudiciais.\nO presidente tam\u00e9n ten a facultade de propor xu\u00edces federais, inclu\u00eddos membros da Corte Suprema da Arxentina, sobre a base dunha proposta vinculante do Consello da Maxistratura (inciso 4). Con todo, estes nomeamentos requiren a confirmaci\u00f3n do Senado por dous terzos dos membros presentes e isto pode supor un impedimento importante ante a posibilidade de que un presidente quixese formar unha xudicatura federal cunha postura ideol\u00f3xica particular. Tam\u00e9n pode conceder perd\u00f3ns e indultos, pero non intervir en acusaci\u00f3ns da C\u00e1mara de Deputados (inciso 5).\nProceso de elecci\u00f3n.\nElexibilidade.\nNa Constituci\u00f3n de 1994, no seu artigo 89 da secci\u00f3n segunda, sobre o poder executivo, marca os requisitos para ser presidente:\nElecci\u00f3n.\nA campa\u00f1a presidencial contempor\u00e1nea comeza antes das elecci\u00f3ns primarias, cando os partidos pol\u00edticos fan unha selecci\u00f3n de candidatos. Nas elecci\u00f3ns primarias, queda habilitado \u00e1s elecci\u00f3ns xerais quen pasa o piso do 1,5\u00a0% do padr\u00f3n electoral.\nDende 2015, os candidatos participan en debates televisados a escala nacional. Os nomeados de cada partido fan campa\u00f1a ao longo de todo o pa\u00eds para explicar os seus programas electorais, convencer aos votantes e solicitar contribuci\u00f3ns \u00e1 campa\u00f1a.\nEntre 1853 e 1994, o presidente foi elixido mediante o voto indirecto, \u00e9 dicir, elix\u00edanse electores para o Colexio Electoral que permit\u00eda ga\u00f1ar por amplas maior\u00edas, xa que, con excepci\u00f3n da elecci\u00f3n de Domingo Faustino Sarmiento en 1868, en todas as demais o candidato ga\u00f1ador ti\u00f1a logrado a maior\u00eda no Colexio na elecci\u00f3n. A elecci\u00f3n a presidente era a voto cantado e con fraude, sendo necesario a maior\u00eda absoluta (a metade m\u00e1is un dos electores) para ser presidente. A sanci\u00f3n da Lei S\u00e1enz Pena en 1912 instaurou o voto secreto e obrigatorio entre homes maiores de 18 anos usando o padr\u00f3n militar sendo aplicado nas elecci\u00f3ns de 1916, 1922 e 1928 ga\u00f1adas pola Uni\u00f3n C\u00edvica Radical, e en 1946 ga\u00f1adas polo actual Partido Xusticialista.\nTras o golpe de estado de 1930, as elecci\u00f3ns de 1931 e 1937 realiz\u00e1ronse con fraude electoral e a Uni\u00f3n C\u00edvica Radical proscrita at\u00e9 1935. Coa reforma de 1949, eliminouse o colexio electoral e instaurouse o voto directo coa inclusi\u00f3n das mulleres mediante unha lei de 1947, sendo necesario o 50% dos votos afirmativos para ser electo con posibilidade de segunda volta electoral entre as d\u00faas primeiras forzas. As\u00ed foi reelecto Juan Domingo Per\u00f3n en 1951. O golpe militar de 1955 reinstaurou o sistema electoral anterior coa proscrici\u00f3n dos partidos Peronista e Comunista, aplic\u00e1ndoo \u00e1s elecci\u00f3ns de 1958 e 1963. En 1972, a ditadura militar gobernante instaurou o voto directo universal, necesitando o 50% dos votos afirmativos con posibilidade de segunda volta entre as f\u00f3rmulas que sacaron m\u00e1is do 15% dos votos e o fin das proscrici\u00f3ns. Isto aplicouse \u00e1s elecci\u00f3ns de marzo e setembro de 1973. Tras o fin do Proceso de Reorganizaci\u00f3n Nacional, ditadura que gobernaba desde 1976, as elecci\u00f3ns de 1983 e 1989 levaron a cabo mediante o voto indirecto universal con colexio electoral necesitando a maior\u00eda absoluta dos electores para ser presidente.\nEn 1994 reformouse a Constituci\u00f3n e disp\u00faxose, que o candidato \u00e9 elixido directamente polo pobo en dobre volta (Art. 94). A elecci\u00f3n \u00e9 efectuada dentro dos dous meses anteriores \u00e1 finalizaci\u00f3n do mandato do presidente sa\u00ednte (Art. 95). Na primeira volta, se a f\u00f3rmula obt\u00e9n o 45\u00a0% m\u00e1is un dos votos, ou obtendo 40\u00a0% supera por 10\u00a0% ao segundo, computando unicamente os votos afirmativos, isto \u00e9 exclu\u00edndo os votos en branco ou nulos, os seus integrantes ser\u00e1n proclamados como presidente e vicepresidente (Arts. 97 e 98). As Xuntas Electorais dentro de 10 d\u00edas corridos deber\u00e1n informar ao Presidente do Senado o resultado da elecci\u00f3n, quen convocar\u00e1 a Asemblea Lexislativa para proclamar a f\u00f3rmula electa (Art. 120 do C\u00f3digo Nacional Electoral). Se ningunha f\u00f3rmula cumpre os requisitos logo do anuncio do resultado pola Asemblea Lexislativa levar\u00e1 a cabo a segunda volta entre as d\u00faas f\u00f3rmulas m\u00e1is votadas, aos 30 d\u00edas posteriores \u00e1 elecci\u00f3n, que ser\u00e1 proclamada por maior\u00eda simple dos votos afirmativos. As f\u00f3rmulas deben confirmar a s\u00faa participaci\u00f3n \u00e1 Xunta Electoral da Capital Federal dentro do quinto d\u00eda da proclamaci\u00f3n da Asemblea, de non ser as\u00ed a outra f\u00f3rmula ser\u00e1 electa (Arts. 150, 151, 152 C.N.E.).\nXuramento.\nDe acordo co artigo 91, o mandato presidencial comeza o mesmo d\u00eda en que cesa o mandato anterior. Esta data marca o principio do mandato de catro anos tanto do presidente como do vicepresidente. Antes de poder exercer, debe realizar un acto de toma de posesi\u00f3n do cargo e, de acordo coa Constituci\u00f3n, requ\u00edrese que preste o xuramento presidencial en mans do presidente do Senado e ante ambas as c\u00e1maras do congreso:A\u00ednda que non \u00e9 unha esixencia, os presidentes utilizaron tradicionalmente unha Biblia para prestar o xuramento, e engadindo ao principio deste \u00abXuro por deus, o noso se\u00f1or, e sobre estes santos evanxeos.\u00bb e cara ao final \u00abSe as\u00ed non o fixer, que Deus e a Patria mo demanden\u00bb. A\u00ednda que esta f\u00f3rmula, como a anterior, adoita ser modificada levemente por quen preste xuramento.\nO acto comeza co percorrido desde a Casa Rosada cara ao Congreso pola Avenida de Maio xunto \u00e1 escolta do Rexemento de \"Granaderos\" a Cabalo, quen entoan a Marcha de San Lourenzo. O presidente electo \u00e9 recibido polo presidente Provisional do Senado, o presidente da C\u00e1mara de Deputados e d\u00faas comisi\u00f3ns compostas por catro deputados e catro senadores cada unha chamada \u00abexterior\u00bb que o recibe ao ingresar e a \u00abinterior\u00bb que o recibe no Sal\u00f3n Azul. Mentres se dirixe ao recinto da C\u00e1mara de Deputados onde est\u00e1 reunida a Asemblea Lexislativa, pasa polo cord\u00f3n de honra de cadetes da Polic\u00eda Federal, fai unha reverencia \u00e1 copia da Constituci\u00f3n de 1853 no Sal\u00f3n Azul e asina os libros de honra de ambas as c\u00e1maras. Tras pasar polo Sal\u00f3n dos Pasos Perdidos e unha vez chegado ao recinto, o presidente provisional do Senado convida primeiro ao vicepresidente e logo ao presidente a prestar xuramento. Tras iso, o vicepresidente convida o presidente a dar un discurso. Logo dir\u00edxese \u00e1 Casa Rosada acompa\u00f1ado pola escolta presidencial, xa entoando a Marcha de Ituzaing\u00f3, para recibir os atributos presidenciais (a banda e o bast\u00f3n de mando) de mans do presidente sa\u00ednte no Sal\u00f3n Branco, tomar xuramento ao seu equipo de goberno e recibir a delegaci\u00f3ns estranxeiras no Palacio San Mart\u00edn.\nO \u00abRegulamento de Protocolo e Cerimonial da Presidencia\u00bb, que data da d\u00e9cada de 1960, rexe o referido \u00e1 cerimonia formal do traspaso de mando: a entrega da banda e do bast\u00f3n. Estipula que a mesma debe desenvolverse no Sal\u00f3n Branco da Casa Rosada:Conclu\u00edda a cerimonia prescrita, o regulamento indica:O primeiro mandatario que recibiu os atributos presidenciais foi Domingo Faustino Sarmiento, de mans de Bartolom\u00e9 Mitre o 12 de outubro de 1868, nun lembrado e tumultuoso acto, no que centos de mozos simpatizantes do presidente electo entraron pola forza ao recinto da Casa de Goberno onde se celebraba a cerimonia; e apert\u00e1ndose cos invitados especiais, romperon vidros e xanelas; chegando a subirse aos mobles da sala, para poder apreciar mellor o momento. Historicamente, o traspaso dende Domingo Faustino Sarmiento f\u00edxose na Casa Rosada e s\u00f3 se lembran catro excepci\u00f3ns porque a lei non o prohibe: Jos\u00e9 Mar\u00eda Guido en 1962 realizada no Palacio de Xustiza, e N\u00e9stor Kirchner (2003) e Cristina Fern\u00e1ndez de Kirchner (2007 e 2011) realizadas no recinto da C\u00e1mara de Deputados da Naci\u00f3n.\nDuraci\u00f3n.\nDe acordo coa reforma aprobada en 1994, a duraci\u00f3n do mandato do presidente \u00e9 de \"catro anos con posibilidade de reelecci\u00f3n inmediata por outros catro anos.\" Unha persoa que cumpriu dous mandatos consecutivos queda habilitada para outra reelecci\u00f3n unha vez transcorrido polo menos un per\u00edodo presidencial desde que deixou o cargo. Estas restrici\u00f3ns apl\u00edcanse na mesma forma para quen desempe\u00f1en como vicepresidentes nun ou nos dous per\u00edodos.\nSegundo a Constituci\u00f3n de 1853 e at\u00e9 1994, o presidente ti\u00f1a mandato por \"seis anos\", sen posibilidade de reelecci\u00f3n consecutiva. A reforma de 1949 permit\u00eda a reelecci\u00f3n sen limitaci\u00f3n algunha, pero foi deixada sen efecto por resoluci\u00f3n do goberno militar xurdido en 1955, que ratificou a convenci\u00f3n constitu\u00ednte de 1957, co cal se retornou ao r\u00e9xime de 1853. O goberno xurdido do golpe militar de 1966 limitou a duraci\u00f3n do mandato a \"catro anos\" cunha reelecci\u00f3n consecutiva mediante un estatuto transitorio en 1972 que s\u00f3 se aplicou para unha elecci\u00f3n e logo non foi ratificado.\nS\u00f3 houbo cinco persoas reelectas no cargo, Julio Arxentino Roca en 1898 e Hip\u00f3lito Yrigoyen en 1928 pola reforma constitucional de 1898, Juan Domingo Per\u00f3n en 1952 pola reforma de 1949 e en 1973 pola reforma de 1957, e Carlos Sa\u00fal Menem en 1995 e Cristina Fern\u00e1ndez de Kirchner en 2011 pola reforma de 1994.\nCesamento ou incapacidade.\nCargo vacante.\nA oficina presidencial pode quedar vacante por varias circunstancias: morte, dimisi\u00f3n e destituci\u00f3n. At\u00e9 a data, tres persoas morreron exercendo o cargo, todas por causas naturais, Manuel Quintana en 1906, Roque S\u00e1enz Pe\u00f1a en 1914 e Juan Domingo Per\u00f3n en 1974.\nNo caso da renuncia ao cargo, o presidente redacta unha carta de renuncia dirixida ao presidente provisorio do Senado, a cal debe ser aceptada polo congreso reunido en Asemblea Lexislativa. Este feito ocorreu oito veces na historia: Bernardino Rivadavia en 1827, Santiago Derqui en 1861, Miguel Ju\u00e1rez Celman en 1890, Lu\u00eds S\u00e1enz Pe\u00f1a en 1895, Roberto Marcelino Ortiz en 1942, H\u00e9ctor C\u00e1mpora en 1973, e Fernando de la R\u00faa e Adolfo Rodr\u00edguez Sa\u00e1 en 2001.\nEn canto \u00e1 destituci\u00f3n, no artigo 53 da constituci\u00f3n faculta \u00e1 C\u00e1mara de Deputados acusar ante o Senado ao presidente, vicepresidente, Xefe de Gabinete, ministros e xu\u00edces da Corte Suprema por \u00abmal desempe\u00f1o ou por delito nas s\u00faas funci\u00f3ns; ou por crimes com\u00fans\u00bb pola maior\u00eda de d\u00faas terceiras partes. As\u00ed in\u00edciase o proceso de xu\u00edzo pol\u00edtico (artigos 59 e 60) por parte do Senado presido polo presidente da Corte Suprema (no caso de que o presidente sexa o acusado), sendo declarado culpable polas d\u00faas terceiras partes con destituci\u00f3n do cargo e inhabilitaci\u00f3n para exercer cargos p\u00fablicos e a condena segundo o C\u00f3digo Procesual Penal.\nSubrogaci\u00f3n e sucesi\u00f3n presidencial.\nSe o presidente electo non pode asumir o cargo por morte ou renuncia, substituirao o vicepresidente electo. En caso da morte ou renuncia de ambos, realizaranse novas elecci\u00f3ns.\nNo caso de que o presidente en exercicio non puidese continuar exercendo o cargo, por motivos tales como enfermidade, ausencia, morte, renuncia ou destituci\u00f3n, o cargo \u00e9 exercido polo \"vicepresidente\" (artigo 88 da \"Constituci\u00f3n nacional\").\nEn caso de requirirse unha substituci\u00f3n para o presidente nunha circunstancia na que non se dispo\u00f1a dun vicepresidente, a Constituci\u00f3n establece no seu artigo 88 que corresponde ao Congreso establecer quen asumir\u00e1 o cargo. A tal fin sancionouse a Lei 20.972, de Acefalia, establecendo a li\u00f1a sucesoria para ese caso: transitoriamente o Poder Executivo debe ser desempe\u00f1ado polo presidente provisorio do Senado, a falta de leste o presidente da C\u00e1mara de Deputados, e a falta de ambos polo presidente da Corte Suprema de Xustiza. Ese funcionario estar\u00e1 a cargo do Poder Executivo sen asumir o t\u00edtulo de \u00abpresidente\u00bb.\nSe a vacante \u00e9 transitoria estes funcionarios deben exercer o Poder Executivo at\u00e9 o retorno do presidente. Se a vacante non \u00e9 transitoria, o Congreso en asemblea, dentro do prazo de dous d\u00edas debe elixir un presidente para gobernar ata que se realicen novas elecci\u00f3ns (artigo 88 da Constituci\u00f3n nacional). Ese funcionario debe ser elixido entre os senadores, deputados ou gobernadores. Talles foron os casos de Vicente L\u00f3pez y Planes en 1827, Jos\u00e9 Mar\u00eda Guido en 1962, Ra\u00fal Lastiri en 1973; Ram\u00f3n Porta, Adolfo Rodr\u00edguez Sa\u00e1, Eduardo Cama\u00f1o e Eduardo Duhalde en 2001 e 2002; e Federico Pinedo en 2015.\nO vicepresidente.\nO vicepresidente \u00e9 o compa\u00f1eiro de f\u00f3rmula do presidente, sendo ambos os dous \u00fanicos membros electos do poder executivo arxentino. O vicepresidente \u00e9 o substituto do presidente en caso de viaxes ou licenzas. Un caso notable foi o do vicepresidente Marcos Paz, quen substitu\u00edu de maneira interina ao presidente Bartolom\u00e9 Mitre, durante cinco anos, mentres este \u00faltimo dirix\u00eda na fronte as tropas arxentinas na Guerra de Paraguai. Paz morreu mentres exerc\u00eda a presidencia, o que obrigou a Mitre a retornar a Buenos Aires para reasumir o mando. \u00c9 tam\u00e9n o substituto do presidente en caso de morte ou renuncia, de forma definitiva. Talles foron os casos dos vicepresidentes Juan Esteban Pedernera en 1861, Carlos Pellegrini en 1890, Jos\u00e9 Evaristo Uriburu en 1895, Jos\u00e9 Figueroa Alcorta en 1906, Victorino de la Plaza en 1914, Ram\u00f3n Castillo en 1942 e Mar\u00eda Estela Mart\u00ednez de Per\u00f3n en 1974.\nAs\u00ed mesmo, tam\u00e9n \u00e9 presidente do Senado da Naci\u00f3n Arxentina, a\u00ednda que sen dereito a voto salvo caso de empate.\nCaso especial de asunci\u00f3n de Jos\u00e9 Mar\u00eda Guido.\nO 29 de marzo de 1962 produciuse un levantamento militar co obxectivo de derrocar ao presidente Arturo Frondizi, da partido Uni\u00f3n C\u00edvica Radical Intransixente, quen se negou a renunciar. Frondizi foi detido polos militares e levado \u00e1 illa Mart\u00edn Garc\u00eda, prevendo os rebeldes que, ao d\u00eda seguinte, o tenente xeneral Ra\u00fal Poggi, l\u00edder da insurrecci\u00f3n vitoriosa, asumir\u00eda a presidencia.\nA noite do 29 de marzo de 1962, algunhas personalidades civ\u00eds encabezadas por un membro da Corte Suprema de Xustiza da Naci\u00f3n, o doutor Julio Oyhanarte, elaboraron unha manobra para evitar que a creba institucional fose total. Foi as\u00ed como tomaron a detenci\u00f3n de Frondizi como un caso de acefalia que permit\u00eda asumir a presidencia a quen estivese no primeiro lugar da li\u00f1a sucesoria segundo a Lei\u00a0252, que no caso era o doutor Jos\u00e9 Mar\u00eda Guido, un senador do mesmo partido que Frondizi que presid\u00eda provisionalmente a C\u00e1mara de Senadores, debido \u00e1 renuncia anterior do vicepresidente Alejandro G\u00f3mez. Baseados nesa interpretaci\u00f3n fixeron que esa mesma noite Guido xurase ante a Corte Suprema de Xustiza como novo presidente.\nOs militares golpistas terminaron aceptando a situaci\u00f3n e convocaron a Guido na Casa Rosada para comunicarlle que ser\u00eda reco\u00f1ecido como presidente, en tanto e en canto compromet\u00e9sese por escrito a executar as medidas pol\u00edticas indicadas polas Forzas Armadas, sendo a primeira delas anular as elecci\u00f3ns nas que ga\u00f1ara o peronismo. Guido aceptou as imposici\u00f3ns militares, asinou un acta deixando constancia diso e foi ent\u00f3n habilitado por estes para instalarse co t\u00edtulo de presidente, pero clausurando o Congreso Nacional e intervindo todas as provincias.\nDeste xeito Guido asumiu os poderes executivo e lexislativo do pa\u00eds, baixo control e supervisi\u00f3n das Forzas Armadas, que se reservaron o dereito de cesalo, pero mantendo intacto o Poder Xudicial.\nGobernos \"de facto\".\nPor mor de golpes militares de Estado que derrocaron aos gobernos constitucionais houbo presidentes militares e civ\u00eds de facto en 1930-1932, 1943-1944, 1955-1958, 1962-1963, 1966-1973 e 1976-1983 que exerceron ademais das facultades propias do presidente tam\u00e9n as que correspond\u00edan ao Congreso. A an\u00e1lise sobre a validez posterior dos seus actos levou \u00e1 formulaci\u00f3n posterior da doutrina dos gobernos de facto.\nEsa doutrina foi deixada sen efecto pola reforma constitucional de 1994 (artigo 36), a que declarou \u00abusurpadores\u00bb a quen interrompa a observancia da Constituci\u00f3n por actos de forza.\nO artigo 29 da Constituci\u00f3n de 1853 ti\u00f1a un artigo que consideraba a suma do poder p\u00fablico como \u00abtraiz\u00f3n \u00e1 Patria\u00bb, pero estaba referida aos gobernantes \"de iure\". Por ese motivo na reforma constitucional de 1994 inclu\u00eduse o artigo 36 que di:En s\u00edntese, este artigo establece:\nSalario e complementos.\nAtributos presidenciais.\nOs atributos presidenciais demostran a dignidade da Primeira Maxistratura da Naci\u00f3n, sendo s\u00edmbolos rexidos por costume que representan ao presidente da Rep\u00fablica ante os cidad\u00e1ns. Tradicionalmente son cinco: a Banda Presidencial, o Bast\u00f3n de Mando, a Marcha militar Ituzaing\u00f3, o Estandarte ou Bandeira de presenza presidencial e a \"cadeira de Rivadavia\". A entrega dos atributos representan o momento no cal o mandatario sa\u00ednte transmite a autoridade presidencial ao novo presidente. Cada presidente recibe unha banda e un bast\u00f3n novos, que adoitan conservar como recordo do seu paso polo cargo unha vez que cesan nos seus mandatos.\nEstandarte presidencial e Cadeira de Rivadavia.\nA cadeira presidencial da Casa Rosada, ou mal chamada \u00abcadeira de Rivadavia\u00bb porque se cre que a utilizou Bernardino Rivadavia, corresponde \u00e1 primeira presidencia de Julio Argentino Roca. Foi comprada \u00e1 Casa Forest de Par\u00eds en 1885 e est\u00e1 conformada de madeira de nogueira italiana, sendo decorada coa t\u00e9cnica dourado \u00e1 folla, con l\u00e1mina de ouro. \u00c9 utilizada desde ent\u00f3n por todos os presidentes do pa\u00eds.\nO estandarte presidencial \u00e9 unha bandeira her\u00e1ldica dun pano cor celeste adornado co escudo da Naci\u00f3n Arxentina situado na s\u00faa parte central e acompa\u00f1ados de catro estrelas de cinco puntas colocadas en cada un dos seus v\u00e9rtices, utilizada como insignia do presidente da Naci\u00f3n Arxentina e enarb\u00f3rase no lugar en que se atopa o presidente da Naci\u00f3n.\nMarcha de Ituzaing\u00f3.\nA marcha \u00e9 unha peza musical s\u00f3 de melod\u00eda utilizada nos actos oficiais onde se presenta o presidente para indicar a s\u00faa chegada. A partitura foi atopada nun cofre, entre os trofeos de batalla tras a vitoria de Carlos Mar\u00eda de Alvear na Batalla de Ituzaing\u00f3 durante a Guerra do Brasil. Crese que foi composta polo emperador brasileiro Pedro I para o marqu\u00e9s de Barbacena, comandante das s\u00faas tropas, en caso dun posible triunfo en Ituzaing\u00f3. Utilizouse por primeira vez a ese efecto o 25 de maio de 1827, e, coa excepci\u00f3n dun interludio entre o 26 de xaneiro de 1946 e o 28 de agosto de 1959, en que a substitu\u00edu a ese efecto a marcha San Lorenzo, utilizouse desde ent\u00f3n.\nBanda e Bast\u00f3n presidencial.\nO bast\u00f3n de mando (ou vara de mando, tam\u00e9n denominado man\u00edpulo) \u00e9 un complemento protocolario que denota na persoa que o porta, autoridade ou mando sobre un grupo ou colectivo identitario. Dende 1983 o ourive Juan Carlos Pallarols, que prov\u00e9n dunha familia de artes\u00e1ns cuxo taller data de 1750, confecciona o bast\u00f3n que consiste nunha vara de madeira urunday (proveniente de Chaco e Misi\u00f3ns) de noventa cent\u00edmetros (de acordo coa estatura do presidente electo) cunha empu\u00f1adura de prata adornada polo Escudo Nacional e flores de vinte e catro cardos, unha por cada provincia; e tres xermolos, que representan as Illas do Atl\u00e1ntico Sur. Dende 1932 baixo o goberno de Jos\u00e9 F\u00e9lix Uriburu at\u00e9 ent\u00f3n fabric\u00e1baos o artes\u00e1n Lu\u00eds Ricciardi como se estilaba: con cana de Malaca, pu\u00f1o de ouro 18 de quilates adornado co escudo nacional, regat\u00f3n de ouro e d\u00faas borlas.\nA banda presidencial \u00e9 unha cinta delgada de tea coas cores da Bandeira bordada cun sol e terminada nunha borla de f\u00edos de ouro, que se coloca en forma cruzada atravesando o ombreiro dereito e caendo cara ao costado esquerdo, sobre a indumentaria para significar que o seu portador \u00e9 titular dunha dignidade ou honra e, en tal car\u00e1cter, debe ser reco\u00f1ecido por todos.\nA banda e o bast\u00f3n presidencial foron establecidos pola Asemblea do Ano XIII o 26 de xaneiro de 1814 ao instaurar o cargo de Director Supremo das Provincias Unidas do R\u00edo da Prata, sendo Gervasio Antonio de Posadas a primeira persoa en utilizalos. A banda era bicolor, branca no centro e azul nos costados, terminada nunha borla de ouro, at\u00e9 a gobernaci\u00f3n de Juan Manuel de Rosas en que se cambiou a vermello sendo restaurada a cor orixinal durante a presidencia de Justo Jos\u00e9 de Urquiza e inclu\u00edndo o bordado cun sol. Durante as presidencias conservadoras foi bordado co escudo nacional en dourado. O 24 de abril de 1944 o presidente Edelmiro Juli\u00e1n Farrell emitiu o Decreto-Lei 10.302/1944; onde institu\u00edu os s\u00edmbolos patrios. No seu artigo 4\u00b0 lexislou sobre a Banda Presidencial, pasando de ser un atributo tradicional a unha distinci\u00f3n xur\u00eddica:\nPalacio presidencial.\nO presidente ten a s\u00faa oficina na sede do Goberno, a Casa Rosada. Dende 1862, o ent\u00f3n presidente Bartolom\u00e9 Mitre instalouse no antigo Forte de Buenos Aires, que fora residencia de gobernadores e vicerreis espa\u00f1ois, e demais autoridades dos sucesivos gobernos patrios a partir de 1810. O seu sucesor, Domingo Faustino Sarmiento, decidiu embelecer a morada do Poder Executivo Nacional, dot\u00e1ndoa de xard\u00edns e pintando as fachadas de cor rosada, co que, posteriormente, se continuou caracterizando. A construci\u00f3n da actual Casa de Goberno comezou en 1873, cando por decreto se ordenou constru\u00edr o edificio de Correos e Tel\u00e9grafos na esquina de Balcarce e Hip\u00f3lito Yrigoyen. Poucos anos despois, o presidente Julio Argentino Roca decidiu a construci\u00f3n do definitivo Palacio de Goberno na esquina de Balcarce e Rivadavia, edificaci\u00f3n similar ao veci\u00f1o Palacio de Correos. Ambos os edificios un\u00edronse en 1886 mediante o p\u00f3rtico que hoxe constit\u00fae a entrada da Casa Rosada que d\u00e1 cara a Praza de Maio.\nResidencia oficial e de ver\u00e1n.\nA residencia oficial foi cambiando ao longo da historia. Rivadavia (1826-27) residiu na Casa dos Vicerreis, no antigo Forte de Buenos Aires, mentres que os seus sucesores residiron nas s\u00faas casas particulares. A excepci\u00f3n foi Roque S\u00e1enz Pe\u00f1a quen acondicionou un cuarto no primeiro piso na Casa Rosada debido a que a s\u00faa enfermidade lle imped\u00eda mobilizarse con facilidade. A mediados da d\u00e9cada de 1930 o estado adquire a propiedade de Carlos Madariaga e a s\u00faa esposa Josefina Anchorena, situada na r\u00faa Suipacha 1034 da Cidade de Buenos Aires, para convertela en Residencia Presidencial. O primeiro presidente que a utiliza \u00e9 Roberto Ortiz xunto \u00e1 s\u00faa se\u00f1ora Mar\u00eda Luisa Iribarne. En 1937 (durante a presidencia de Agust\u00edn Pedro Justo) o estado adquire a residencia constru\u00edda por Mariano Unzu\u00e9 e Mercedes Baudrix en 1887, situada nun parque dese\u00f1ado por Thays, rodeado polas r\u00faas Ag\u00fcero, Alvear (Libertador) e Austria, no barrio de Recoleta, Buenos Aires. O primeiro e \u00fanico presidente que a utilizou de forma permanentemente foi Juan Domingo Per\u00f3n e a s\u00faa se\u00f1ora Eva Duarte.\nA Quinta presidencial de Olivas foi doada pola familia Anchorena Olaguier en 1918 baixo a presidencia de Yrigoyen. Dende 1918 os presidentes f\u00f3rona utilizando como residencia ocasional e de ver\u00e1n, sendo o primeiro que a habita de forma permanente Pedro Eugenio Aramburu. Dende ent\u00f3n util\u00edzase como residencia oficial e permanente. Na Quinta de Olivas faleceu o presidente Juan Domingo Per\u00f3n o 1 de xullo de 1974 mentres exerc\u00eda o seu terceiro mandato, sendo at\u00e9 agora o \u00fanico presidente que morreu al\u00ed. A Quinta \u00e9 un gran complexo residencial composto dun vasto parque situado na localidade de Olivas do partido de Vicente L\u00f3pez. A residencia presidencial ocupa o edificio principal, de li\u00f1as neocl\u00e1sicas, constru\u00eddo por Prilidiano Pueyrred\u00f3n en 1854. As fachadas cons\u00e9rvanse como no s\u00e9culo XIX, con todo, os interiores e o parque sufriron reformas co paso dos diferentes presidentes.\nDisp\u00f3n dunha residencia de ver\u00e1n na localidade de Chapadmalal (provincia de Buenos Aires), que se denomina Unidade Presidencial de Chapadmalal. A casa de Chapadmalal, constru\u00edda durante o primeiro goberno de Per\u00f3n, conta cunha praia privada, un miradoiro con vistas \u00e1 costa e varios xard\u00edns. Foi remodelada por \u00faltima vez nos 90, durante a presidencia de Carlos Menem.\nSoldo e transporte.\nO presidente e vicepresidente gozan dun soldo pagado polo Tesouro da Naci\u00f3n, que non poder\u00e1 ser alterado no per\u00edodo dos seus nomeamentos. Durante o mesmo per\u00edodo non poder\u00e1n exercer outro emprego, nin recibir ning\u00fan outro emolumento da Naci\u00f3n, nin de provincia algunha. O soldo do presidente en bruto \u00e9 de 173.000 pesos arxentinos.\nPara desprazarse o mandatario utiliza avi\u00f3ns que forman parte da Agrupaci\u00f3n A\u00e9rea Presidencial:\nO autom\u00f3bil presidencial que actualmente se utiliza \u00e9 un Mercedes Benz Vito, a\u00ednda que ten a disposici\u00f3n un Volkswagen Touareg e un Chrysler Town &amp; Country\nSeguridade.\nA Casa Militar \u00e9 a encargada da protecci\u00f3n do presidente e a s\u00faa familia. Con base na Casa Rosada, a Casa Militar \u00e9 conducida por un oficial superior das Forzas Armadas, cuxo cargo \u00e9 rotativo cada dous anos e \u00abdebe prover a seguridade do presidente, dos seus familiares directos, como tam\u00e9n da Casa de Goberno, a residencia presidencial de Olivas e outros lugares de residencia transitoria que dispo\u00f1a o xefe do Estado\u00bb. Ten o \u00abcontrol operacional\u00bb de tres agrupaci\u00f3ns principais: Coordinaci\u00f3n, Lox\u00edstica e Comunicaci\u00f3ns; A\u00e9rea, e Seguridade e Intelixencia. Esta \u00faltima integrada polo hist\u00f3rico Rexemento de Granaderos a Cabalo (como escolta presidencial) e a Polic\u00eda Federal na s\u00faa divisi\u00f3n Custodia Presidencial (como custodia persoal do presidente e a s\u00faa familia nos desprazamentos terrestres). A Custodia Presidencial ten a s\u00faa base na Casa de Goberno e na residencia de Olivas, cuxo per\u00edmetro e sector externo est\u00e1n a cargo da polic\u00eda bonaerense.\nEscolta presidencial.\nO Escuadr\u00f3n Ayacucho do Rexemento de \"Granaderos\" a Cabalo, creado en 1812 polo xeneral Jos\u00e9 de San Mart\u00edn e instaurado o 15 de xullo de 1907 polo presidente Jos\u00e9 Figueroa Alcorta como escolta do presidente da Naci\u00f3n (at\u00e9 ese momento \u00e9rao o Rexemento 8 de Cabalar\u00eda, que levaba o nome do xeneral Mariano Necochea e o uniforme hist\u00f3rico dos seus Cazadores que fixeron a campa\u00f1a de \u00c1ndelos), cumpre as funci\u00f3ns de escolta e seguridade do Presidente da Naci\u00f3n na Casa de goberno, custodia os restos do Xeral Don Jos\u00e9 de San Mart\u00edn no mausoleo situado na Catedral Metropolitana, o Izamiento e arr\u00edo da Bandeira Oficial da Naci\u00f3n na Praza de Maio e participan en todos os actos de cerimonial que se realizan na Casa de Goberno e na Catedral Metropolitana. Levan o uniforme tradicional: botas negras at\u00e9 o xeonllo, esporas, unha chaqueti\u00f1a con peiteira adornada con bot\u00f3ns, sabre enfundado nun costado, pescozo r\u00edxido e o morri\u00f3n na cabeza para a famosa Escolta Presidencial. Os \"granaderos\" que realizan a custodia do ingreso presidencial e os que custodian os restos de San Mart\u00edn deben pasar as d\u00faas horas que dure a s\u00faa garda quietos e firmes, en posici\u00f3n de \u201cestatua\u201d.\nEdec\u00e1n presidencial.\nOs \"edecanes presidenciales\" son tres axudantes militares, un por cada rama das Forzas Armadas, un tenente coronel, un capit\u00e1n de fragata e un vicecomodoro, que se distinguen polo cord\u00f3n dourado que usan encima do uniforme, cuxa principal misi\u00f3n \u00e9 acompa\u00f1ar, protexer e asistir ao presidente en todas as s\u00faas actividades oficiais e representalo nos eventos protocolarias que especificamente lles encomende. O primeiro \"edec\u00e1n\" que rexistra a historia arxentina foi o capit\u00e1n Juan Mar\u00eda Escobar, quen acompa\u00f1ou ao presidente da Primeira Xunta, Cornelio Saavedra.\nSon designados polo propio presidente, dunha lista de candidatos presentada polo Ministerio de Defensa e elaborada polas propias Forzas Armadas. No cumprimento dos seus labores, que prestan as 24 horas do d\u00eda, coordinan a axenda protocolaria do presidente \u2013deben indicar discretamente o fin dunha actividade ou unha audiencia para dar paso \u00e1 seguinte\u2013, e reciben e tramitan as instruci\u00f3ns que lles entrega o mandatario. Son tam\u00e9n os \u00fanicos, ademais do secretario privado, que te\u00f1en acceso directo ao despacho presidencial, participan das reuni\u00f3ns m\u00e1is reservadas e co\u00f1ecen con anticipaci\u00f3n os nomeamentos que far\u00e1 o Presidente, porque eles ter\u00e1n que situar despois ao funcionario elixido. Nos actos oficiais levan o discurso que pronunciar\u00e1 o presidente nun cartafol, pero tam\u00e9n unha copia no peto. Ademais, deben ser discretos e estar en condici\u00f3ns de responder calquera pregunta do presidente. Os tres \"edec\u00e1ns\" div\u00eddense o traballo por semanas, quedando un de quenda cada semana, e deben cumprir as s\u00faas funci\u00f3ns por dous anos. No caso de que o presidente asista a unha actividade nun recinto militar acomp\u00e1\u00f1ao o \"edec\u00e1n\" respectivo, e para as cerimonias de Estado concorren o tres.\nPostpresidencia.\nCada presidente unha vez terminado o seu mandato pode exercer outros cargos pol\u00edticos. Alg\u00fans presidentes tiveron carreiras significativas despois de deixar o cargo. Tal \u00e9 o caso de Jos\u00e9 Figueroa Alcorta que foi presidente da corte suprema, sendo o \u00fanico arxentino en presidir os tres poderes, ou o de N\u00e9stor Kirchner que foi secretario xeral da UNASUR. Vicente L\u00f3pez y Planes (Buenos Aires en 1852) e Justo Jos\u00e9 de Urquiza (Entre R\u00edos entre 1868 e 1870) exerceron a gobernaci\u00f3n das s\u00faas provincias natais. Bartolom\u00e9 Mitre, Julio Argentino Roca, Hip\u00f3lito Yrigoyen, Marcelo Torcuato de Alvear, Arturo Frondizi, Juan Domingo Per\u00f3n, Ra\u00fal Alfons\u00edn e N\u00e9stor Kirchner exerceron o liderado dos seus respectivos partidos pol\u00edticos e mesmo se presentaron a elecci\u00f3ns novamente, alg\u00fans reelixidos con \u00e9xito como Roca en 1898 e Per\u00f3n en 1973, e outros presidentes serviron no Congreso despois de abandonar a Casa Rosada como Carlos Pellegrini, Carlos Menem e Cristina Fern\u00e1ndez de Kirchner.\nOs exmandatarios e exmandatarias pos\u00faen tras terminar o seu mandato a protecci\u00f3n vitalicia da Polic\u00eda Federal Arxentina e perciben unha asignaci\u00f3n mensual vitalicia equivalente ao soldo dun xu\u00edz da Corte Suprema, segundo a Lei 24.018. Ao falecer, a pensi\u00f3n pasa \u00e1 vi\u00fava ou vi\u00favo que cobrar\u00e1 o 75% pero ter\u00e1 que renunciar a toda pensi\u00f3n estatal. Para o goce destes beneficios, deben residir dentro do territorio arxentino. Arturo Illia e Ra\u00fal Alfons\u00edn doaron todos os seus anos de xubilaci\u00f3n \u00e1 caridade.\nTras os seus falecementos, os presidentes reciben homenaxes como decretar tres d\u00edas de duelo nacional, e o funeral de estado, e as s\u00faas familias doan as s\u00faas pertenzas do mandato a museos como o Museo Casa Rosada (creado do antigo Museo Presidencial Casa Rosada) cuxa colecci\u00f3n est\u00e1 conformada por obxectos persoais, retratos, esculturas e documentos dos que ocuparon o cargo de \u00abpresidente\u00bb e obxectos referentes ao contexto social, econ\u00f3mico e pol\u00edtico de cada etapa presidencial, inclu\u00edndose presidencias recentes, e o Museo Hist\u00f3rico Sarmiento.\nComo modo de homenaxe, toda persoa que exerceu a primeira magistratura \u00e9 retratada en m\u00e1rmore de Carrara e depositada no Vest\u00edbulo de Honra da Casa Rosada xunto a todos os presidentes arxentinos excepto os de facto, desde Cornelio Saavedra e Bernardino Rivadavia at\u00e9 N\u00e9stor Kirchner (os bustos que faltan son Mar\u00eda Estela Mart\u00ednez de Per\u00f3n, Carlos Menem, Fernando de la R\u00faa, Adolfo Rodr\u00edguez Sa\u00e1 e Eduardo Duhalde. Cristina Fern\u00e1ndez de Kirchner deber\u00eda ser agregada a partir do ano 2023). Os primeiros bustos expostos nese sal\u00f3n foron realizados entre 1883 e 1884, encargados polo presidente Jullo Argentino Roca. Data daquela \u00e9poca a tradici\u00f3n de agregar o busto dos primeiros mandatarios logo de que finaliza o seu per\u00edodo de mandato. Estes bustos estiveron situados inicialmente nos Recintos Presidenciais do primeiro piso, pero en 1973, durante a presidencia de Alejandro Lanusse, decidiuse o seu traslado ao Vest\u00edbulo de Honra e ditouse o Decreto 4022, que rexe a colocaci\u00f3n dos Bustos Presidenciais, indicando que isto se far\u00e1 unha vez transcorrido un lapso non menor a dous per\u00edodos presidenciais, tras a finalizaci\u00f3n do mandato correspondente. En 2016 os 28 bustos foron recolocados en forma cronol\u00f3xica, ademais as esculturas dos presidentes \"de facto\" Jos\u00e9 F. Uriburu, Pedro Ram\u00edrez e Edelmiro Farrell foron retiradas, e agregouse a de Miguel Ju\u00e1rez Celman, que estaba abandonada nun dep\u00f3sito."}
{"id": "460766", "revid": "5863", "url": "https://gl.wikipedia.org/wiki?curid=460766", "title": "Xan de Outeiro", "text": ""}
{"id": "460770", "revid": "85894", "url": "https://gl.wikipedia.org/wiki?curid=460770", "title": "As Cruces, Sobrado", "text": "As Cruces \u00e9 un lugar do concello coru\u00f1\u00e9s de Sobrado, que forma parte de d\u00faas parroquias: Cumbraos e Grixalba. Segundo o IGE, en 2019 a parte de Cumbraos ti\u00f1a 37 habitantes (18 homes e 19 mulleres), mentres a de Grixalba ti\u00f1a 32 habitantes (17 homes e 15 mulleres).\nA localidade, asentada nunha antiga e importante encrucillada de cami\u00f1os, \u00e9 atravesada polo Cami\u00f1o de Santiago, concretamente unha das variantes do Cami\u00f1o do Norte. At\u00e9 o comezo do s\u00e9culo XXI celebrouse nela unha significativa feira tradicional.\nToponimia.\nO top\u00f3nimo \"As Cruces\" far\u00eda referencia, segundo alg\u00fan autor, \u00e1s moitas cruces que se xuntaban nas lada\u00ed\u00f1as dunha ermida da parroquia de Cumbraos, mencionadas por Jer\u00f3nimo del Hoyo nas s\u00faas \"Memorias del Arzobispado de Santiago\" do primeiro cuarto do s\u00e9culo XVII. No entanto, outros autores consideran que provir\u00eda da importante encrucillada de antigos cami\u00f1os sobre a cal asenta a localidade.\nHistoria.\nNas Cruces estivo a casa do concello, polo menos durante a d\u00e9cada de 1910 e at\u00e9 o 15 de febreiro de 1920, cando se estabeleceu o seu traslado a Sobrado.\nContra 1990, o p\u00e1rroco de Cumbraos trasladou para as Cruces a capela de San Roque que se achaba no inmediato lugar da Torre. Antigamente esta capela estaba situada no tam\u00e9n inmediato monte da Corda, xa na parroquia da Ciadella, onde a\u00ednda se conserva un cruceiro denominado Cruceiro da Corda.\nDemograf\u00eda.\nEn 1780, a parte de Cumbraos ti\u00f1a 9 veci\u00f1os e 38 almas, mentres a de Grixalba 4 veci\u00f1os e 18 almas, sumando deste xeito un total de 13 veci\u00f1os e 56 almas. Estes mesmos datos son os que aparecen en 1847 no \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz.\nNo censo de 1887, en Cumbraos e Grixalba contaba 43 e 25 habitantes de feito respectivamente, 68 en total; e 43 e 28 habitantes de dereito, 71 en total.\nXa nos \u00faltimos anos do s\u00e9culo XX e segundo o padr\u00f3n municipal, en 1999 ti\u00f1a 40 habitantes en Cumbraos e 54 en Grixalba, 94 en total; mentres no ano 2000 en Cumbraos ti\u00f1a 41 e en Grixalba 56, en total 97.\nFeira.\nAs Cruces ti\u00f1a unha importante feira que se celebraba o d\u00eda 13 de cada mes. Era unha das feiras antigas de Galiza e, igual ca outras feiras galegas, a s\u00faa data no calendario rem\u00f3ntaa a unha \u00e9poca en que a superstici\u00f3n do n\u00famero 13 deb\u00eda ser allea \u00e1 cultura galega. A ela vi\u00f1an xentes de longas distancias, coma os ferreiros do val do Eo. Dispu\u00f1a de todo tipo de gado (bovino, porcino, ovino, cabr\u00fan, cabalar, mular, av\u00edcola) e comest\u00edbeis (froitas, ovos, queixos, pan, manteiga etc.), \u00e1 parte de teas, ferraxes e outras mercador\u00edas.\nDeste xeito, figura por exemplo no Catastro de Ensenada (1752) ou na \"Descripcion economica del Reyno de Galicia\" de Lucas Labrada (1804). Aparece tam\u00e9n nos principais dicionarios xeogr\u00e1ficos espa\u00f1ois do s\u00e9culo XIX, isto \u00e9, no \"Diccionario geogr\u00e1fico-estad\u00edstico de Espa\u00f1a y Portugal\" de Sebasti\u00e1n Mi\u00f1ano (1826), no \"Diccionario geogr\u00e1fico universal\" (1831) e no \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz (1845).\nAs\u00ed mesmo, o lugar das Cruces aparece como feira na \"Carta Xeom\u00e9trica de Galiza\" de Domingo Font\u00e1n, tanto na minuta manuscrita de 1834 como na edici\u00f3n gravada de 1845. O propio Font\u00e1n divisou a \u00abfeira das Cruces\u00bb o 14 de setembro de 1822 desde unha das \u00abpenas c\u00f3nicas\u00bb dos montes do Bocelo.\nFala da importancia desta ancestral feira o feito de o seu posterior esmorecemento contribu\u00edr \u00f3 declive dos cami\u00f1os hist\u00f3ricos que se dirix\u00edan cara a al\u00ed. Adicionalmente, a feira tornouse tan multitudinaria que cumpriu realizar unha segunda o d\u00eda 27 de cada mes. Por outra banda, a feira tam\u00e9n deu o paso \u00e1 tradici\u00f3n oral, ach\u00e1ndose nalgunha lenda como a procedente de Pedrouzos recolleita polo Seminario de Estudos Galegos, e \u00e1 literatura, sendo mencionada en \"Terra brava. Contos da solaina\" (1955) de \u00c1nxel Fole.\nEn decembro de 1951 o alcalde estabeleceu que a feira do 27 pasase a se celebrar en Sobrado. Isto non gostou \u00f3s veci\u00f1os das Cruces, que o 28 de maio de 1954 solicitaron \u00f3 ministro da gobernaci\u00f3n a revogaci\u00f3n do traslado, a\u00ednda que sen \u00e9xito.\nA feira deixou de se celebrar a comezos do s\u00e9culo XXI. Para a rememorar, o 13 de agosto de 2019 celebrouse unha nova edici\u00f3n.\nV\u00edas de comunicaci\u00f3n.\nAs Cruces foi desde antigo un consider\u00e1bel n\u00f3 de comunicaci\u00f3ns, a trav\u00e9s do cal se distribu\u00edan os cami\u00f1os na zona e onde se conformaba unha importante encrucillada de cami\u00f1os de longo percorrido. Isto \u00e9 corroborado pola toponimia e a cartograf\u00eda hist\u00f3rica.\nActualmente \u00e9 atravesada pola AC-231, a s\u00faa principal v\u00eda de comunicaci\u00f3n. Esta estrada comunica o lugar en direcci\u00f3n \u00f3 norte con Teixeiro (Curtis) e A Castellana (Aranga), onde parte da N-VI, mentres en direcci\u00f3n \u00f3 sur con Sobrado, onde conecta coa AC-934 que prosegue at\u00e9 As Corredoiras. O seu paso polas Cruces estaba pensado desde o final do s\u00e9culo XIX e durante o principio do XX. Foi constru\u00edda seguindo o trazado do cami\u00f1o real que conectaba Sobrado con Ponte Aranga e desde 1909 at\u00e9 aproximadamente 1916 realizouse o tramo Teixeiro-Sobrado.\nA seguinte v\u00eda en importancia \u00e9 a DP-8001, que inicia o seu percorrido directamente nas Cruces, na propia AC-231. Co\u00f1ecida coma a estrada das Cruces \u00e1 Pena Branca, dir\u00edxese cara \u00f3 nordeste, atravesando a parroquia de Grixalba, at\u00e9 empatar na serra da Cova da Serpe coa LU-P-2302 que prosegue at\u00e9 Guitiriz. Foi constru\u00edda de xeito progresivo en varias fases, entre 1962 e os primeiros anos da d\u00e9cada de 1970, a partir do denominado \u00abcami\u00f1o real\u00bb polos veci\u00f1os e \u00abcami\u00f1o de ferradura\u00bb polo \"Madoz\". Este cami\u00f1o era en realidade un tramo que formaba parte do hist\u00f3rico e ancestral cami\u00f1o de Compostela a Viveiro e mais a Ribadeo, por Vilalba e Mondo\u00f1edo, o cal estaba posibelmente conectado coa v\u00eda cant\u00e1brica mencionada no An\u00f3nimo de R\u00e1vena e foi posteriormente empregado coma Cami\u00f1o de Santiago. En 2015, ap\u00f3s anos en proxecto e trala expropiaci\u00f3n dunha vivenda tradicional no \u00e1mbito urbano das Cruces, procedeuse \u00f3 seu derrubamento e \u00e1 mellora e ampliaci\u00f3n do trazado do comezo da estrada. Noutras d\u00faas fases realizadas nos anos seguintes tam\u00e9n se ampliou o resto da estrada.\nOutro importante e antigo cami\u00f1o de longa distancia que pasaba tam\u00e9n polas Cruces era o que \u00eda de Betanzos a Portomar\u00edn. Desde Filgueira de Barranca e tras discorrer polas igrexas de Xabri\u00f1o e Santaia (nas parroquias de Fisteus e Curtis), chegaba \u00e1s Cruces pola li\u00f1a de cumios do monte da Corda, para proseguir cara \u00f3s montes do Corno do Boi. Era o cami\u00f1o principal da comarca \u2015Pr\u00e9saras\u2015. Precisamente, Jos\u00e9 Crame, o primeiro enxe\u00f1eiro xefe a cargo do cami\u00f1o real de Galiza \u00e1 Coru\u00f1a, a primitiva N-VI, propuxo entre 1762 e 1763 que este se executase do porto de Padornelo a Portomar\u00edn e de al\u00ed \u00e1 Coru\u00f1a, co obxectivo de aproveitar infraestruturas e evitar puntos de dif\u00edcil acceso. Foi substitu\u00eddo sen explicaci\u00f3n ningunha xa que a intenci\u00f3n da coroa era que o cami\u00f1o fose m\u00e1is \u00f3 norte.\nQuer o cami\u00f1o de Betanzos a Portomar\u00edn, quer o cami\u00f1o de Compostela a Ribadeo, que se cruzaban nas Cruces, ter\u00edan orixe romana. Deste xeito, segundo alg\u00fans autores tam\u00e9n pasar\u00eda polo lugar unha controvertida calzada romana de car\u00e1cter militar: a v\u00eda XX, tam\u00e9n chamada \"per loca maritima\", do Itinerario de Antonino. As\u00ed mesmo, outra v\u00eda transversal procedente da zona de Iria Flavia conectar\u00eda nas Cruces coa XX proseguindo cara \u00e1 costa norte. Foi posibelmente por estas d\u00faas v\u00edas por onde os viquingos, na s\u00faa incursi\u00f3n de 968-970, chegaron \u00f3 mosteiro de Curtis para o destru\u00edr. Ap\u00f3s se internaren en Galiza pola r\u00eda de Arousa e chegaren a Compostela, probabelmente entroncaron co cami\u00f1o \u00e1 costa norte e unha vez nas Cruces continuaron pola v\u00eda XX at\u00e9 Santaia de Curtis.\nOutro cami\u00f1o real era o que desde As Cruces chegaba at\u00e9 A Penalba, na parroquia de Nodar (Friol). Pasaba por Sante e, tras discorrer entre Vilasuso e A Armada, prosegu\u00eda polo sur de Vilari\u00f1o. En realidade non remataba na Penalba, sen\u00f3n que continuaba para se dirixir cara a Lugo. En 1978 foi asfaltado at\u00e9 Sante. Segundo alg\u00fan autor, compartir\u00eda parte do seu trazado co de Betanzos-Portomar\u00edn.\nCami\u00f1o de Santiago.\nAs Cruces \u00e9 unha localidade do Cami\u00f1o de Santiago situada nunha das variantes do Cami\u00f1o do Norte ou Ruta da Costa.\nNo lugar de Toar en San Breixo de Parga (Guitiriz), o Cami\u00f1o do Norte galla para se dirixir unha variante \u00e1s Cruces e a outra a Sobrado. As\u00ed, o antigo cami\u00f1o que chega \u00e1s Cruces, oficializado en 2014, faino ap\u00f3s pasar polas parroquias guitiricenses de San Breixo de Parga, Parga, Vilar e as Negradas e tam\u00e9n pola de Grixalba. Xa nas Cruces, v\u00f3lvese dividir en dous gallos, un cara a Sobrado e o outro cara a Boimil (Boimorto) pola Ciadella e Vilari\u00f1o (Vilasantar). \u00c1mbolos tramos \u00fanense de novo coa variante de Sobrado procedente de Toar.\nO Cami\u00f1o chega \u00e1s Cruces tras atravesar a parroquia de Grixalba pola DP-8001, mais desvi\u00e1ndose polos lugares de Para\u00f1os, O Coto e Suavila. O trazado hist\u00f3rico evitaba estes lugares, axust\u00e1ndose m\u00e1is \u00e1 l\u00f3xica dos cami\u00f1os de longo percorrido, mais nalg\u00fans puntos est\u00e1 perdido. Este treito \u00e9 sinalado coma \u00abtrazado con vestixios hist\u00f3ricos\u00bb. Adicionalmente, tam\u00e9n exist\u00eda antano outra ruta que acced\u00eda a Grixalba polo lugar de Codesoso do Monte no canto de pola futura DP-8001 e que proced\u00eda de Paradela, na contigua parroquia de Foxado (Curtis). O concello de Curtis, malia ter proposto e sinalizado o Cami\u00f1o de Santiago polo seu territorio municipal, non ten en conta esta variante.\nUnha vez nas Cruces, antigamente os peregrinos decid\u00edan se se dirixir cara \u00f3 mosteiro de Sobrado ou cara \u00f3 santuario de San Pedro de Mezonzo. Para a segunda escolla prosegu\u00edan cara \u00e1 Ciadella, onde exist\u00eda un hospital de peregrinos xunto \u00e1 referida capela do monte da Corda."}
{"id": "460771", "revid": "785", "url": "https://gl.wikipedia.org/wiki?curid=460771", "title": "As Cruces, Cumbraos, Sobrado", "text": ""}
{"id": "460772", "revid": "785", "url": "https://gl.wikipedia.org/wiki?curid=460772", "title": "As Cruces, Grixalba, Sobrado", "text": ""}
{"id": "460782", "revid": "89787", "url": "https://gl.wikipedia.org/wiki?curid=460782", "title": "Baldaquino de San Pedro do Vaticano", "text": " \nO baldaquino de San Pedro \u00e9 un ciborio ou baldaquino monumental, obra do Gian Lorenzo Bernini, en catro columnas culminadas en dosel; forxado en bronce macizo negro e sobredorado, de estilo barroco, que est\u00e1 emprazado no centro do cruceiro da Bas\u00edlica de San Pedro da Cidade do Vaticano, directamente baixo a c\u00fapula. O colosal elemento dese\u00f1ado e executado por Bernini, combina elementos escult\u00f3ricos e arquitect\u00f3nicos e alberga baixo o seu dosel o altar maior da bas\u00edlica, que \u00e1 s\u00faa vez se sit\u00faa sobre a cripta na que se acha a tumba do ap\u00f3stolo san Pedro. \nConcepci\u00f3n e dese\u00f1o.\nAntecedentes.\nA idea de erguer un baldaquino para marcar a tumba de san Pedro non foi unha idea propiamente de Bernini, pois xa con anterioridade houberan varia estruturas con columnas. Mesmo, antes do papado de Urbano VIII, baixo o que conclu\u00edu a obra da bas\u00edlica, v\u00ed\u00f1anse utilizando no seu interior baldaquinos temporais durante a coresma e outras celebraci\u00f3ns eclesi\u00e1sticas. \nDaquela, a maior\u00eda das bas\u00edlicas m\u00e1is importantes de Roma contaban con baldaquinos permanentes. Trat\u00e1base dun concepto que vi\u00f1a mant\u00e9ndose dende o habitual dosel dos antigos catafalcos e nos palios cos que se exaltaba aos papas e aos monarcas de Espa\u00f1a. Neste contexto, na d\u00e9cada de 1610 encargouse a Carlo Maderno, predecesor de Bernini, o dese\u00f1o dun baldaquino permanente para San Pedro, e no que xa incorporou columnas salom\u00f3nicas. \nEn realidade, a Antiga Bas\u00edlica de San Pedro tivera doce columnas salom\u00f3nicas, que formaban unha pantalla perante o altar e, que foran tra\u00eddas de Grecia polo emperador Constantino I no s\u00e9culo II. Na Idade Media afirm\u00e1base que proced\u00edan do tabern\u00e1culo do templo de Salom\u00f3n (de a\u00ed o seu nome de columnas salom\u00f3nicas). O que \u00e9 seguro \u00e9 que son de m\u00e1rmore grego. Oito desas columnas cons\u00e9rvanse no interior da bas\u00edlica, sobre as estatuas que miran ao baldaquino) e d\u00faas est\u00e1n na Capela do Sant\u00edsimo Sacramento. Das d\u00faas restantes, unha perdeuse e a \u00faltima forma parte do Tesouro (a car\u00f3n da Sancrist\u00eda), e \u00e9 co\u00f1ecida como \"colonna degli ossessi\" (\u00abdos posu\u00eddos\u00bb), pois, sempre segundo a tradici\u00f3n, \u00e9 aquela na que Jes\u00fas se apoiara ao predicar aos doce anos e cr\u00edase, na Idade Media, que ti\u00f1a poder para expulsar aos demos durante os exorcismos.\nO proxecto de Urbano VIII e Bernini.\nAos poucos de alcanzar o papado, o cardeal Maffeo Barberini, que tomar\u00eda o nome pontificio de Urbano VIII (1623-1644), encargou ao que ser\u00eda o seu artista preferido e protexido, Gian Lorenzo Bernini (1598-1680), a realizaci\u00f3n dun gran moble lit\u00farxico sobre o lugar onde se acha a tumba de San Pedro, centro espiritual da bas\u00edlica vaticana, baixo a gran c\u00fapula que erixira Miguel Anxo.\nBernini recibiu este importante encargo cando s\u00f3 ti\u00f1a 25 anos. Ao longo da s\u00faa carreira as s\u00faas obras sempre tiveron unha gran carga escenogr\u00e1fica, circunstancia que probablemente foi moi tida en conta por Urbano VIII, que buscaba magnificar a s\u00faa imaxe persoal xunto \u00e1 da Igrexa cat\u00f3lica nun per\u00edodo moi convulso para a mesma. Por iso, a obra est\u00e1 chea de simbolismo, como a asimilaci\u00f3n do templo de Salom\u00f3n para a fe cat\u00f3lica a trav\u00e9s das s\u00faas columnas e o v\u00ednculo que crea entre a b\u00f3veda celeste representada pola c\u00fapula, a autoridade papal e expresamente a s\u00faa persoal, e o ap\u00f3stolo que subxace na cripta, todo iso no mesmo eixo vertical.\nO traballo comezou en 1623 e rematou no 1634 e ten a funci\u00f3n de resaltar e enmarcar a presenza do altar papal que doutro xeito poder\u00eda resultar insignificante na inmensidade do templo. Doutra banda, recupera a tradici\u00f3n paleocristi\u00e1 de situar os altares sobre as tumbas dos m\u00e1rtires e baixo baldaquinos. Esta obra mestra do estilo barroco foi realizada no taller de Bernini, sendo Pietro Bernini, seu pai, o primeiro oficial e contando coa colaboraci\u00f3n de Francesco Borromini a partir de 1629 at\u00e9 o final da obra, antes de que xurdise unha gran rivalidade entre ambos. Outros artistas contribu\u00edron \u00e1 decoraci\u00f3n escult\u00f3rica, como seu irm\u00e1n Luigi Bernini, Stefano Maderno, Fran\u00e7ois Duquesnoy, Andrea Bolgi e Giuliano Finelli.\nDescrici\u00f3n.\nA obra de Bernini, de 28'5 m. de altura, ap\u00f3iase en catro xigantescas columnas salom\u00f3nicas de 20 m. de altura. Para a s\u00faa montaxe fabric\u00e1ronse separadamente as basas -constru\u00eddas en m\u00e1rmore branco-, os capiteis e o fuste, que \u00e1 s\u00faa vez se fabricou en tres segmentos. Aparecen revestidas cun denso ornamento de volutas, follas de loureiro e acios naturalistas. O loureiro, que substit\u00fae a follas de parra que ocuparon a mesma posici\u00f3n, pode ser unha alegor\u00eda do reco\u00f1ecido talento po\u00e9tico de Urbano VIII en lingua latina, xa que con el coro\u00e1banse aos poetas cl\u00e1sicos. Os acios simbolizan a eucarist\u00eda e aparecen libados por abellas en alusi\u00f3n \u00e1 familia Barberini, en cuxo escudo familiar figuran tres destes insectos. De feito, na coroaci\u00f3n do baldaquino e nos podios ou basas hai unha profusa presenza dos devanditos s\u00edmbolos her\u00e1ldicos barberianos. Tam\u00e9n se amosan con halo de raios como alegor\u00eda da mesma familia, xa que este \u00e9 outro dos elementos do seu bras\u00f3n familiar. \nAs columnas, son de orde corintia, a\u00ednda que de fuste en helicoide, chamado salom\u00f3nico. Van rematadas por un capitel composto e sobre el un entaboamento, engalanando as cornixas con gardamalletas a modo de grilandas de pend\u00f3ns de fabricaci\u00f3n t\u00e9xtil. O dosel conta con catro cornapuntas realizadas por Pietro Bernini e Borromini.\nNa parte superior do entaboamento aparecen uns querub\u00edns de talla dobre \u00e1 humana, e un grupo escult\u00f3rico de dous querub\u00edns que portan respectivamente a tiara papal e as chaves de San Pedro como s\u00edmbolos papais. Tras eles e con orixe nos capiteis el\u00e9vanse volutas apergami\u00f1adas que crean un xogo de c\u00f3ncavo-convexo que introduce un gran dinamismo, propio do barroco. O conxunto converxe nun segundo entaboamento a maior cota, coroado por un orbe e unha cruz sobre o mesmo que simbolizan a universalidade da Igrexa. O entaboamento do nivel inferior, que constit\u00fae un teito sobre o altar papal, tam\u00e9n est\u00e1 ornamentado co sol radiante dos Barberini co Esp\u00edrito Santo en forma de pomba no seu centro.\nA posici\u00f3n que ocupa o baldaquino baixo a c\u00fapula obriga a adiantar o altar maior at\u00e9 o centro do cruceiro e non na \u00e1bsida, como corresponde \u00e1 tradici\u00f3n cristi\u00e1 da \u00e9poca. Para recuperar a tradici\u00f3n, Bernini sit\u00faa outro elemento capital na \u00e1bsida, na posici\u00f3n que normalmente ocupar\u00eda o altar maior. Tr\u00e1tase da c\u00e1tedra de San Pedro, outra magn\u00edfica composici\u00f3n barroca do mesmo autor constru\u00edda entre 1656 e 1665.\nPara a execuci\u00f3n do baldaquino extra\u00e9ronse, fundiron e reciclaron os bronces do pronao do Pante\u00f3n de Agripa, a\u00ednda que hai autores que indican que a maior parte do bronce procedeu de Venecia. Tomar materiais \"prestados\" como m\u00e1rmore, metais, pedras preciosas, etc. dunhas obras de arte para usalos noutras era unha pr\u00e1ctica com\u00fan en Roma. Co bronce do Pante\u00f3n fund\u00edronse tam\u00e9n os can\u00f3ns do Castelo Sant'Angelo.\nO resultado \u00e9 unha obra que a pesar das s\u00faas cicl\u00f3peas dimensi\u00f3ns mostra unha extraordinaria lixeireza e transparencia, at\u00e9 o punto de que parece ondear co vento. Tal \u00e9 a ilusi\u00f3n de movemento da estrutura que parece que se zarandean as gardamalletas do remate. Nada disto debe estra\u00f1ar xa que o proxecto berniniano, d\u00edxose, imita o aparello ef\u00e9mero constru\u00eddo para a canonizaci\u00f3n de Santa Isabel de Portugal. Resulta sorprendente como harmoniza o baldaquino co templo, a pesar do seu contraste crom\u00e1tico -escuro nun ambiente claro-, as\u00ed como de textura e de xeometr\u00eda. Sup\u00f3n unha absoluta ruptura formal co escenario para o que foi dese\u00f1ado e con todo encaixa tan ben no mesmo que se converte nun dos seus elementos m\u00e1is esenciais.\nTranscendencia da obra.\nO baldaquino \u00e9 quizais o elemento m\u00e1is suntuoso entre os incont\u00e1beis que pos\u00fae a Bas\u00edlica vaticana. Supuxo unha gran innovaci\u00f3n en canto a materiais e dese\u00f1o que marcar\u00eda o curso do estilo barroco. Tr\u00e1tase da obra m\u00e1is destacada de Bernini, quen anos despois realizar\u00eda a Praza de San Pedro coa s\u00faa impo\u00f1ente columnata e tam\u00e9n a C\u00e1tedra, na \u00e1bsida da bas\u00edlica. Foi moi celebrado no seu tempo. \nAs s\u00faas columnas salom\u00f3nicas, que se empregaban nesta obra por primeira vez desde a antig\u00fcidade, as\u00ed como a densa decoraci\u00f3n con p\u00e1mpanos e outros elementos vexetais foron fonte de inspiraci\u00f3n para infinidade de obras barrocas en adiante, superando a controversia inicial xerada como consecuencia do dano causado no Pante\u00f3n. De feito, por mor deste espolio popularizouse a locuci\u00f3n \"Quod non fecerunt barbari, fecerunt Barberini\" (O que non fixeron os b\u00e1rbaros fix\u00e9rono os Barberini). \nCoa chegada do Neoclasicismo, o colosal baldaquino pasou a simbolizar a desorde e o exceso dos artistas barrocos."}
{"id": "460784", "revid": "15490", "url": "https://gl.wikipedia.org/wiki?curid=460784", "title": "Baldaquino de San Pedro", "text": ""}
{"id": "460785", "revid": "23204", "url": "https://gl.wikipedia.org/wiki?curid=460785", "title": "Simindis k'undzuli", "text": "Simindis k'undzuli (en ) \u00e9 un filme de 2014 dirixido por Giorgi Ovashvili.\nSinopse.\nAs inundaci\u00f3ns de primavera forman unha pequena illa con rico solo no medio do r\u00edo Enguri, unha terra nova sen propietario. Un vello, axudado pola s\u00faa neta adolescente orfa, toma posesi\u00f3n da illa, constr\u00fae unha sinxela cabana e planta millo. Son de etnia abkhaza e intercambian acenos con soldados xeorxianos que pasan. O vello agocha un soldado ferido que se refuxia na illa e prot\u00e9xeo dos seus perseguidores durante un tempo. A finais do ver\u00e1n, as inundaci\u00f3ns destr\u00faen a illa.\nEstrea.\nO filme estreouse no Festival Internacional de Cinema de Karlovy Vary en xullo de 2014, onde ga\u00f1ou o Globo de Cristal, as\u00ed como o premio do Xurado Ecum\u00e9nico.\nGalard\u00f3ns e nomeamentos.\nFoi elixido como candidato xeorxiano para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, conseguindo clasificarse na lista curta de xaneiro."}
{"id": "460793", "revid": "89787", "url": "https://gl.wikipedia.org/wiki?curid=460793", "title": "Subrexi\u00f3n de \u00c4\u00e4nekoski", "text": "A subrexi\u00f3n de \u00c4\u00e4nekoski (en fin\u00e9s \"\u00c4\u00e4nekosken seutukunta\") \u00e9 unha das seis subrexi\u00f3n da rexi\u00f3n de Finlandia Central. En 2017 ti\u00f1a unha poboaci\u00f3n de 22\u00a0018 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "460872", "revid": "1131", "url": "https://gl.wikipedia.org/wiki?curid=460872", "title": "Jos\u00e9 Pardi\u00f1as y Villalobos", "text": "Jos\u00e9 Pardi\u00f1as Villalobos Soto Romero de Caama\u00f1o, nado na provincia da Coru\u00f1a no s\u00e9culo XVIII, foi un escritor galego en lingua castel\u00e1.\nTraxectoria.\nCon casa patrucial en Berganti\u00f1os, foi fillo de Juan Antonio Pardi\u00f1as e de Josefa Romero e parente do escritor Antonio Rioboo y Seijas e do bispo de Tarazona Garc\u00eda Pardi\u00f1as Villar de Francos. Casou con Ana de Zeda o 1 de febreiro de 1761 en C\u00e1diz. En 1782 o matrimonio estableceuse en Galicia. Mantivo amizade, e correspondencia, con Jos\u00e9 Cornide Saavedra.\nEntre 1772 e 1782 recompilou o \"Breve compendio de los varones ilustres de Galicia\", de varios autores. O manuscrito conservouse na biblioteca provincial de C\u00e1diz ata que foi editado en 1887 na Coru\u00f1a dentro da Biblioteca Gallega de Andr\u00e9s Mart\u00ednez Salazar. Chegou a reunir unha colecci\u00f3n de m\u00e1is de seis mil refr\u00e1ns, que recolleu de varios autores. \nAntonio L\u00f3pez Ferreiro cre que Jos\u00e9 Pardi\u00f1as foi capel\u00e1n do coro da Catedral de Santiago de Compostela e irm\u00e1n de Francisco, p\u00e1rroco da Capela da Corticela da mesma catedral. Manuel Murgu\u00eda cr\u00eda que era natural de Santiago de Compostela."}
{"id": "460879", "revid": "5863", "url": "https://gl.wikipedia.org/wiki?curid=460879", "title": "Jos\u00e9 Pardi\u00f1as Villalovos, Soto y Romero de Caama\u00f1o", "text": ""}
{"id": "460880", "revid": "5863", "url": "https://gl.wikipedia.org/wiki?curid=460880", "title": "Pardi\u00f1as Villalovos Soto y Romero de Caama\u00f1o", "text": ""}
{"id": "460881", "revid": "5863", "url": "https://gl.wikipedia.org/wiki?curid=460881", "title": "Jos\u00e9 Pardi\u00f1as Villalobos", "text": ""}
{"id": "460882", "revid": "5863", "url": "https://gl.wikipedia.org/wiki?curid=460882", "title": "Jos\u00e9 Pardi\u00f1as Villalovos", "text": ""}
{"id": "460883", "revid": "5863", "url": "https://gl.wikipedia.org/wiki?curid=460883", "title": "Xos\u00e9 Pardi\u00f1as y Villalobos", "text": ""}
{"id": "460884", "revid": "5863", "url": "https://gl.wikipedia.org/wiki?curid=460884", "title": "Xos\u00e9 Pardi\u00f1as Villalobos", "text": ""}
{"id": "460885", "revid": "5863", "url": "https://gl.wikipedia.org/wiki?curid=460885", "title": "Xos\u00e9 Pardi\u00f1as Villalovos", "text": ""}
{"id": "460886", "revid": "5863", "url": "https://gl.wikipedia.org/wiki?curid=460886", "title": "Xos\u00e9 Pardi\u00f1as y Villalovos", "text": ""}
{"id": "460887", "revid": "5863", "url": "https://gl.wikipedia.org/wiki?curid=460887", "title": "Jos\u00e9 Pardi\u00f1as e Villalobos", "text": ""}
{"id": "460888", "revid": "5863", "url": "https://gl.wikipedia.org/wiki?curid=460888", "title": "Jos\u00e9 Pardi\u00f1as e Villalovos", "text": ""}
{"id": "460889", "revid": "5863", "url": "https://gl.wikipedia.org/wiki?curid=460889", "title": "Xos\u00e9 Pardi\u00f1as e Villalobos", "text": ""}
{"id": "460890", "revid": "5863", "url": "https://gl.wikipedia.org/wiki?curid=460890", "title": "Xos\u00e9 Pardi\u00f1as e Villalovos", "text": ""}
{"id": "460891", "revid": "5863", "url": "https://gl.wikipedia.org/wiki?curid=460891", "title": "Jos\u00e9 Pardi\u00f1as Villalovos Soto y Romero de Caama\u00f1o", "text": ""}
{"id": "460894", "revid": "1131", "url": "https://gl.wikipedia.org/wiki?curid=460894", "title": "Pr\u00f3tome", "text": "Pr\u00f3tome ou pr\u00f3tomo ((grego \u03c0\u03c1\u03bf\u03c4\u03bf\u03bc\u03ae, \"protom\u00e9\", \u00abparte anterior\u00bb, \u00abbusto\u00bb) \u00e9 a representaci\u00f3n en altorelevo dun animal real ou imaxinario, dun monstro ou dunha persoa. Repres\u00e9ntase a cabeza, o busto ou o busto cos membros anteriores. Usouse como motivo decorativo ou de soporte de elementos arquitect\u00f3nicos xa na antig\u00fcidade cl\u00e1sica. Hai exemplos en m\u00e9nsulas, cornixas, front\u00f3ns, obras de ourivar\u00eda, moedas, cer\u00e1micas, etc.\nNos barcos de pesca e de transporte fenicio que percorr\u00edan o Mediterr\u00e1neo co\u00f1ecidos como hippoi, soian presentar no akroterion de proa un pr\u00f3tome en forma de cabalo.\nO termo introduciuse na terminolox\u00eda da arte no s\u00e9culo XIX."}
{"id": "460895", "revid": "5863", "url": "https://gl.wikipedia.org/wiki?curid=460895", "title": "Jos\u00e9 Pardi\u00f1as Villalobos Soto", "text": ""}
{"id": "460896", "revid": "865", "url": "https://gl.wikipedia.org/wiki?curid=460896", "title": "No Pocky for Kitty", "text": "No Pocky for Kitty \u00e9 o segundo \u00e1lbum de estudio da banda estadounidense de indie rock Superchunk, publicado o 30 de outubro de 1991 a trav\u00e9s do selo Matador Records. Foi gravado entre os d\u00edas 21 e 23 de abril de 1991 no estudio Chicago Recording Company por Steve Albini. No ano 1999 Merge Records reeditou o disco.\nAlbini non aparece acreditado no libreto, que di \"Producido cos ollos pechados por Laura, que estaba sentada na cadeira correcta\". A referencia \u00e9 a Laura Ballance, a baixista do grupo."}
{"id": "460897", "revid": "5863", "url": "https://gl.wikipedia.org/wiki?curid=460897", "title": "Jos\u00e9 Pardi\u00f1as Villalobos Soto y Romero de Caama\u00f1o", "text": ""}
{"id": "460898", "revid": "5863", "url": "https://gl.wikipedia.org/wiki?curid=460898", "title": "Jos\u00e9 Pardi\u00f1as Villalobos, Soto y Romero", "text": ""}
{"id": "460903", "revid": "5863", "url": "https://gl.wikipedia.org/wiki?curid=460903", "title": "Pardi\u00f1as Romero Villalobos", "text": ""}
{"id": "460904", "revid": "5863", "url": "https://gl.wikipedia.org/wiki?curid=460904", "title": "Xos\u00e9 Pardi\u00f1as Romero Villalobos", "text": ""}
{"id": "460919", "revid": "23204", "url": "https://gl.wikipedia.org/wiki?curid=460919", "title": "Wetherby (filme)", "text": "Wetherby \u00e9 un filme brit\u00e1nico de 1985 escrito e dirixido por David Hare. Est\u00e1 protagonizado por Vanessa Redgrave, Ian Holm, Judi Dench, Stuart Wilson, Tim McInnerny e Suzanna Hamilton."}
{"id": "460923", "revid": "45576", "url": "https://gl.wikipedia.org/wiki?curid=460923", "title": "Cella", "text": ""}
{"id": "460924", "revid": "6564989", "url": "https://gl.wikipedia.org/wiki?curid=460924", "title": "Premio Sakharov", "text": "O Premio Sakharov para a Liberdade de Pensamento, m\u00e1is co\u00f1ecido sinxelamente como Premio Sakharov, honra a persoas ou organizaci\u00f3ns que dedicaron as s\u00faas vidas ou acci\u00f3ns \u00e1 defensa dos dereitos humanos e a liberdade de pensamento. Nomeado en homenaxe do cient\u00edfico e disidente sovi\u00e9tico Andrei Sakharov, foi estabelecido en 1988 polo Parlamento Europeo. Cada ano, a Comisi\u00f3n de Asuntos Exteriores e a Comisi\u00f3n de Desenvolvemento do Parlamento Europeo elaboran unha lista de candidatos. Os eurodeputados que conforman esas comisi\u00f3ns elaboran unha lista de preseleccionados en setembro. Despois diso, a elecci\u00f3n final out\u00f3rgaselle \u00e1 Conferencia de Presidentes do Parlamento Europeo (Presidente e l\u00edderes dos grupos pol\u00edticos) e o nome do galardoado an\u00fanciase a finais de outubro. O premio \u00e9 entregado nunha cerimonia no hemiciclo do Parlamento de Estrasburgo en decembro. O galard\u00f3n incl\u00fae un premio en met\u00e1lico de 50\u00a0000 euros.\nO primeiro premio foi entregado de forma conxunta \u00f3 surafricano Nelson Mandela e \u00f3 ruso Anatoly Marchenko. O galard\u00f3n de 1990 foille concedido a Aung San Suu Kyi, mais non puido recollelo at\u00e9 o ano 2013 por mor do seu encarceramento pol\u00edtico en Myanmar. O premio tam\u00e9n lle foi entregado a organizaci\u00f3ns, sendo a primeira as Nais de Praza de Maio arxentinas no ano 1992. Cinco dos galardoados co Sakharov foron posteriormente premiados co Premio Nobel da Paz: Nelson Mandela, Aung San Suu Kyi, Malala Yousafzai, Denis Mukwege e Nadia Murad.\nRazan Zaitouneh (2011) foi secuestrada en 2013 e a\u00ednda segue desaparecida. Nasrin Sotoudeh (2012) foi liberada da cadea en setembro de 2013, mais a\u00ednda ten prohibido abandonar Ir\u00e1n, igual que o seu compa\u00f1eiro galardoado en 2012 Jafar Panahi. O premio de 2017 foille concedido \u00e1 Oposici\u00f3n de Venezuela, co boicot de Esquerda Unitaria Europea/Esquerda Verde N\u00f3rdica.\nPor mor das medidas de control sanitario motivadas pola pandemia de COVID-19, numerosos eventos relacionados cos Premios Sakharov foron pospostos no ano 2020, inclu\u00edndo o Sakharov Fellowship, \"One World in Brussels\" e o European Youth Event."}
{"id": "460931", "revid": "5863", "url": "https://gl.wikipedia.org/wiki?curid=460931", "title": "Xos\u00e9 Pardi\u00f1as Romero", "text": ""}
{"id": "460932", "revid": "5863", "url": "https://gl.wikipedia.org/wiki?curid=460932", "title": "Jos\u00e9 Pardi\u00f1as Romero", "text": ""}
{"id": "460933", "revid": "25871", "url": "https://gl.wikipedia.org/wiki?curid=460933", "title": "Ter\u00f3n", "text": "Ter\u00f3n foi un tirano grego da cidade de Acragante en Sicilia desde o 488 a.C. e pronto estivo relacionado con Xel\u00f3n, que xa ti\u00f1a unha posici\u00f3n forte en Gela e a partir do 485 a.C. tam\u00e9n de Siracusa. Posteriormente Xel\u00f3n converteuse no xenro de Ter\u00f3n.\nTer\u00f3n fixo guerra \u00e1 cidade de Selinunte e ao tirano de H\u00edmera, chamado Terilo. Polo tanto, Terilo buscou establecer unha alianza con Cartago. Ter\u00f3n capturou H\u00edmera, pero \u00e1 s\u00faa vez foi sitiado nesa cidade polo ex\u00e9rcito cartaxin\u00e9s, axudado por Terilo. Ter\u00f3n recibiu axuda de Xel\u00f3n, que, no 480 a.C., obtivo unha gran vitoria f\u00f3ra das murallas de H\u00edmera, o que simbolizou un triunfo sobre o helenismo occidental nun momento en que as cidades gregas ga\u00f1aran a batalla de Salamina. Baixo o reino de Ter\u00f3n, Acragante xunto con Siracusa e Selinunte (que era procartaxinesa) formaban unha especie de \"triunvirato\" que dominar\u00eda a Sicilia grega desa \u00e9poca. Ter\u00f3n morreu no 473 a.C. e foi sucedido durante un breve tempo polo seu fillo Trasideo, antes de ser desprazado por Hier\u00f3n I, o irm\u00e1n de Xel\u00f3n e Acragante quedar\u00e1 baixo o control de Siracusa.\nTer\u00f3n era un gran amante da arte e, como home culto, fixo de Acragante unha das m\u00e1is belas cidades gregas. O poeta P\u00edndaro estivo na s\u00faa corte e dedicoulle d\u00faas odas ol\u00edmpicas."}
{"id": "460942", "revid": "22570", "url": "https://gl.wikipedia.org/wiki?curid=460942", "title": "Per\u00edptero", "text": "Un \"peripteros\" (un edificio peripteral, grego \u03c0\u03b5\u03c1\u03af\u03c0\u03c4\u03b5\u03c1\u03bf\u03c2) \u00e9 un tipo de templo grego antigo ou romano rodeado por un p\u00f3rtico con columnas. Est\u00e1 rodeado por unha columnata (\"pteron\") nos catro lados da \"cella\" (\"naos\"), creando unha galer\u00eda de catro lados (peristase, ou per\u00edstilo). Por extensi\u00f3n, tam\u00e9n significa simplemente o per\u00edmetro dun edificio (normalmente un templo cl\u00e1sico), cando ese per\u00edmetro est\u00e1 composto por columnas. O termo \u00fasase frecuentemente nos edificios do d\u00f3rico. \nDefinici\u00f3n.\nOs peripteros poden ser un p\u00f3rtico, un quiosco ou unha capela. Se est\u00e1 composto por catro columnas, \u00e9 un tetrastilo; de 6, \u00e9 un hex\u00e1stilo; de 8, unoct\u00e1stilo; de 10, un dec\u00e1stilo; e de 12, un dodecastilo. Se as columnas est\u00e1n embutidas na parede en vez de estar soas, o edificio \u00e9 un pseudo-per\u00edptero. "}
{"id": "460943", "revid": "45576", "url": "https://gl.wikipedia.org/wiki?curid=460943", "title": "Peristase (arquitectura)", "text": ""}
{"id": "460946", "revid": "15490", "url": "https://gl.wikipedia.org/wiki?curid=460946", "title": "H\u00edpetro", "text": "H\u00edpetro (do lat\u00edn \" hypaethrus \", do grego antigo \u1f55\u03c0\u03b1\u03b9\u03b8\u03c1\u03bf\u03c2 \" hupaithros \" \u1f51\u03c0\u03cc hupo- \"baixo\" e \u03b1\u1f30\u03b8\u03ae\u03c1 aither \"ceo, aire\"), son termos usados \u200b\u200bpara describir un edificio ou un espazo arquitect\u00f3nico que non est\u00e1 cuberto por un teito. \nVariedades.\nExipto.\nNa arquitectura monumental de Exipto, a \"sala h\u00edpetra\" estaba rodeada de columnas, como un patio porticado, tam\u00e9n sen teitume. Era o espazo arquitect\u00f3nico descuberto do templo exipcio, estando inmediatamente despois dos pilonos da entrada e anterior \u00e1 \"sala hip\u00f3stila\" cuberta, onde estaba a \"cella\" que gardaba a imaxe da divindade. As primeiras h\u00edpetras foron constru\u00eddas nos templos contiguos dos complexos das pir\u00e1mides de Keops e Micerinos. Esta disposici\u00f3n influenciou o dese\u00f1o dos megar\u00f3ns mic\u00e9nicos.\nGrecia.\nNa arquitectura cl\u00e1sica, \" 'Hypaethral' \" describe un antigo templo sen teito, un tipo de templo grego cuxa cella queda aberta e, por extensi\u00f3n, calquera edificio ou parte del sen un teito. Foi descrito polo arquitecto romano Vitruvio no seu tratado \"De architectura\", escrito para o emperador C\u00e9sar Augusto, probablemente ao redor do 15 a.C.\nIndia.\nOs templos sen teito tam\u00e9n se constru\u00edron na India, nos estados de Orissa, Madhya Pradesh e Uttar Pradesh nos s\u00e9culos VIII ao XI. Estes templos hipetros de planta redonda ou rectangular foron dedicados \u00e1s deusas chamadas Yoginis (Yogini Cult e Teples, Vidya Dehejia, templos de Yoginis na India, Stella Dupuis)."}
{"id": "460959", "revid": "88215", "url": "https://gl.wikipedia.org/wiki?curid=460959", "title": "Presidente da Arxentina", "text": ""}
{"id": "460960", "revid": "88215", "url": "https://gl.wikipedia.org/wiki?curid=460960", "title": "Presidente de Arxentina", "text": ""}
{"id": "460961", "revid": "82922", "url": "https://gl.wikipedia.org/wiki?curid=460961", "title": "Real Sociedade Numism\u00e1tica de Nova Zelandia", "text": "A Real Sociedade Numism\u00e1tica de Nova Zelandia (\"Royal Numismatic Society of New Zealand\" -RNSNZ-) \u00e9 unha sociedade erudita sen \u00e1nimo de lucro neozelandesa, con sede en Wellington, que se encarga \"do fortalecemento e a promoci\u00f3n do estudo da numism\u00e1tica e outros aspectos da historia relacionados con ela.\" Estableceuse en 1931, co nome de \"New Zealand Numismatic Society\" e adoptou a s\u00faa denominaci\u00f3n actual en 1948, un ano despois de conseguir a concesi\u00f3n do t\u00edtulo de \"Royal\".\nHistoria.\nA Real Sociedade Numism\u00e1tica de Nova Zelandia fundouse na biblioteca Alexander Turnbull, de Wellington, o 20 de xullo de 1931, grazas ao impulso, entre outros, do xornalista Alan Sutherland. Nas actas das primeiras reuni\u00f3ns figuran os nomes de persoeiros prominintes da sociedade neozelandesa da \u00e9poca.\nEn palabras de Sutherland, que escribiu unha historia deses primeiros momentos da Sociedade, o obxectivo era reunir todas as persoas dispersas polo pa\u00eds interesadas no coleccionismo e o estudo das moedas, as medallas e os obxectos af\u00edns. \nA biblioteca Turnbull continuou a ser a sede da sociedade ata o pechamento do edificio logo do terremoto acaecido en 2012, momento en que cambiou o seu lugar de encontro para unhas salas comunitarias en The Terrace. \nA RNSNZ xogou un importante papel na introduci\u00f3n das primeiras moedas circulantes de Nova Zelandia en 1933 (antes us\u00e1banse nos pa\u00eds os d\u00f3lares australianos). Tanto Sutherland como o ent\u00f3n presidente da Sociedade, J. Rankine Brown, formaron parte dos comit\u00e9s que determinatron o proceso de introduci\u00f3n das novas moedas, as\u00ed como o seu dese\u00f1o, xunto cos seus billetes. A RNSNZ contin\u00faa a ter un papel consultivo respecto \u00e1 cu\u00f1axe de moedas en Nova Zelandia, para o que mant\u00e9n contaco permanente co \"Reserve Bank\".\nEn 1966 constitu\u00eduse, de xeito alternativo \u00e1 RNSNZ, o \"Wellington Coin Club\" (\"Club de Moeda de Wellington\"), fundamentalmente pola sensaci\u00f3n reinante en moitos coleccionistas de moedas de que a Sociedade non atend\u00eda os seus verdadeiros intereses, sen\u00f3n que adoptara unha postura m\u00e1is elitista e academicista. Finalmente, a situaci\u00f3n reconduciuse coa fusi\u00f3n de ambas as entidades en 2005.\nEn 2015 produciuse unha nova fusi\u00f3n, cando a Sociedade Numism\u00e1tica de Manawatu se incorporou \u00e1 \"Royal Numismatic Society of New Zealand\".\nFuncionamento.\nOs socios da Sociedade mante\u00f1en encontros ordinarios os derradeiros venres de cada mes, entre os meses de febreiro e novembro, nos que se abordan temas concretos propostos por alg\u00fan dos seus membros ou por un orador invitado. \u00c1 parte, mant\u00e9\u00f1ense outros encontros de periodicidade anual, con outras asociaci\u00f3ns numism\u00e1ticas do pa\u00eds.\nAdemais, todos os seus asociados reciben gratuitamente o \"New Zealand Numismatic Journal\" e outros bolet\u00edns da Sociedade, participan en poxas numism\u00e1ticas e te\u00f1en acceso \u00e1 \u00e1rea reservada da web social e \u00e1 biblioteca da entidade \nPublicaci\u00f3ns.\n\"New Zealand Numismatic Journal\" (NZNJ).\n\u00c9 o \u00f3rgano de expresi\u00f3n da Sociedade, de publicaci\u00f3n anual. Nel pub\u00edcanse artigos sobre temas que cobren todo o espectro do interese numism\u00e1tico, destacadamente os relativos a Nova Zelandia.\nMonograf\u00edas.\nAo longo da s\u00faa historia, a RNSNZ publicou tam\u00e9n algunhas monograf\u00edas en materia numism\u00e1tica. Estas son algunhas delas:\nPresidentes.\nA seguir, am\u00f3sase unha listaxe dos presidentes da \"Royal Numismatic Society of New Zealand\":"}
{"id": "460963", "revid": "65337", "url": "https://gl.wikipedia.org/wiki?curid=460963", "title": "Royal Numismatic Society of New Zealand", "text": ""}
{"id": "460964", "revid": "65337", "url": "https://gl.wikipedia.org/wiki?curid=460964", "title": "RNSNZ", "text": ""}
{"id": "460965", "revid": "65337", "url": "https://gl.wikipedia.org/wiki?curid=460965", "title": "New Zealand Numismatic Society", "text": ""}
{"id": "460966", "revid": "65337", "url": "https://gl.wikipedia.org/wiki?curid=460966", "title": "Sociedade Numism\u00e1tica de Nova Zelandia", "text": ""}
{"id": "460976", "revid": "5863", "url": "https://gl.wikipedia.org/wiki?curid=460976", "title": "Jos\u00e9 Pardi\u00f1as y Villalovos", "text": ""}
{"id": "460978", "revid": "98629", "url": "https://gl.wikipedia.org/wiki?curid=460978", "title": "Julio Lois Meijomil", "text": "Julio Lois Meijomil, nado en Agrosagro (Carboentes, Rodeiro) en 1911 e finado na Latiza (\u00c1lceme) en 1980, foi un mestre e pol\u00edtico galego.\nTraxectoria.\nEstudou no Seminario Menor de Lugo. Despois pasou a Escola Normal de Pontevedra, onde acadou o t\u00edtulo de mestre en 1933, e foi destinado \u00e1 escola de San Xo\u00e1n de Camba. De ideolox\u00eda republicana, co golpe de Estado do 18 de xullo de 1936 foi depurado. Foi suspendido de emprego e soldo durante 13 meses. Reingresou no maxisterio pero foi trasladado a Fozara. En 1946 pasou a Sabadelle, onde permaneceu at\u00e9 1950. A partir dese ano exerceu como mestre na escola da Latiza (\u00c1lceme) onde se xubilou en 1969. Foi correspondente de \"El Pueblo Gallego\" en Rodeiro. Cara 1967 participou no programa Misi\u00f3n Rescate de Radio Nacional de Espa\u00f1a-TVE, e comezou a recoller restos arqueol\u00f3xicos. Nos anos setenta foi xu\u00edz de paz de Rodeiro e nas primeiras elecci\u00f3n democr\u00e1ticas intentou encabezar a candidatura da UCD en Rodeiro, a\u00ednda que sen \u00e9xito.\nVida persoal.\nCasou con Amadora Calvi\u00f1o Calvo e foi pai de Rub\u00e9n V\u00edctor (1935-2020), Carlos Mario (1936-2012) e Jos\u00e9 Lu\u00eds Lois Calvi\u00f1o (1940)."}
{"id": "460981", "revid": "1131", "url": "https://gl.wikipedia.org/wiki?curid=460981", "title": "Tholos de Montelirio", "text": "Tholos de Montelirio \u00e9 un monumento megal\u00edtico de forma circular que consta de d\u00faas c\u00e1maras (unha grande e outra m\u00e1is pequena), un corredor e un atrio, cuberto por un t\u00famulo artificial. Est\u00edmase que foi constru\u00eddo durante a Idade do Cobre, nalg\u00fan momento comprendido entre os anos 2900 e 2800 antes da era actual.\nEst\u00e1 situado na provincia de Sevilla, cerca de Valencina de la Concepci\u00f3n e Castilleja de Guzm\u00e1n.\nO tholos de Montelirio est\u00e1 baixo un t\u00famulo de 75 metros de di\u00e1metro. O tholos ten unha lonxitude aproximada de 50 metros: 37,7 metros de lonxitude do corredor, 4,75 metros de di\u00e1metro pertencentes \u00e1 C\u00e1mara Grande e 2,75m de di\u00e1metro da C\u00e1mara Pequena."}
{"id": "460983", "revid": "1888", "url": "https://gl.wikipedia.org/wiki?curid=460983", "title": "Julio Lois", "text": " "}
{"id": "460987", "revid": "98629", "url": "https://gl.wikipedia.org/wiki?curid=460987", "title": "Guerra polaco-sovi\u00e9tica", "text": "A guerra polaco-sovi\u00e9tica foi un conflito armado que tivo lugar entre o 14 de febreiro de 1919 ao 18 de marzo de 1921 e que enfrontou a Rusia Sovi\u00e9tica e a Segunda Rep\u00fablica Polaca. Finalizou co Tratado de Riga. A guerra foi o resultado das tentativas de expansi\u00f3n por parte de \u00e1mbolos dous bandos: Polonia pretend\u00eda recuperar os territorios perdidos a finais do s\u00e9culo XVIII, e os sovi\u00e9ticos, aqueles que pertenceran ao Imperio ruso antes da primeira guerra mundial. As fronteiras entre Polonia e a Rusia sovi\u00e9tica non foran definidas no Tratado de Versalles, e posteriormente torn\u00e1ronse m\u00e1is ca\u00f3ticas tras a retirada das Potencias Centrais na fronte oriental, a Revoluci\u00f3n rusa de 1917, a Guerra Civil Rusa, as desintegraci\u00f3ns do Imperio ruso, do Imperio alem\u00e1n e do Imperio Austroh\u00fangaro, as\u00ed como as ambici\u00f3ns de Ucra\u00edna e Belar\u00fas para establecer a s\u00faa independencia.\nJ\u00f3zef Pi\u0142sudski, o l\u00edder polaco, decidira ampliar as fronteiras de Polonia cara ao leste, ao mesmo tempo que consideraba a idea de crear unha \u00abFederaci\u00f3n Polaca\u00bb (Mi\u0119dzymorze) que aunase o resto dos Estados da Europa centro-oriental, coma un bando contra a potencial aparici\u00f3n do movemento imperialista sovi\u00e9tico.\nEn 1919, as forzas polacas controlaban a maior parte da Ucra\u00edna occidental, ga\u00f1ando o conflito coa Rep\u00fablica Popular de Ucra\u00edna Occidental que tentou crear un Estado ucra\u00edno nos territorios que reclamaban tantos polacos como ucra\u00ednos. Namentres, os sovi\u00e9ticos comezaban a ga\u00f1ar a Guerra Civil Rusa e avanzaban cara ao oeste, cara aos territorios disputados, e a finais de 1919 formouse unha clara fronte b\u00e9lica. Os enfrontamentos fronteirizos desembocaron ent\u00f3n nunha guerra aberta tras o avance cara \u00f3 leste da Ucra\u00edna de Pi\u0142sudski (abril de 1920), o cal foi detido por un contraataque do Ex\u00e9rcito Vermello, inicialmente exitoso. A operaci\u00f3n sovi\u00e9tica empuxou os polacos de volta para o oeste, para a capital polaca, Varsovia. Entre tanto, Occidente tem\u00eda que as tropas sovi\u00e9ticas chegasen \u00e1 fronteira alem\u00e1, e incrementouse o interese das Potencias Occidentais na guerra. A mediados do ver\u00e1n, a ca\u00edda de Varsovia parec\u00eda pr\u00f3xima, pero a mediados de agosto a situaci\u00f3n cambiou de novo cando as forzas polacas alcanzaron unha inesperada e decisiva vitoria na batalla de Varsovia. Ante o temor dun avance polaco cara ao leste, os sovi\u00e9ticos pediron a paz e a guerra terminou cun cesamento do fogo en outubro de 1920. Un tratado de paz, o Tratado de Riga, foi asinado o 18 de marzo de 1921, repartindo os territorios en disputa entre Polonia e a Rusia Sovi\u00e9tica. As\u00ed, esta guerra de 1919-1920 delimitou a fronteira polaco-sovi\u00e9tica durante o per\u00edodo de entreguerras.\nNomes e datas dos combates.\nA guerra \u00e9 co\u00f1ecida con varios nomes. \"Guerra polaco-sovi\u00e9tica\" \u00e9 posiblemente o m\u00e1is co\u00f1ecido. Un nome alternativo \u00e9 \"Guerra Polaco-Bolxevique\". Esta segunda denominaci\u00f3n (ou simplemente \"Guerra Bolxevique\" (en polaco: \"Wojna bolszewicka\") \u00e9 m\u00e1is com\u00fan nas fontes polacas. Nalgunhas fontes polacas tam\u00e9n v\u00e9n como a \"Guerra de 1920\" (en polaco: \"Wojna 1920 roku\") mentres que os historiadores sovi\u00e9ticos a mi\u00fado ref\u00edrense a ela como a \"Guerra contra a Polonia Branca\" ou consid\u00e9rana parte da \"Intervenci\u00f3n Aliada na Guerra Civil Rusa\" ou da Guerra Civil Rusa en si mesma.\nExiste tam\u00e9n certa controversia sobre a data do comezo da guerra. A Enciclopedia Brit\u00e1nica considera a intrusi\u00f3n polaca en Ucra\u00edna de 1920 como o punto de partida do conflito, namentres que a s\u00faa contraparte polaca, a Internetowa encyklopedia PWN e alg\u00fans historiadores (coma Norman Davies) outorgan ao ano 1919 a data do comezo.\nFinalmente, ad\u00f3itanse fixar coma datas de finalizaci\u00f3n tanto 1920 coma 1921. Esta d\u00fabida v\u00e9n do feito de que mentres o alto o fogo entrou en vigor no outono de 1920, o Tratado de Riga, que pu\u00f1a fin de forma oficial \u00e1 guerra, foi asinado meses despois, en 1921.\nOs acontecementos de 1919 poden ser descritos como un enfrontamento fronteirizo. E non \u00e9 at\u00e9 principios de 1920 que \u00e1mbolos dous bandos aceptaron a realidade de estaren nunha guerra total, as escaramuzas que tiveron lugar en 1919 est\u00e1n intimamente relacionadas coa guerra que empezou ao ano seguinte. Finalmente, os sucesos de 1920 foron s\u00f3 unha consecuencia natural, a\u00ednda que non buscada, do que comenzara en 1919.\nCausas do enfrontamento.\nEn 1919, co final da primeira guerra mundial, o mapa da maior parte do mundo, e en particular o da Europa Central e Occidental, cambiara drasticamente. A derrota de Alema\u00f1a frustrou os seus proxectos para a creaci\u00f3n dun goberno monicreque nos pa\u00edses orientais de Europa (Mitteleuropa), e como a Rusia sovi\u00e9tica estaba en plena guerra civil, moitas naci\u00f3ns daquela rexi\u00f3n viron unha oportunidade \u00fanica para obter a independencia que non pod\u00edan desperdiciar.\nAo mesmo tempo, os sovi\u00e9ticos consideraban estes territorios como provincias rusas rebeldes, vitais para a seguridade rusa, pero foron incapaces de reaccionar rapidamente, posto que a\u00ednda segu\u00eda presente o esgotamento producido pola primeira guerra mundial, a revoluci\u00f3n e a guerra civil.\nMentres tanto, co \u00e9xito da sublevaci\u00f3n de Polonia iniciada en 1918, Polonia restablecera o seu Estado por primeira vez dende a \u00faltima partici\u00f3n de 1795, que causou os 123 anos nos que Polonia foi gobernada polo seu tres veci\u00f1os imperiais. O pa\u00eds rexurdiu baixo o nome de Segunda Rep\u00fablica Polaca e procedeu a recuperar e restablecer as fronteiras que posu\u00eda no pasado.\nPor\u00e9n, Polonia non estaba soa nas s\u00faas oportunidades e apuros, xa que practicamente todos os pa\u00edses veci\u00f1os que obtiveran recentemente a s\u00faa independencia comezaron loitas polas s\u00faas fronteiras: Roman\u00eda loitou contra Hungr\u00eda en Transilvania, Iugoslavia con Italia en Rijeka, Polonia con Checoslovaquia en Cieszyn/T\u011b\u0161\u00edn, con Alema\u00f1a en Poznan e con Ucra\u00edna en Galitzia. Os ucra\u00ednos, belarusos, lituanos, estonianos e let\u00f3ns loitaron entre si e contra os rusos, que estaban divididos debido \u00e1 guerra civil. A influencia do comunismo tam\u00e9n se agregou a esta mestura, dando por resultado revoluci\u00f3ns dos comunistas en M\u00fanic, Berl\u00edn, Budapest e Pre\u0161ov. Winston Churchill comentou respecto desta situaci\u00f3n:Churchill estaba no correcto se temos en conta que todos os demais conflitos, coa \u00fanica excepci\u00f3n da guerra polaco-sovi\u00e9tica, ser\u00edan conflitos de breve duraci\u00f3n e insignificantes na maior\u00eda dos casos.\nA guerra polaco-sovi\u00e9tica, como a maior\u00eda doutros conflitos na Europa Oriental daquel tempo, foi m\u00e1is un accidente que un conflito planificado. Durante o caos que prevaleceu nos primeiros meses de 1919, era improbable que alg\u00fan comunista ou alg\u00fan cidad\u00e1n da Segunda Rep\u00fablica Polaca planease unha guerra de tal importancia. Polonia foi unha importante fronte na primeira guerra mundial, xa que nos seus territorios libr\u00e1ronse varias batallas.\nMotivos de Pi\u0142sudski.\nA pol\u00edtica polaca estaba baixo a forte influencia do estadista J\u00f3zef Pi\u0142sudski, quen prev\u00eda formar unha federaci\u00f3n (a \"Federaci\u00f3n da Mi\u0119dzymorze\") que abarcaba Polonia, Lituania, Ucra\u00edna e outros pa\u00edses da Europa central e oriental, os cales vi\u00f1an emerxendo afastados dos imperios da primeira guerra mundial. A nova uni\u00f3n ter\u00eda fronteiras similares \u00e1s da Rep\u00fablica das D\u00faas Naci\u00f3ns s\u00e9culo XV-XVII e deb\u00eda ser un contrapeso que contivese as intenci\u00f3ns imperialistas de Rusia ou Alema\u00f1a. Con este fin, as forzas polacas aseguraron os extensos territorios no leste. No entanto, ao plan da federaci\u00f3n de Pi\u0142sudski op\u00faxose outro influente pol\u00edtico polaco, Roman Dmowski, que favoreceu a idea de crear un \"Estado Polaco\" m\u00e1is grande.\nDebido \u00e1 negativa dos rusos brancos a reco\u00f1ecer a independencia de Polonia, as forzas polacas baixo as ordes de Pi\u0142sudski atrasaron ou pararon as s\u00faas propias ofensivas varias veces, aliviando a presi\u00f3n contra as forzas do Ex\u00e9rcito Vermello ruso e contribu\u00edndo as\u00ed \u00e1 derrota do Ex\u00e9rcito Branco ruso.\nA finais de 1919, o l\u00edder do novo goberno bolxevique da Rusia sovi\u00e9tica, Vladimir Lenin, inspirado polas vitorias da guerra civil do Ex\u00e9rcito Vermello sobre as forzas Brancas rusas anticomunistas e os seus aliados occidentais, comezou a ver futuro na Revoluci\u00f3n. Os bolxeviques actuaron baixo a convicci\u00f3n de que os procesos hist\u00f3ricos axi\u00f1a conducir\u00edan \u00e1 ditadura do proletariado en todas as naci\u00f3ns, e que isto traer\u00eda o final dos Estados nacionais, levando \u00e1 instauraci\u00f3n dunha comunidade comunista mundial. Lenin sent\u00edase cada vez m\u00e1is confiado en que a revoluci\u00f3n sobrevivir\u00eda e axi\u00f1a varrer\u00eda triunfante Europa e o resto do mundo. O motivo principal para a guerra con Polonia subxace no intento dos comunistas de enlazar a s\u00faa revoluci\u00f3n en Rusia cunha revoluci\u00f3n prevista en Alema\u00f1a. Ademais viu Polonia como a ponte que o Ex\u00e9rcito Vermello ter\u00eda que cruzar para unir as d\u00faas revoluci\u00f3ns e axudar a outros movementos comunistas na Europa Occidental. Este curso era expl\u00edcito na ideolox\u00eda comunista, e era necesario se os sovi\u00e9ticos tentaban levar a Rusia \u00e1 li\u00f1a do marxismo. Isto non ocorreu at\u00e9 os \u00e9xitos sovi\u00e9ticos a mediados de 1920, momento en que esta idea se fixo dominante na pol\u00edtica comunista.\nAlema\u00f1a entre os anos 1918 e 1920 ferv\u00eda co descontento social e o caos pol\u00edtico. Nos dezaoito meses dende a abdicaci\u00f3n do K\u00e1iser, viviuse unha revoluci\u00f3n comunista, d\u00faas rep\u00fablicas sovi\u00e9ticas (de s\u00f3viet) locais (por exemplo, a Rep\u00fablica Sovi\u00e9tica de Baviera), tres golpes de estado reaccionarios, polo menos catro folgas xerais e cinco chanceleres. En xullo de 1920, a Constituci\u00f3n de Weimar (constituci\u00f3n do Estado Alem\u00e1n) estivera vixente durante s\u00f3 doce meses, e a humillante Paz de Versalles por s\u00f3 seis. O goberno central foi acosado polo separatismo, pola vixilancia pr\u00f3xima dos poderes dos \"Aliados\" e polos constantes combates nas r\u00faas entre a liga Espartaquista e o Partido Comunista de Alema\u00f1a. O avance dende o leste do Ex\u00e9rcito Vermello ameazou con anular o Tratado de Versalles e as\u00ed, independentemente doutras consecuencias, liberar Alema\u00f1a das humillantes condici\u00f3ns postas nela. Moitos alem\u00e1ns pensaron que outra revoluci\u00f3n ser\u00eda o preludio necesario para escapar do apert\u00f3n dos Aliados.\nEn abril de 1920 Lenin terminar\u00eda de escribir O \"izquierdismo\", a enfermidade infantil do comunismo, que significou dirixir a Revoluci\u00f3n durante os poucos meses restantes antes das s\u00faas etapas finais, e era cada vez menos probable oporse a unha guerra m\u00e1is grave con Polonia. Segundo unha teor\u00eda frecuente entre os partidarios de Lenin, a revoluci\u00f3n en Rusia falecer\u00eda a menos que estivese unida \u00e1s revoluci\u00f3ns en Lituania, Polonia e, a m\u00e1is esencial, Alema\u00f1a. O debate en Rusia non era, por tanto, se a ponte polaca (Polonia) deber\u00eda ser cruzada, sen\u00f3n como e cando. Lenin formulou a nova doutrina da \"revoluci\u00f3n do exterior\". A ofensiva sovi\u00e9tica en Polonia ser\u00eda unha oportunidade \"de sondar Europa coas baionetas do Ex\u00e9rcito Vermello\". Esta ser\u00eda a primeira penetraci\u00f3n da Rusia Sovi\u00e9tica en Europa, a primeira tentativa de exportar a revoluci\u00f3n bolxevique pola forza. Nun telegrama, Lenin proclamou:\nDesenvolvemento da guerra.\n1919.\nEn 1918 o ex\u00e9rcito alem\u00e1n oriental comezou a retirarse cara ao oeste. As zonas abandonadas polas Potencias Centrais convert\u00e9ronse en lugar de conflito entre os gobernos locais creados por Alema\u00f1a, outros gobernos locais que xurdiron tras a retirada alem\u00e1 e os bolxeviques, que esperaban incorporar esas zonas \u00e1 Rusia Sovi\u00e9tica.\nO 18 de novembro de 1918, o Comando Supremo Sovi\u00e9tico enviou ordes ao Ex\u00e9rcito do Oeste do Ex\u00e9rcito Vermello para asegurar todo o territorio posible cos poucos recursos dispo\u00f1ibles nesa fronte; por\u00e9n, como a operaci\u00f3n foi denominada 'Obxectivo V\u00edstula' isto causou moita preocupaci\u00f3n entre os polacos.\nA comezos de 1919, a loita comezou case por accidente e sen ningunha orde dos respectivos gobernos, cando improvisadas unidades militares polacas organizadas en Vilna (Wilno) chocaron con forzas da Rep\u00fablica Socialista Sovi\u00e9tica Lituano-Belarusa, cada unha tentando asegurar os territorios para os seus propios gobernos. Finalmente, as forzas sovi\u00e9ticas (mellor organizadas) acabaron coa maior\u00eda da resistencia e empuxaron \u00e1s restantes forzas polacas cara ao oeste. Ao mesmo tempo, m\u00e1is e m\u00e1is unidades polacas de autodefensa dispers\u00e1banse a trav\u00e9s da Belar\u00fas occidental e Lituania, e unha serie de escaramuzas a nivel local estalaron entre estas e grupos procomunistas operantes na zona. O recentemente organizado Ex\u00e9rcito Polaco comezou a enviar as primeiras das s\u00faas unidades ao leste para asistir \u00e1s forzas de autodefensa, mentres que os rusos trasladaban as s\u00faas propias unidades ao oeste.\nNa primavera de 1919, o Ex\u00e9rcito Vermello estaba metido plenamente na guerra civil, de maneira que poucos efectivos foron enviados ao oeste. En febreiro de 1919, o ex\u00e9rcito polaco sumaba 110\u00a0000 homes e en setembro chegaba a 540\u00a0000 homes en armas, 230\u00a0000 deles na fronte sovi\u00e9tica.\nAo mesmo tempo as forzas polacas avanzaran cara ao leste. O 14 de febreiro as primeiras unidades organizadas polacas estableceron contacto coas unidades avanzadas do Ex\u00e9rcito Vermello; as unidades sovi\u00e9ticas retir\u00e1ronse sen disparar un s\u00f3 tiro. Unha li\u00f1a fronteiriza comezou a formarse amodo dende Lituania a trav\u00e9s de Belar\u00fas at\u00e9 Ucra\u00edna.\nA principios de marzo de 1919, unidades polacas lanzaron unha ofensiva cruzando o r\u00edo Niemen, tomaron Pinsk e alcanzaron as aforas de Lida. Ambos os contendentes empezaron a avanzar ao mesmo tempo en abril, desembocando nun aumento do n\u00famero de tropas na zona. O Ex\u00e9rcito Vermello, incapaz de alcanzar os seus obxectivos e encarando poderosas ofensivas das forzas Brancas, retirouse das s\u00faas posici\u00f3ns e foi reorganizado.\nAs forzas polacas expulsaron ao goberno da Rep\u00fablica Socialista Sovi\u00e9tica Lituano-Belarusa do seu capital, Vilna (Wilno), o 19 de abril. O 8 de agosto ocuparon Minsk. Cara o 2 de outubro, alcanzaran o r\u00edo Daugava e asegurado a rexi\u00f3n dende o Desn\u00e1 at\u00e9 Daugavpils (Dyneburg).\nAt\u00e9 comezos de 1920, a ofensiva polaca foi bastante exitosa e, ao mesmo tempo, a guerra civil rusa endurec\u00edase, o que daba maior vantaxe a\u00ednda aos polacos. A principios do ver\u00e1n de 1919, o Movemento Branco tomou a iniciativa, e as s\u00faas forzas avanzaron cara a Moscova. Pi\u0142sudski viu os sovi\u00e9ticos menos perigosos para Polonia que os seus adversarios e rexeitou unirse ao ataque contra o goberno de Lenin, ignorando as fortes presi\u00f3ns da Tripla Entente. Ao mesmo tempo Lenin ofreceu aos polacos os territorios de Minsk, Zhyt\u00f3myr, Jmelnitsky, no que foi descrito como un \"miniBrest\", e o xefe militar polaco Kazimierz Sosnkowski escribiu que as ofertas territoriais rusas eran moito mellores do que os polacos desexaban.\nVarias tentativas de negociaci\u00f3ns de paz foron feitas por diversas facci\u00f3ns polaco-rusas, pero todas resultaron in\u00fatiles: as relaci\u00f3ns polaco-lituanas empeoraran e os negociadores polacos fixeron progresos co Goberno provisional let\u00f3n.\nO principal \u00e9xito diplom\u00e1tico polaco foi o acordo co exiliado l\u00edder nacionalista ucra\u00edno Symon Petlyura, un Tratado de Varsovia que foi asinado o 21 de abril de 1920. Petlyura, quen formalmente representaba ao goberno da Rep\u00fablica Popular Ucra\u00edna, que para ent\u00f3n xa fora derrotada de facto polos sovi\u00e9ticos, fuxiu a Polonia xunto con algunhas forzas ucra\u00ednas, onde atopou asilo. Para Pi\u0142sudski, esta alianza foi un importante paso na s\u00faa campa\u00f1a para a lexitimaci\u00f3n da federaci\u00f3n Mi\u0119dzymorze como un esforzo conxunto internacional, asegurando parte da fronteira oriental polaca e facilitando o cami\u00f1o cara a un Estado ucra\u00edno, entre Rusia e Polonia. para Petlyura, isto constitu\u00edu outra oportunidade de preservar o Estado e, polo menos, a independencia formal do territorio nacional ucra\u00edno, incluso aceptando a perda de territorios da Ucra\u00edna Occidental en favor de Polonia.\nA alianza con Petlyura achegou 15\u00a0000 soldados aliados ucra\u00ednos ao comezo da campa\u00f1a, que sumados ao recrutamento e a deserci\u00f3n ao lado sovi\u00e9tico, aumentaron a 35\u00a0000 o n\u00famero de efectivos ucra\u00ednos aliados.\n1920.\nA comezos de 1920, as forzas sovi\u00e9ticas conseguiran bastantes triunfos contra os ex\u00e9rcitos Brancos. A fronte polaca converteuse no seu teatro de operaci\u00f3ns m\u00e1is importante, e a maior\u00eda dos recursos e forzas sovi\u00e9ticas foron desviados cara a el. Os comandantes sovi\u00e9ticos da inminente ofensiva do Ex\u00e9rcito Vermello inclu\u00edan Mikhail Tukhachevsky (novo comandante da fronte Occidental), Lev Trotski, o futuro l\u00edder sovi\u00e9tico I\u00f3sif Stalin e o futuro fundador da polic\u00eda secreta Cheka, F\u00e9lix Dzerzhinski. O Ex\u00e9rcito polaco estaba composto por soldados que antigamente serviran en varios imperios desaparecidos, apoiados por alg\u00fans voluntarios internacionais. O 20 de agosto de 1920, o ex\u00e9rcito polaco alcanzara un total de 737\u00a0000 homes, contra 950\u00a0000 ao lado sovi\u00e9tico, co que hab\u00eda m\u00e1is ou menos igualdade num\u00e9rica entre ambos os ex\u00e9rcitos.\nO alto mando sovi\u00e9tico planeou unha nova ofensiva para finais de abril ou maio. Dende marzo de 1919, a intelixencia militar polaca estaba advertida de que os sovi\u00e9ticos se estaban preparando para unha nova ofensiva, e o Alto Mando polaco decidiu lanzar a s\u00faa propia antes de que o fixesen os seus opo\u00f1entes. O plan para a ofensiva de K\u00ediv era esnaquizar o Ex\u00e9rcito Vermello no flanco sur polaco e instalar un goberno de Petlura amigable cos polacos en Ucra\u00edna.\nAt\u00e9 abril, as forzas polacas avanzaran lenta pero constantemente cara ao leste. En marzo, as forzas polacas estableceran unha cu\u00f1a entre as forzas sovi\u00e9ticas do norte (Belar\u00fas) e o sur (Ucra\u00edna). O 24 de abril, Polonia comezou o seu principal ofensiva, a ofensiva de K\u00ediv. O seu obxectivo era a creaci\u00f3n dunha Ucra\u00edna independente que puidese chegar a formar parte do proxecto de Pi\u0142sudski dunha federaci\u00f3n Mi\u0119dzymorze. Os 65\u00a0000 soldados polacos foron apoiados por 15\u00a0000 ucra\u00ednos baixo o mando de Simon Petliura, representando a Rep\u00fablica Popular de Ucra\u00edna. Por\u00e9n, moitos ucra\u00ednos eran tan antipolacos como antirrusos, e obstaculizaron o avance polaco,que moitos viron como unha nova forma de ocupaci\u00f3n. A\u00ednda as\u00ed os ucra\u00ednos tam\u00e9n loitaron activamente contra a invasi\u00f3n polaca en formaci\u00f3ns ucra\u00ednas do Ex\u00e9rcito Vermello. As forzas combinadas polaco-ucra\u00ednas entraron nunha K\u00ediv evacuada o 7 de maio, atopando s\u00f3 unha resistencia illada.\nO pulo militar polaco foi cortado por contraataques do Ex\u00e9rcito Vermello o 29 de maio. No norte, o 1.er Ex\u00e9rcito polaco foi derrotado e obrigado a retirarse, perseguido polo 15.\u00ba Ex\u00e9rcito ruso. As forzas polacas tentaron sacar vantaxe dos expostos flancos dos atacantes, pero as forzas rodeadas non puideron deter o avance sovi\u00e9tico. A finais de maio, a fronte estableceuse cerca do pequeno r\u00edo Auta, e as forzas sovi\u00e9ticas comezaron a prepararse para o seguinte pulo.\nO 24 de maio de 1920, as forzas polacas no sur estableceron combate por primeira vez co famoso Primeiro Ex\u00e9rcito de Cabalar\u00eda ruso (\"Konarmia\") de Semyon Budyonny, que rompeu a fronte polaco-ucra\u00edna o 5 de xu\u00f1o. O 10 de xu\u00f1o, os ex\u00e9rcitos polacos atop\u00e1banse en retirada ao longo de toda a fronte. O 13 de xu\u00f1o, o ex\u00e9rcito polaco, xunto coas tropas ucra\u00ednas de Petlyura, abandonaban K\u00ediv ao Ex\u00e9rcito Vermello.\nO comandante do 3.er Ex\u00e9rcito Polaco en Ucra\u00edna decidiu atravesar a li\u00f1a sovi\u00e9tica cara ao noroeste. As forzas polacas en Ucra\u00edna conseguiron retirarse relativamente indemnes, pero foron incapaces de apoiar a fronte norte e reforzar as defensas no r\u00edo Auta para a decisiva batalla que axi\u00f1a ter\u00eda lugar al\u00ed.\nDebido aos insuficientes efectivos, a fronte polaca de 322 km de longo era defendida por unha fina li\u00f1a de cento vinte mil homes apoiados por unhas catrocentas sesenta pezas de artillar\u00eda, sen reservas estrat\u00e9xicas. A fronte oriental polaca estaba debilmente establecida, protexida por artillar\u00eda inadecuada e case sen fortificaci\u00f3ns.\nO Ex\u00e9rcito Vermello agrupou a s\u00faa Fronte Noroeste, ao mando do mozo xeneral Tukhachevsky, contra a li\u00f1a polaca. Dispu\u00f1a de m\u00e1is de 108\u00a0000 soldados de infantar\u00eda e 11\u00a0000 de cabalar\u00eda, apoiados por 722 pezas de artillar\u00eda e 2913 metralladoras. Os rusos avantaxaban os polacos nalg\u00fans puntos cruciais en proporci\u00f3ns de at\u00e9 catro contra un.\nMikhail Tukhachevsky lanzou a s\u00faa ofensiva o 4 de xullo, ao longo do eixo Smolensk-Brest-Litovsk, cruzando os r\u00edos Auta e Ber\u00e9zina. O 3.er Corpo de Cabalar\u00eda situado ao norte e ao mando de Gayk Bzhishky\u00e1n (Gaya Dm\u00edtrievich Gai, Gaj-Chan) cercou as forzas polacas dende o norte, mov\u00e9ndose preto da fronteira lituana e prusiana. Os Ex\u00e9rcitos 4.\u00ba, 15.\u00ba e 3.\u00ba avanzaron decididamente cara ao oeste, apoiados dende o sur polo 16.\u00ba Ex\u00e9rcito e o Grupo Mozyrska. Por tres d\u00edas o resultado da batalla pendeu dunha balanza, pero a superioridade num\u00e9rica rusa demostrou ser decisiva e o 7 de xullo as forzas polacas estaban en completa retirada ao longo de toda a fronte. No entanto, fracasou o plan de Tukhachevsky de romper a fronte e empuxar os defensores at\u00e9 os pantanos de Pinsk.\nA resistencia polaca formouse de novo sobre a base dunha li\u00f1a de \"trincheiras alem\u00e1s\", unha s\u00f3lida li\u00f1a de fortificaci\u00f3ns de campa\u00f1a da primeira guerra mundial, que presentaba unha oportunidade de frear a ofensiva rusa. Por\u00e9n, as tropas polacas eran numericamente insuficientes. As forzas sovi\u00e9ticas elixiron unha parte debilmente defendida da fronte e penetraron por ela. A principios de xullo, result\u00e1balles evidente aos polacos que os obxectivos rusos non se limitaban a empuxar a fronteira para o oeste. A independencia de Polonia estaba en xogo.\nAs forzas rusas avanzaron \u00e1 destacable velocidade de trinta quil\u00f3metros ao d\u00eda. Tras cruzar o r\u00edo Narew o 2 de agosto, a Fronte Noroeste ruso estaba s\u00f3 a uns cen quil\u00f3metros de Varsovia. A fortaleza de Brest-Litovsk, que \u00eda ser o cuartel xeral da planeada contraofensiva polaca, caeu nas mans do 16.\u00ba Ex\u00e9rcito ao primeiro ataque. A Fronte Suroeste ruso desaloxara as forzas polacas de Ucra\u00edna e acheg\u00e1base a Zamo\u015b\u0107 e Lviv, a maior cidade do sueste de Polonia e un importante centro industrial, defendida polo 6.\u00ba Ex\u00e9rcito polaco. O cami\u00f1o \u00e1 capital polaca parec\u00eda aberto. Lviv foi axi\u00f1a asediada, e cinco ex\u00e9rcitos rusos aproxim\u00e1banse a Varsovia. Mentres tanto, os pol\u00edticos polacos clamaban por asegurar unha paz con Moscova baixo calquera condici\u00f3n, pero os sovi\u00e9ticos rexeitaron.\nDoutra banda, as forzas polacas en Galicia preto de Lviv lanzaron con \u00e9xito unha contraofensiva cara deter os sovi\u00e9ticos, o que permitiu que cesase a retirada das forzas polacas da fronte sur. Por\u00e9n, a preocupante situaci\u00f3n preto de Varsovia evitou que os polacos continuasen a s\u00faa contraofensiva no sur e avanzasen para o leste. Tras a captura sovi\u00e9tica de Brest, a ofensiva polaca no sur foi detida, e todas as forzas dispo\u00f1ibles foron desprazadas ao norte cara tomar parte na inminente batalla por Varsovia.\nCoa situaci\u00f3n volv\u00e9ndose contra Polonia, o poder pol\u00edtico de Pi\u0142sudski debilitouse, mentres que crec\u00eda o dos seus opo\u00f1entes, inclu\u00edndo o de Roman Dmowski. Na escena pol\u00edtica polaca comezara a render o p\u00e1nico: o Goberno de Leopold Skulski dimitiu a principios de xu\u00f1o.\nMentres, a confianza dos l\u00edderes sovi\u00e9ticos aumentaba. Por orde do Partido Comunista Sovi\u00e9tico, un goberno monicreque polaco, o Comit\u00e9 Revolucionario Polaco Provisional (en polaco: \"Tymczasowy Komitet Rewolucyjny Polski\", TKRP), formouse o 28 de xullo en Bia\u0142ystok para organizar a administraci\u00f3n dos territorios polacos capturados polo Ex\u00e9rcito Vermello. O TKRPP ti\u00f1a moi pouco apoio da poboaci\u00f3n polaca e recrutaba os seus apoios maiormente entre os xudeus. Adicionalmente, as intrigas pol\u00edticas entre os comandantes sovi\u00e9ticos creceron de face \u00e1 s\u00faa inminente vitoria. Finalmente a falta de cooperaci\u00f3n entre os comandantes de alto mando sair\u00edalles caro na decisiva batalla de Varsovia.\nA opini\u00f3n p\u00fablica occidental era fortemente prosovi\u00e9tica. O primeiro ministro brit\u00e1nico apertou a Polonia para asinar a paz nos termos sovi\u00e9ticos e rexeitou dar ningunha axuda a Polonia que puidese favorecer os Brancos na guerra civil rusa. O 11 de xullo de 1920, o goberno do Reino Unido enviou un ultimato \"de facto\" aos sovi\u00e9ticos. Inst\u00e1baselles ao cesamento de hostilidades con Polonia e o Ex\u00e9rcito Branco Ruso (o Ex\u00e9rcito Branco en Rusia Meridional liderado polo bar\u00f3n Wrangel) e a aceptar o que m\u00e1is tarde ser\u00eda chamada a li\u00f1a Curzon como fronteira temporal con Polonia, ata que unha fronteira permanente puidese ser establecida mediante negociaci\u00f3ns. En caso de rexeitamento sovi\u00e9tico, os brit\u00e1nicos ameazaban con axudar a Polonia de todas as formas posibles, as cales, en realidade, estaban limitadas pola situaci\u00f3n pol\u00edtica interna do Reino Unido. O 17 de xullo, os sovi\u00e9ticos rexeitaron e fixeron unha contraoferta para negociar un tratado de paz directamente con Polonia. Os brit\u00e1nicos responderon ameazando con cortar as negociaci\u00f3ns comerciais se os sovi\u00e9ticos lanzaban m\u00e1is ofensivas contra Polonia, pero as s\u00faas ameazas foron ignoradas. O 6 de agosto de 1920, o Partido Laborista brit\u00e1nico publicou un panfleto afirmando que os traballadores brit\u00e1nicos nunca tomar\u00edan parte na guerra como aliados de Polonia, e os sindicatos bloquearon as subministraci\u00f3ns \u00e1 forza expedicionaria brit\u00e1nica que axudaba aos Rusos Brancos en Ark\u00e1ngel.\nA postura de Lituania era maiormente antipolaca, e o pa\u00eds uniuse ao bando sovi\u00e9tico en xullo de 1919. A decisi\u00f3n foi ditada polo desexo de incorporar a cidade de Vilna (en lituano, Vilnius) e as \u00e1reas pr\u00f3ximas en Lituania e, en menor grao, pola presi\u00f3n diplom\u00e1tica sovi\u00e9tica, soportada pola ameaza do Ex\u00e9rcito Vermello estacionado ante a fronteira lituana.\nOs aliados de Polonia eran escasos. Francia enviou catrocentos conselleiros militares cara apoiar a Polonia en 1919, maiormente oficiais franceses, a\u00ednda que tam\u00e9n inclu\u00eda uns poucos conselleiros brit\u00e1nicos ao mando do tenente xeneral Sir Adrian Carton De Wiart. O esforzo franc\u00e9s era vital para mellorar a organizaci\u00f3n e lox\u00edstica do Ex\u00e9rcito Polaco, o cal, at\u00e9 1919, usara diversos manuais, estruturas organizativas e equipamento tomado sobre todo dos ex\u00e9rcitos dos antigos particionistas de Polonia. Adicionalmente aos conselleiros, Francia tam\u00e9n facilitou o tr\u00e1nsito a Polonia dende Francia do \"Ex\u00e9rcito Azul\" en 1919: tropas maioritariamente de orixe polaca, xunto a alg\u00fans voluntarios internacionais, antigamente baixo mando franc\u00e9s na primeira guerra mundial. Hungr\u00eda ofreceuse a enviar un corpo de cabalar\u00eda de 30\u00a0000 homes como axuda a Polonia, pero o goberno checoeslovaco negouse a permitirlles o paso; alg\u00fans trens con subministraci\u00f3ns militares de Hungr\u00eda chegaron, malia todo, a Polonia.\nA mediados de 1920, a misi\u00f3n aliada aumentou con alg\u00fans conselleiros (convert\u00e9ndose na Misi\u00f3n Interaliada a Polonia). Os novos membros da misi\u00f3n serviron de pouco; de feito, comezou a crucial Batalla de Varsovia e foi ga\u00f1ada pola parte polaca antes de que a misi\u00f3n puidese retornar e facer o seu informe. Por\u00e9n, durante moitos anos persistiu o mito de que foi a oportuna chegada das forzas aliadas as que salvaron Polonia, un mito no que Weygand ocupaba o papel central. No entanto, a cooperaci\u00f3n polaco-francesa continuou. Finalmente, o 21 de febreiro de 1921, Francia e Polonia formaron unha alianza militar formal, que chegar\u00eda a ser un factor importante durante as subseguintes negociaci\u00f3ns sovi\u00e9tico-polacas.\nO 10 de agosto de 1920, as unidades cosacas rusas cruzaron o r\u00edo V\u00edstula co obxectivo de apoderarse de Varsovia dende o oeste, mentres que o ataque principal vi\u00f1a do leste. O 13 de agosto, un primeiro ataque ruso foi rexeitado. O I Ex\u00e9rcito polaco resistiu un asalto sobre Varsovia \u00e1 vez que deti\u00f1a o asalto a Radzymin.\nO comandante en xefe sovi\u00e9tico, Mikhail Tukhachevsky, estaba seguro de que todo estaba a ir de acordo ao seu plan. Por\u00e9n, a intelixencia militar polaca descifrara as mensaxes de radio do Ex\u00e9rcito Vermello, e Tukhachevsky estaba a ir directamente cara a unha trampa tendida por Pi\u0142sudski e o seu xefe de Estado Maior Tadeusz Rozwadowski. O avance ruso a trav\u00e9s do V\u00edstula no norte estaba a moverse entre un baleiro operacional, ao non haber forzas polacas de consideraci\u00f3n na \u00e1rea, mentres que, por outra banda, ao sur de Varsovia, onde o destino da guerra estaba a decidirse, Tukhachevsky deixara s\u00f3 forzas simb\u00f3licas para gornecer o v\u00ednculo vital entre as frontes rusas noroeste e suroeste. Outro factor que influ\u00edu no resultado da guerra foi a neutralizaci\u00f3n efectiva do 1.er Ex\u00e9rcito de cabalar\u00eda de Budyonny, nas batallas ao redor de Lviv. O alto mando sovi\u00e9tico, ante a insistencia de Tukhachevsky, ordenara ao 1.er Ex\u00e9rcito de cabalar\u00eda avanzar ao norte cara a Varsovia e Lublin, pero Budyonny desobedeceu a orde debido \u00e1s diferenzas entre Tukhachevsky e Yegorov, comandante da fronte suroeste. Ademais, os xogos pol\u00edticos de I\u00f3sif Stalin, comisario pol\u00edtico xefe da fronte suroeste, influ\u00edron na desobediencia de Yegorov e Budyonny. Stalin, buscando un triunfo persoal, concentrouse en capturar Lviv \u2014lonxe ao sueste de Varsovia\u2014 que estaba a ser asediada por forzas sovi\u00e9ticas, pero que a\u00ednda resist\u00eda os seus asaltos.\nO 5.\u00ba Ex\u00e9rcito polaco contraatacou o 14 de agosto dende a \u00e1rea da fortaleza de Modlin, cruzando o r\u00edo Wkra. Enfrontouse \u00e1s forzas combinadas dos num\u00e9rica e materialmente superiores 3.er e 15.\u00ba ex\u00e9rcitos sovi\u00e9ticos. Nun d\u00eda, o avance sovi\u00e9tico cara a Varsovia e Modlin fora freado e axi\u00f1a se converteu nunha retirada. O 5.\u00ba Ex\u00e9rcito polaco empuxou as exhaustas formaci\u00f3ns sovi\u00e9ticas lonxe de Varsovia nunha operaci\u00f3n l\u00f3strego. As forzas polacas avanzaron a unha velocidade de 30\u00a0km diarios, destru\u00edndo calquera esperanza sovi\u00e9tica de completar a s\u00faa manobra envolvente no norte. O 16 de agosto, a contraofensiva polaca completouse coa uni\u00f3n do \"Ex\u00e9rcito de Reserva\" do mariscal Pi\u0142sudski. Executando o seu plan, a forza polaca que avanzaba dende o sur, atopou un oco na fronte rusa e explotou a debilidade do \"Grupo Mozyr\" sovi\u00e9tico, que se supu\u00f1a deb\u00eda protexer o fr\u00e1xil v\u00ednculo entre as frontes sovi\u00e9ticas. Os polacos continuaron a s\u00faa ofensiva cara ao norte con dous ex\u00e9rcitos, perseguindo e destru\u00edndo o sorprendido inimigo. Alcanzaron a retagarda das forzas de Tukhachevsky, a maior\u00eda das cales estaban cercadas para o 18 de agosto. S\u00f3 ese mesmo d\u00eda Tukhachevsky, no seu cuartel xeral en Minsk 480\u00a0km ao leste de Varsovia, deuse conta das proporci\u00f3ns da derrota sovi\u00e9tica e ordenou aos restos das s\u00faas forzas retirarse e reagruparse. Esperaba reforzar a s\u00faa li\u00f1a de fronte, freando o ataque polaco e recuperando a iniciativa, pero as s\u00faas ordes chegaban demasiado tarde ou simplemente non chegaban.\nOs ex\u00e9rcitos sovi\u00e9ticos no centro da fronte precipit\u00e1ronse no caos. Tukhachevsky ordenou unha retirada xeral cara ao r\u00edo Bug, pero para ent\u00f3n perdera contacto coa maior parte das s\u00faas forzas preto de Varsovia, e todos os plans sovi\u00e9ticos f\u00f3ronse a pique debido a fallos de comunicaci\u00f3n.\nOs ex\u00e9rcitos sovi\u00e9ticos retir\u00e1ronse nunha completa desorganizaci\u00f3n; divisi\u00f3ns enteiras presas do p\u00e1nico e desintegr\u00e1ndose. A derrota do Ex\u00e9rcito Vermello foi tan grande e inesperada que, a instigaci\u00f3n dos detractores de Pi\u0142sudski, a batalla de Varsovia \u00e9 a mi\u00fado referida como o \u00abMilagre no V\u00edstula\u00bb. Por outra banda, investigaci\u00f3ns actuais en Polonia conclu\u00edron que o \"Milagre no V\u00edstula\" foi causado por unha gran rede de esp\u00edas polacos no Ex\u00e9rcito Vermello, que permitiron a Pi\u0142sudski saber de todos os movementos do Ex\u00e9rcito Vermello, mentres que os sovi\u00e9ticos quedaban nunha profunda escuridade informativa.\nO avance do 1.er Ex\u00e9rcito de Cabalar\u00eda de Budyonny cara a Lviv foi detido, primeiro na batalla de Brody (29 de xullo-2 de agosto), e posteriormente o 17 de agosto na batalla de Zadw\u00f3rze. Mov\u00e9ndose a trav\u00e9s de zonas debilmente defendidas, a cabalar\u00eda de Budyonni alcanzou a cidade de Zamo\u015b\u0107 o 29 de agosto e tentou tomala na batalla de Zamo\u015b\u0107; por\u00e9n, axi\u00f1a se viu fronte a un incesante n\u00famero de unidades polacas desviadas da exitosa contraofensiva de Varsovia. O 31 de agosto, a cabalar\u00eda de Budyonny levantou finalmente o seu sitio a Lviv e tentou acudir en axuda das forzas rusas en retirada de Varsovia. Os sovi\u00e9ticos foron interceptados e aniquilados pola cabalar\u00eda polaca na Batalla de Komar\u00f3w preto de Zamo\u015b\u0107. A\u00ednda que o ex\u00e9rcito de Budyonny conseguiu evitar o cerco, sufriu fortes baixas e a s\u00faa moral afundiuse. Os restos do 1.er Ex\u00e9rcito de Cabalar\u00eda de Budyonny retir\u00e1ronse para Volod\u00edmir-Volinski o 6 de setembro e foron derrotados pouco despois na batalla de Hrubiesz\u00f3w.\nTukhachevsky logrou reorganizar as s\u00faas forzas en retirada cara ao leste e en setembro estableceu unha nova li\u00f1a defensiva dende a fronteira polaco-lituana no norte \u00e1 \u00e1rea de Polesie, co seu punto central na cidade de Hrodna en Belar\u00fas. Para romper a s\u00faa fronte, o ex\u00e9rcito polaco tivo que librar a batalla do R\u00edo Niemen. Forzas polacas cruzaron o Niemen e flanquearon as forzas sovi\u00e9ticas, que foron forzadas a retirarse de novo. As tropas polacas continuaron avanzando cara ao leste en todas as frontes, repetindo os seus \u00e9xitos do ano anterior. Despois da Batalla do R\u00edo Szczara de principios de outubro, o ex\u00e9rcito polaco alcanzou a li\u00f1a Tern\u00f3pil-Dubno-Minsk-Drisa.\nNo sur, as forzas ucra\u00ednas de Petlyura derrotaron o XIV Ex\u00e9rcito sovi\u00e9tico e o 18 de setembro tomaron posesi\u00f3n da beira esquerda do r\u00edo Zbruch. Durante o seguinte mes mov\u00e9ronse cara ao leste \u00e1 li\u00f1a Yaruha no Dni\u00e9ster-Sharharod-Bar-Lityn.\nInmediatamente despois da batalla de Varsovia, os sovi\u00e9ticos solicitaron unha paz e os polacos, exhaustos, estaban favorables a negociar. Os sovi\u00e9ticos fixeron d\u00faas ofertas: unha o 21 e outra o 28 de setembro. A delegaci\u00f3n polaca fixo unha contraoferta o 2 de outubro. O d\u00eda 5, os sovi\u00e9ticos propuxeron correcci\u00f3ns \u00e1 oferta polaca, que Polonia aceptou. O armisticio entre Polonia, por unha banda, e a Ucra\u00edna sovi\u00e9tica e a Rusia sovi\u00e9tica, por outra, foi asinado o 12 de outubro e f\u00edxose efectivo o 18 do mesmo mes. A continuaci\u00f3n seguiron unhas longas negociaci\u00f3ns para un tratado de paz.\nMentres tanto, as forzas ucra\u00ednas de Petlyura planeaban unha ofensiva dentro de Ucra\u00edna para o 11 de novembro, pero foron atacadas polos sovi\u00e9ticos o d\u00eda anterior. O 21 de novembro, despois de varios combates, foron expulsados para territorio controlado polos polacos.\nResultado.\nSegundo o historiador brit\u00e1nico A.J.P. Taylor, a guerra polaco-sovi\u00e9tica \u00abdeterminou en gran medida o curso da historia europea durante os pr\u00f3ximos vinte anos ou m\u00e1is. [\u2026] Indeclarada e case inconscientemente, os l\u00edderes sovi\u00e9ticos abandonaron a causa da revoluci\u00f3n internacional.\u00bb Pasar\u00edan vinte anos antes de que os rusos enviasen os seus ex\u00e9rcitos ao estranxeiro para \u00abfacer a revoluci\u00f3n\u00bb. Segundo o soci\u00f3logo estadounidense Alexander Gella \u00aba vitoria polaca ga\u00f1ara vinte anos de independencia non s\u00f3 para Polonia, sen\u00f3n tam\u00e9n para unha gran parte da Europa central\u00bb.\nDespois das negociaci\u00f3ns de paz, Polonia non conservou todos os territorios que chegara a controlar ao finalizar as hostilidades. Debido \u00e1s s\u00faas perdas durante e despois da batalla de Varsovia, os sovi\u00e9ticos ofreceron aos polacos a concesi\u00f3n pac\u00edfica de grandes territorios nas \u00e1reas fronteirizas disputadas, quedando a fronteira entre a Rusia Imperial e a Mancomunidade de Polonia-Lituania moi similar a como era antes da primeira partici\u00f3n de 1772. Os polacos esgotaran os seus recursos, e a opini\u00f3n p\u00fablica op\u00fa\u00f1ase \u00e1 prolongaci\u00f3n da guerra. Pola s\u00faa banda, o goberno tam\u00e9n estaba presionado pola Sociedade de Naci\u00f3ns, e as negociaci\u00f3ns eran controladas polos Dem\u00f3cratas Nacionais de Dmowski. Pi\u0142sudski puido controlar o \u00e1mbito militar, pero o Parlamento (Sejm) estaba controlado por Dmowski, e as negociaci\u00f3ns de paz foron de natureza pol\u00edtica. Aos Dem\u00f3cratas Nacionais, como Stanis\u0142aw Grabski, quen anteriormente renunciara ao seu traballo en protesta pola alianza polaco-ucra\u00edna, e agora ti\u00f1a moita influencia sobre os negociadores polacos, import\u00e1balles pouco o Mi\u0119dzymorze de Pi\u0142sudski. Esta situaci\u00f3n de posguerra deu un golpe mortal ao so\u00f1o de Pi\u0142sudski de revivir a multicultural Mancomunidade de Polonia-Lituania en forma da Mi\u0119dzymorze.\nOs Dem\u00f3cratas Nacionais a cargo do Estado tam\u00e9n ti\u00f1an certas preocupaci\u00f3ns sobre o destino dos ucra\u00ednos, e pouco lles importaba que o seu opo\u00f1ente pol\u00edtico, Pi\u0142sudski, se sentise obrigado aos acordos referentes ao tratado. Os Dem\u00f3cratas Nacionais s\u00f3 desexaban aqueles territorios que consideraban \u00ab\u00e9tnica ou historicamente polacos\u00bb ou posibles de \"polonizar'.' Por iso, e a pesar da esmagadora derrota do Ex\u00e9rcito Vermello en Varsovia e a boa vontade do principal negociador ruso Adolf Joffe para conceder case todo o territorio en disputa, a ideolox\u00eda dos Dem\u00f3cratas Nacionais permitiu aos sovi\u00e9ticos recuperar certos territorios. A Paz de Riga foi asinada o 18 de marzo de 1921, dividindo os territorios disputados en Belar\u00fas e Ucra\u00edna entre Polonia e Rusia. O tratado, que Pi\u0142sudski chamou un \"acto de covard\u00eda\", e polo cal se desculpou cos ucra\u00ednos, violaba os termos da alianza militar entre Polonia e Ucra\u00edna, que explicitamente prohib\u00eda unha paz por separado. Os aliados ucra\u00ednos de Polonia v\u00edronse subitamente internados polas autoridades polacas. O internamento empeorou as relaci\u00f3ns entre Polonia e a s\u00faa minor\u00eda ucra\u00edna: aqueles que apoiaban a Petlyura sentiron que Ucra\u00edna fora traizoada polo seu aliado polaco, un sentimento que se fixo m\u00e1is forte debido \u00e1s pol\u00edticas de asimilaci\u00f3n da Polonia nacionalista de entreguerras fronte \u00e1s s\u00faas minor\u00edas. En gran parte, isto inspirou as tensi\u00f3ns cada vez maiores e a violencia (Masacre de polacos en Volinia) contra polacos nas d\u00e9cadas de 1930 e 1940.\"\nA guerra e as s\u00faas consecuencias deron orixe a outras controversias sobre temas como a situaci\u00f3n dos prisioneiros de guerra, o tratamento da poboaci\u00f3n civil e o comportamento dalg\u00fans comandantes, como Stanis\u0142aw Bu\u0142ak-Ba\u0142achowicz ou Vadim Y\u00e1kovlev. A vitoria militar polaca no outono de 1920 permitiu a Polonia apoderarse da rexi\u00f3n de Vilna, onde se formou un comit\u00e9 de goberno de Lituania Central dominado por polacos (Komisja Rz\u0105dz\u0105ca Litwy \u015arodkowej). Celebrouse un plebiscito, e o Sejm de Vilna votou, o 20 de febreiro de 1922, a prol da incorporaci\u00f3n en Polonia. Isto empeorou as relaci\u00f3ns polaco-lituanas nas d\u00e9cadas seguintes.\nA estratexia militar na guerra polaco-sovi\u00e9tica influenciou a Charles de Gaulle, quen ent\u00f3n era un instrutor do ex\u00e9rcito polaco que loitara en varias das batallas. El e W\u0142adys\u0142aw Sikorski foron os \u00fanicos oficiais militares que, base\u00e1ndose na experiencia adquirida nesta guerra, puideron predicir correctamente como se loitar\u00eda na pr\u00f3xima. A\u00ednda que fallaron no per\u00edodo de entreguerras en convencer os seus respectivos ex\u00e9rcitos de que aprendesen esas lecci\u00f3ns, na segunda guerra mundial levant\u00e1ronse axi\u00f1a para comandar as s\u00faas forzas armadas no exilio. A guerra polaco-sovi\u00e9tica tam\u00e9n influ\u00edu a doutrina militar polaca, que polos seguintes 20 anos por\u00eda \u00e9nfase na mobilidade de unidades elite de cabalar\u00eda.\nAt\u00e9 1989, mentres os comunistas mantiveron o poder na Rep\u00fablica Popular de Polonia, a guerra polaco-sovi\u00e9tica foi omitida ou minimizada nos libros de historia polacos e doutros pa\u00edses do bloque sovi\u00e9tico, ou foi presentada como intervenci\u00f3n estranxeira durante a Guerra Civil Rusa para encaixar coa ideolox\u00eda comunista."}
{"id": "460988", "revid": "5863", "url": "https://gl.wikipedia.org/wiki?curid=460988", "title": "Encyclop\u00e6dia Britannica Online", "text": ""}
{"id": "460994", "revid": "25871", "url": "https://gl.wikipedia.org/wiki?curid=460994", "title": "Pedro V\u00e1zquez de Neira", "text": "Pedro Vazquez de Neira y Santiso, nado na segunda metade do s\u00e9culo XVI en Lugo, foi un poeta galego. Era fillo de Pedro Santiso (Se\u00f1or de casa de Covas) e In\u00e9s D\u00edaz de Neira. Casou con Catalina de Aguiar y Baamonde. Licenciado en Medicina ao servizo da Real Audiencia da Coru\u00f1a, pouco se sabe da s\u00faa vida. Habida conta de que a meirande parte dos autores da \u00e9poca eran relixiosos, o feito de que escribise en galego conv\u00e9rteo nun dos poucos homes de ciencia que escribiu na nosa lingua nos S\u00e9culos Escuros.\nTraxectoria.\nO soneto \"Respice Finem\" (1612) de Pedro V\u00e1zquez de Neira, \u00e9 o primeiro texto impreso en galego, ademais de \"Unha illa no medio do oc\u00e9ano\". En 1612 publ\u00edcase o cancioneiro \"Exequias da Ra\u00ed\u00f1a Margarida\", o cal recolle unha serie de composici\u00f3ns elex\u00edacas que supo\u00f1en un lamento pola morte desta ra\u00ed\u00f1a. A publicaci\u00f3n deste cancioneiro correu \u00f3 cargo da Real Audiencia del Reyno de Gali\u00e7ia. O libro foi composto polo impresor Juan Pacheco, e foi o seu coordinador un dos poetas que colaboraron nel en lingua galega, Juan G\u00f3mez Tonel. O outro poeta foi Pedro V\u00e1zquez de Neira."}
{"id": "460999", "revid": "23204", "url": "https://gl.wikipedia.org/wiki?curid=460999", "title": "Pobo daur", "text": "O dos daures (en mongol \u0414\u0430\u0433\u0443\u0443\u0440 \"Daguur\"; en chin\u00e9s tradicional \u8fbe \u65a1 \u5c14 \u65cf; en chin\u00e9s simplificado \u9054 \u65a1 \u723e \u65cf; en pinyin D\u00e1w\u00f2'\u011brz\u00fa) \u00e9 unha minor\u00eda \u00e9tnica, unha das 56 oficialmente reco\u00f1ecidas polo goberno da Rep\u00fablica Popular da China. \nHabitan principalmente na rexi\u00f3n aut\u00f3noma de Mongolia Interior e nas provincias de Heilongjiang e Xinjiang. \nA s\u00faa poboaci\u00f3n no ano 2010 era de 131 992 persoas.\nXeneticamente, os daures son descendentes dos kitai, como demostraron alg\u00fans recentes an\u00e1lises do ADN.\nLingua.\nO idioma daur pertence ao grupo das linguas mong\u00f3licas, que se incl\u00fae dentro da familia das linguas altai. Est\u00e1 composto por tres dialectos: buteha, qiqihar e xinjiang. A lingua daur non ten un sistema de signos escritos e durante a dinast\u00eda Qing utilizaron o sistema manch\u00fa. \nUtilizan unha ortograf\u00eda baseada no pinyin.\nAdemais de falar o seu su propio idioma, moitos daures son capaces de falar en chin\u00e9s, en mongol, en uigur e en ewenki para comunic\u00e1rense entre eles e con membros doutras etnias.\nHistoria.\nAo igual que no caso dos oroqen e os ewenki, crese que os daures son descendentes dos khitan, un antigo pobo n\u00f3made que habitou na zona do r\u00edo Heilong e que fundou a dinast\u00eda Liao. A principios da dinast\u00eda Qing alg\u00fans grupos traslad\u00e1ronse at\u00e9 zonas m\u00e1is ao oeste e formaron o pobo daur.\nOs daures loitaron contra a Rusia tsarista entre 1643 e 1651. \nTam\u00e9n realizaron unha intensa resistencia contra a ocupaci\u00f3n xaponesa desde 1937 at\u00e9 1945.\nRelixi\u00f3n.\nOs daures son basicamente polite\u00edstas. Cada clan ten o seu propio xam\u00e1n encargado de realizar e bendicir todas as cerimonias importantes na vida dun daur. Existen alg\u00fans individuos daur que adoptaron o lama\u00edsmo como relixi\u00f3n."}
{"id": "461000", "revid": "72012", "url": "https://gl.wikipedia.org/wiki?curid=461000", "title": "Daur", "text": ""}
{"id": "461001", "revid": "72012", "url": "https://gl.wikipedia.org/wiki?curid=461001", "title": "Daures", "text": ""}
{"id": "461007", "revid": "72012", "url": "https://gl.wikipedia.org/wiki?curid=461007", "title": "Sala hip\u00f3stila", "text": "Sala hip\u00f3stila (do grego \"hyp\u00f3st\u0233los\" -prefixo \"hyp\u00f3\", \"baixo\", e \"st\u0177los\", \"columna\") \u00e9 a denominaci\u00f3n historiogr\u00e1fica dos recintos arquitect\u00f3nicos cubertos sostidos por columnas, que \u00e1s veces chegan a ser verdadeiros bosques de columnas. Habitualmente son adintelados, de teitume plana.\nTemplo exipcio.\nNos templos exipcios a sala hip\u00f3stila era a estancia posterior \u00e1 sala h\u00edpetra e \u00e1s seguintes pezas, cada vez m\u00e1is rec\u00f3nditas. A sala hip\u00f3stila xa non ti\u00f1a acceso o pobo, pero si a aristocracia, que non pod\u00eda continuar \u00e1s seguintes salas, reservadas en exclusiva para o fara\u00f3n e os sacerdotes (a \u00faltima adoita denominarse \"sanctum sanctorum\" por comparaci\u00f3n co [[Templo de Xerusal\u00e9n).\nO m\u00e1is estudado \u00e9 a gran sala hip\u00f3stila do templo de Am\u00f3n en [[Karnak]]. Sobre unha planta rectangular (comparable \u00e1 planta \"basilical\" romana e paleocristia), consta dunha nave rectangular de maior altura flanqueada por dous corredores, todas sostidas por columnas de capiteis de papiriformes. Recibe unha lixeira iluminaci\u00f3n a trav\u00e9s de [[celos\u00eda]]s superiores da nave central, quedando as laterais perpetuamente na sombra. \u00c9 unha innovaci\u00f3n da [[dinast\u00eda XIX]], e simboliza o concepto de creaci\u00f3n: a sala representa o pantano primordial (\"[[Noun]]\") do que emerxen os talos das plantas de papiro ou de loto (representados polas columnas e os seus capiteis). A luz (tam\u00e9n un concepto divino) fai que crezcan m\u00e1is as plantas que a reciben (as columnas da nave) que as que permanecen na escuridade. Os templos dos ram\u00e9sidas repiten este modelo ([[Ramesseum]], templo de Khonsu en Karnak, [[templo de Luxor|templo de Am\u00f3n en Luxor]], templo de Ptah en [[Menfis]], [[templo dos mill\u00f3ns de anos]] en [[Medinet Habu]], templo de Bastet en [[Bubastis]], templo de Toth en [[Herm\u00f3polis]]). No [[Per\u00edodo Tard\u00edo]] aband\u00f3nase o modelo, pero as salas hip\u00f3stilas seguen aparecendo en edificios ptolomaicos e romanos (templo de Hathor en [[Dendera]], templo de Khnoum en [[Esna]], templo de Horus en [[Edfu]], [[templo de Kom Ombo]]).\nOutros exemplos.\n[[Ficheiro:Apadana Palace in Persepolis located in Iran.tif|left|thumb|Restos da apadana de Pers\u00e9pole.]]\n[[Ficheiro:Mosque Cordoba.jpg|thumb|Sala de oraci\u00f3n da [[Mesquita-Catedral de C\u00f3rdoba|Mesquita maior de C\u00f3rdoba]].]]\n[[Ficheiro:1911 Britannica-Architecture-Hall of Xerxes.png|thumb|left|\u00cddem, planta.]]\n[[Ficheiro:Floor plan of Mosque of C\u00f3rdoba.svg|thumb|\u00cddem, planta.]]\nA [[mandapa]] dos [[templos da India]] (serve de vest\u00edbulo ao santuario nun complexo de templos)\nA [[apadana]] dos [[palacios aquem\u00e9nidas]] ([[Pers\u00e9pole]], [[Susa]]).\nO \"[[Telesterion]]\" de [[El\u00eausis]] e o \"[[Eleusinion]]\" da [[Acr\u00f3pole de Atenas]].\nA sala de oraci\u00f3ns das mesquitas (\"[[haram]]\").\nAs [[catedrais]], especialmente aquelas que multiplican o n\u00famero de naves, adoitan contar con filas de columnas ou piares que soste\u00f1en as cubertas, a\u00ednda que neste caso adoitan estar abovedadas, no adinteladas. Ademais de conter as naves de maior extensi\u00f3n, a [[Catedral de Sevilla]] ten entre as s\u00faas salas cap\u00edtulares unha chamada hip\u00f3stila ou \" das columnas\"."}
{"id": "461009", "revid": "22795", "url": "https://gl.wikipedia.org/wiki?curid=461009", "title": "Corvus (hom\u00f3nimos)", "text": "O nome latino Corvus pode referirse a:"}
{"id": "461019", "revid": "98629", "url": "https://gl.wikipedia.org/wiki?curid=461019", "title": "T\u00e9menos", "text": "Na Grecia Antiga un T\u00e9menos (en grego \u03c4\u03ad\u03bc\u03b5\u03bd\u03bf\u03c2, 'recinto') era un terreo delimitado e consagrado a un deus, exclu\u00eddo dos usos seculares. Moitos santuarios pequenos consist\u00edan simplemente nun \"T\u00e9menos\" cun altar e sen templo. Case sempre hab\u00eda que someterse a unha purificaci\u00f3n antes de poder entrar. Por exemplo, as lexi\u00f3ns romanas non pod\u00edan entrar en Roma sen ser antes purificadas polo sangue derramado. O \"T\u00e9menos\" estaba composto de varias partes, como propileos, altar, templo, tesouros, Sto\u00e1s, etc.\nAnterior no tempo \u00e9 o concepto \"T\u00e9menos\" como a porci\u00f3n de terra asignada a un dominio oficial, especialmente dun rei (\"Basileos\") e xefe (\"anax\"), ou un anaco de terra de uso com\u00fan dedicada a un deus, un santuario, un bosque sagrado ou un recinto sagrado: as carreiras dos xogos P\u00edticos cham\u00e1ronse T\u00e9menos, o val sagrado do Nilo \u00e9 o \u039d\u03b5\u03af\u03bb\u03bf\u03b9\u03bf \u03c0\u1fd6\u03bf\u03bd \u03c4\u03ad\u03bc\u03b5\u03bd\u03bf\u03c2 \u039a\u03c1\u03bf\u03bd\u03af\u03b4\u03b1, a Acr\u00f3pole de Atenas \u00e9 o \u1f31\u03b5\u03c1\u1f78\u03bd \u03c4\u03ad\u03bc\u03b5\u03bd\u03bf\u03c2 (de Palas). Esta palabra deriva do verbo grego \u03c4\u03ad\u03bc\u03bd\u03c9 (\"temn\u014d\"), \"cortar\"; en plural: \u03c4\u03b5\u03bc\u03ad\u03bd\u03b7, \"temene\". O primeiro testemu\u00f1o rexistrado est\u00e1 en grego mic\u00e9nico \"te-me-no\", escrito en Lineal B. \nO concepto de \"T\u00e9menos\" xurdiu nas culturas mediterr\u00e1neas cl\u00e1sicos como un espazo reservado para a adoraci\u00f3n dos deuses. Alg\u00fans autores utilizarono aplicado a un bosque sagrado, illado da vida coti\u00e1, mentres que outros o aplica a zonas de santuarios urbanos. \nCarl Gustav Jung relaciona o \"T\u00e9menos\" con fascinante c\u00edrculo m\u00e1xico, que act\u00faa como un \"espazo caudrado\" ou \"lugar seguro\", onde poder \"traballar\" mentalmente."}
{"id": "461022", "revid": "5863", "url": "https://gl.wikipedia.org/wiki?curid=461022", "title": "Bernardo Bern\u00e1rdez", "text": "Bernardo Bern\u00e1rdez Romero, nado en Santiago das Caldas (Ourense) en 1886 e finado en Madrid en 1975, foi un pol\u00edtico e escritor galego.\nTraxectoria.\nA s\u00faa familia estableceuse en Vigo cara a 1904. Foi membro da Liga de Defensores de Vigo. Fundador e presidente do C\u00edrculo Mercantil de Vigo. Foi concelleiro maurista de Vigo de 1914 a 1917 e secretario da Asociaci\u00f3n de Turismo.\n\u00c9 autor do libro \"Tratado de Viguismo. Resumen hist\u00f3rico comentado de los diez \u00faltimos a\u00f1os de la Monarqu\u00eda Espa\u00f1ola en Vigo. 1921 a 1931\" onde eloxia a ditadura de Primo de Rivera e critica o incivismo da clase dirixente viguesa.\nVida persoal.\nFoi pai de Luis Bern\u00e1rdez Dom\u00ednguez."}
{"id": "461023", "revid": "1888", "url": "https://gl.wikipedia.org/wiki?curid=461023", "title": "Bernardo Bern\u00e1rdez Romero", "text": ""}
{"id": "461037", "revid": "109216", "url": "https://gl.wikipedia.org/wiki?curid=461037", "title": "Linguas mong\u00f3licas", "text": "As linguas mong\u00f3licas son un conxunto de linguas empregadas na Asia Central. \nAlg\u00fans ling\u00fcistas re\u00fanen estas linguas (unhas 13) coas linguas turcas (das cales o turco \u00e9 un membro) e as linguas tung\u00fas, como linguas altaicas, pero esta posici\u00f3n est\u00e1 perdendo adherentes na actualidade."}
{"id": "461058", "revid": "26501", "url": "https://gl.wikipedia.org/wiki?curid=461058", "title": "Claroscuro", "text": ""}
{"id": "461059", "revid": "89787", "url": "https://gl.wikipedia.org/wiki?curid=461059", "title": "A revoluci\u00f3n vertical", "text": "A revoluci\u00f3n vertical ou por que os seres humanos cami\u00f1an ergueitos (en ) \u00e9 unha f\u00e1bula de estilo cl\u00e1sico escrita por Ng\u0169g\u0129 wa Thiong'o. Orixinalmente escrita en lingua kikuyu, foi traducida \u00f3 ingl\u00e9s polo propio autor baixo o t\u00edtulo \"The Upright Revolution: Or Why Humans Walk Upright\".\nFoi traducida \u00f3 galego dende a versi\u00f3n en ingl\u00e9s por Xos\u00e9 \u00c1lvarez Alonso e foi publicada pola Editorial Galaxia no ano 2019."}
{"id": "461060", "revid": "23204", "url": "https://gl.wikipedia.org/wiki?curid=461060", "title": "A revoluci\u00f3n vertical ou por que os seres humanos cami\u00f1an ergueitos", "text": ""}
{"id": "461061", "revid": "98629", "url": "https://gl.wikipedia.org/wiki?curid=461061", "title": "Igrexa de San Tom\u00e9 O Novo de Maside", "text": "A igrexa de San Tom\u00e9 o Novo de Maside \u00e9 unha igrexa aberta \u00f3 culto en 1910, que veu a substitu\u00edr \u00e1 Igrexa de San Tom\u00e9 de Maside o Vello, onde antigamente se establec\u00eda a aldea de Maside Vello, zona onde actualmente se sit\u00faa o cemiterio da parroquia de Maside, no concello de igual nome.\nDescrici\u00f3n e historia.\nA Igrexa de Santo Tom\u00e9 \u00e9 de estilo neog\u00f3tico e \u00e9 unha obra na que colaboraron o arquitecto da diocese de Asturias Luis Bellido e Daniel V\u00e1zquez-Gul\u00edas Mart\u00ednez, nado este \u00faltimo en Beariz. Luis Bellido, asturiano, era amigo de Wenceslao Gonz\u00e1lez, masidao e enxe\u00f1eiro de minas que co\u00f1ec\u00eda a obra do arquitecto \u00f3 estar casado con Matilde Herrero da co\u00f1ecida Banca Herrero de Asturias. Grazas \u00f3 mecenado de Wenceslao, constru\u00eduse o templo, ademais de achegar outros bens materiais \u00e1 vila de Maside como terreos e propiedades.\nDiante da igrexa sit\u00faase un cruceiro de 1932 de tipo mari\u00f1eiro e policromado. Castelao estudou este cruceiro para o seu libro \"As cruces de pedra na Galiza\".\nRecollida no cat\u00e1logo hist\u00f3rico das Normas Subsidiarias de Planeamiento de Maside: \u201c\"Igrexa neog\u00f3tica, do arquitecto don Daniel V\u00e1zquez Gul\u00edas, do 1910 en adiante; de gran volume e digna de consideraci\u00f3n dentro da \u00e9poca. Exteriormente, o aire neog\u00f3tico apenas se manifesta m\u00e1is que nas fiestras do cruceiro que son b\u00edforos con un trifolio no t\u00edmpano e unha columna biselada que fai de parteluz. As da nave son un sinxelo oco apuntado. Nunhas e noutras n\u00f3tase a influencia modernista na ancha faixa que serve de trasd\u00f3s e xambas sen soluci\u00f3n de continuidade superficial, sen\u00f3n uns recortes curvos no perfil. A planta int\u00e9grase con cinco corpos, m\u00e1is acusados \u00f3 exterior. O primeiro, lixeiramente m\u00e1is ancho para soportar a carga do campanario, que se alza sobre a portada, e \u00f3 que se buscou un sentido de ascenso por simple elevaci\u00f3n e agulla, sen colaboraci\u00f3n das li\u00f1as. O segundo ou nave, ten dous contrafortes, que o dividen en tres tramos. O terceiro, de cruceiro, tam\u00e9n significa polas aparatosas fiestras que mencionamos. O cuarto, a capela maior, corresp\u00f3ndese en anchura e decoraci\u00f3n coa nave. O quinto \u00e9 un semicil\u00edndrico inxerto no muro posterior, e con menor di\u00e1metro. O coroamento lateral \u00e9 unha cornixa de tacos rectangulares\".\""}
{"id": "461064", "revid": "23204", "url": "https://gl.wikipedia.org/wiki?curid=461064", "title": "Xurxo Mari\u00f1o", "text": "Xurxo Mari\u00f1o Alfonso, nado en Lugo o 21 de abril de 1969, \u00e9 bi\u00f3logo, doutor en Ciencias Biol\u00f3xicas con especializaci\u00f3n en neurofisiolox\u00eda pola Universidade de Santiago, profesor na Universidade da Coru\u00f1a, escritor e divulgador cient\u00edfico en Espa\u00f1a.\nFormaci\u00f3n acad\u00e9mica.\nXurxo Mari\u00f1o desenvolveu o seu posdoutorado no Instituto Tecnol\u00f3xico de Massachusetts (MIT), en onde foi colaborador. Realizou traballos de investigaci\u00f3n en entomolox\u00eda, pero ao final decantouse por especializarse en neurofisiolox\u00eda, a cal lle levou a facer o doutoramento. Despois da realizaci\u00f3n de dito posdoutorado, \u00e9 profesor do Departamento de Medicina da Universidade da Coru\u00f1a, especializado na \u00e1rea de fisiolox\u00eda humana.\nNo que atinxe \u00e1 s\u00faa investigaci\u00f3n en neurobiolox\u00eda, centrou os seus estudos na an\u00e1lise de distintas propiedades biof\u00edsicas e dos circu\u00edtos neuronais e mecanismos sin\u00e1pticos e v\u00edas sensoriais na zona do t\u00e1lamo, as\u00ed como distintos tipos de neuronas que poidan implicarse no control motor da percepci\u00f3n visual e somatosensorial e a regulaci\u00f3n nos niveis de actividade durante o sono-vixilia.\nDed\u00edcase \u00e1 investigaci\u00f3n de distintos aspectos do cerebro e do sistema nervioso.\nVida persoal.\nAdemais de ser investigador e docente, \u00e9 autor do blog \"Culturacient\u00edfica.org \" e realiza o labor de divulgaci\u00f3n cient\u00edfica a trav\u00e9s de caf\u00e9-teatro- cient\u00edficos (actividades de car\u00e1cter divulgativo que leva \u00e1 ciencia ser aplicada nos bares) que se vinculan co grupo Neurocom, diversos discurshows (actividades que mesturan a charla e o teatro), conferencias e deu diversas entrevistas reflectidas en p\u00e1xinas web e xornais de tanto de car\u00e1cter cient\u00edfico como non-cient\u00edfico, como por exemplo en GCiencia, xornal P\u00fablico e\u00a0na Asociaci\u00f3n Espa\u00f1ola de Comunicaci\u00f3n Cient\u00edfica, entre outros, onde relaciona cuesti\u00f3ns cient\u00edficas e mais as s\u00faas obras con diversas tem\u00e1ticas e as s\u00faas experiencias coa pretensi\u00f3n de fomentar a divulgaci\u00f3n cient\u00edfica.\n\u00c9 membro da Secci\u00f3n de Ciencia, Natureza e Sociedade do Consello da Cultura Galega, do grupo de investigaci\u00f3n Neurocom e doutras sociedades de corte cient\u00edfica tanto a nivel de Espa\u00f1a como internacional.\nCreou un software que trata sobre a estimulaci\u00f3n, rexistro e an\u00e1lise electrofisiol\u00f3xicas.\nA s\u00faa pretensi\u00f3n na divulgaci\u00f3n de co\u00f1ecemento cient\u00edfico, pretende ademais de aplicar a ciencia a diversos temas, a interacci\u00f3n co campo das humanidades.\nColabora co portal de \"Culturagalega.org\" na secci\u00f3n de ADN e co portal \"Naukas.com\".\nRelevancia e presenza nos medios.\nOrganiza mon\u00f3logos a modo de reflexi\u00f3n no espazo de ciencia e tecnolox\u00eda no canal da TVG, no programa \"Conexi\u00f3ns\"."}
{"id": "461067", "revid": "23204", "url": "https://gl.wikipedia.org/wiki?curid=461067", "title": "After (filme de 2019)", "text": "After \u00e9 un filme estadounidense de 2019 de drama rom\u00e1ntico adolescente, dirixido por Jenny Gage. O gui\u00f3n foi escrito por Susan McMartin, Tamara Chestna e Jenny Gage. Estreouse o 12 de abril do 2019 a trav\u00e9s de Aviron Pictures."}
{"id": "461068", "revid": "1131", "url": "https://gl.wikipedia.org/wiki?curid=461068", "title": "Arde Madrid", "text": "Arde Madrid \u00e9 unha serie de televisi\u00f3n que conta con 8 episodios de 30 minutos de duraci\u00f3n. Est\u00e1 odada en branco e negro cun gui\u00f3n de Paco Le\u00f3n e Anna R. Costa, quen tam\u00e9n dirixen todos os episodios. Nela n\u00e1rrase a vida da actriz norteamericana Ava Gardner cando viviu en Madrid dende 1961 a 1967, na que os verdadeiros protagonistas son o seu servizo dom\u00e9stico: Ana Mari e Manolo. A trav\u00e9s desta parella am\u00f3sanse as contradici\u00f3ns entre o atrasado pensamento da sociedade espa\u00f1ola durante o franquismo, fronte as novas ideas do mundo representadas na serie na figura da actriz norteamericana. \nSinopse.\nMadrid, 1961. Ana Mari \u00e9 unha solteirona, coxa, franquista e instrutora da Secci\u00f3n Feminina. Por orde de Franco, recibe o encargo de ir a traballar de criada a casa de Ava Gardner coa intenci\u00f3n de axexala. Para iso ten que finxir estar casada con Manolo, un buscavidas que se converter\u00e1 no chofer da actriz americana. Manolo intentar\u00e1 aproveitar a s\u00faa posici\u00f3n para os seus negocios con clans xitanos implicando a Ana Mari e ao seu irm\u00e1n esquizofr\u00e9nico Floren. Ata tal punto que entre eles xurdir\u00e1 unha relaci\u00f3n m\u00e1is que \u00edntima. Xunto \u00e1 moza doncela Pilar, asistir\u00e1n \u00e1s continuas festas que Ava e o seu c\u00edrculo gozaban a diario nesa Dolce Vita madrile\u00f1a reservada para unha elite. Festas que acabar\u00e1n cos nervios dos veci\u00f1os de abaixo, nada m\u00e1is e nada menos que o Xeneral Per\u00f3n e a s\u00faa esposa Isabelita recentemente exiliados da Arxentina. \nPersonaxes principais.\nAna Mari\nSolteirona de trinta e pouco, virxe, coxa, cat\u00f3lica e franquista. Ana Mari \u00e9 instrutora na Secci\u00f3n Feminina de Pilar Primo de Rivera. Por orde do mesmo Franco enc\u00e1rganlle ir a traballar \u00e1 casa da estrela de Hollywood Ava Gardner, coa intenci\u00f3n de espiala a ela e ao seu contorno. Pero a actriz solicitara un matrimonio para chofer e criada e os altos mandos da Secci\u00f3n Feminina busc\u00e1ronlle un home, Manolo, co que finxir\u00e1n seren un matrimonio. Ao longo dos oito cap\u00edtulos Ana Mari ser\u00e1 testemu\u00f1a e part\u00edcipe do inimaxinable para ela. A\u00ednda que a maneira de vivir da s\u00faa se\u00f1ora est\u00e1 nas ant\u00edpodas do que \u00e9 Ana Mari, xamais a xulga nin a critica. \u00c9 clara e concisa. Finalmente verase influenciada por Ava e o seu xeito de entender a vida. Experimentar\u00e1 o que \u00e9 convivir cun home e verase obrigada a tomar decisi\u00f3ns que lle remover\u00e1n os seus s\u00f3lidos cementos ideol\u00f3xicos.\nManolo\nAtractivo, buscavidas, de arredor duns corenta anos de idade. Manolo non dubida ning\u00fan segundo cando lle ofrecen traballar de chofer para Ava Gadner. Mesmo que para iso te\u00f1a que finxir estar casado con Ana Mari. Manolo \u00e9 un so\u00f1ador que se mete nos baixos fondos do contrabando coa ilusi\u00f3n de dar cun golpe de sorte na vida e ascender socialmente. Desexa pertencer a esa elite de ricos e artistas que poden e saben gozar da vida. Con todas e con ningunha, ese \u00e9 o seu esp\u00edrito. A\u00ednda que, a convivencia con Ana Mari suporalle unha nova maneira de relacionarse coas mulleres e chegar\u00e1 ata lugares emocionais polo de agora desco\u00f1ecidos para el.\nAva Gadner\nMuller fermosa, intelixente, sexy e libre. Ava procura facer en cada momento o que lle peta. Non lle gustan as ataduras de ning\u00fan tipo, nin as afectivas nin as profesionais. Instalouse en Madrid fuxindo do seu marido Frank Sinatra, de la Metro Goldywn e dos periodistas que non deixaban de seguila e facerlle a vida imposible. O seu tempo en Madrid converteuse nunha especie de oasis, onde o seu \u00fanico obxectivo foi divertirse. Apaixon\u00e1balle o flamenco, os touros, os toureiros, o baile, comer e deitarse moi tarde, a poder ser acompa\u00f1ada. Ava vive coma \u201cun home libre e sen compromisos\u201d. Nada ten que ver a s\u00faa vida coa de calquera muller espa\u00f1ola da \u00e9poca. A trav\u00e9s dos seus criados e o seu asistente persoal v\u00e9mola nos seus momentos de sociedade e intimidade, de ira e fraxilidade, de euforia e soidade."}
{"id": "461073", "revid": "624", "url": "https://gl.wikipedia.org/wiki?curid=461073", "title": "Entroido do H\u00edo", "text": "O Entroido do H\u00edo \u00e9 unha tradici\u00f3n moi antiga que ten lugar na parroquia canguesa de O H\u00edo o domingo, luns e martes de Entroido.\nEsta parroquia, ademais de ser co\u00f1ecida polas s\u00faas fermosas praias, tam\u00e9n \u00e9 co\u00f1ecida na provincia de Pontevedra polo seu Entroido, no que no ano 2019 participaron m\u00e1is de 6.000 persoas.\nUn dos principais obxectivos que busca esta tradici\u00f3n \u00e9 xuntar as sete aldeas da parroquia: Vilari\u00f1o, O Igrexario, Pint\u00e9ns, Vilanova, Lim\u00e9ns, Nerga e Don\u00f3n.\nO Entroido do H\u00edo div\u00eddese en tres xornadas. Na primeira xornada, que ten lugar o domingo de Entroido, cada unha das sete aldeas da parroquia recibe o seu grupo de gaiteiros, os protagonistas da celebraci\u00f3n. Durante a tarde do domingo os gaiteiros e os veci\u00f1os de cada aldea percorren os seus bares tocando e bailando ao son da gaita. \u00c1 noite, segue a festa cando volven a xuntarse no baile da aldea para seguir bailando ata as d\u00faas da madrugada.\nA segundo xornada comeza o luns \u00e1s 9 da ma\u00f1\u00e1, cando todas as aldeas comezan no Igrexario o percorrido deste d\u00eda, duns doce quil\u00f3metros, que pasa polos palcos de Vilari\u00f1o, Igrexario, Pint\u00e9ns e Vilanova. En cada unha destas aldeas, cada grupo de gaiteiros toca d\u00faas pezas para que os seus veci\u00f1os bailen. Sobre as 7 da tarde cada comparsa volve facer o percorrido \u00e1 inversa para retornar \u00e1 s\u00faa respectiva aldea. \u00c1 noite os veci\u00f1os e os gaiteiros volven a reunirse no baile da aldea para continuar coa troula ata as tres da ma\u00f1\u00e1.\nE terceira e \u00faltima xornada do Entroido para moitas das aldeas comeza de novo \u00e1s 9 da ma\u00f1\u00e1 do martes na contorna da Igrexa de O H\u00edo, onde se volven reunir todas elas. Ese d\u00eda, as comparsas de cada aldea pasan polos palcos das outras tres que non se visitaron o luns: Lim\u00e9ns, Nerga e Don\u00f3n. Dez quil\u00f3metros que se fan dende as 9 da ma\u00f1\u00e1 ata as 7 da tarde, cunha \u00fanica parada en Nerga para comer e repo\u00f1er enerx\u00edas. Cando xa est\u00e1 a caer o sol, as comparsas volven \u00e1 s\u00faa aldea para descansar para a longa noite que lles espera no baile, xa que algunhas aldeas como a de Nerga danzan ao son das gaitas e os tambores ata que sae o sol do d\u00eda seguinte.\nDetr\u00e1s destes tres d\u00edas de festa ag\u00f3chanse moitos meses de traballo. Aproximadamente tres meses antes do Entroido esc\u00f3llese en cada aldea unha ou varias persoas como \"presidentes\". Estas persoas son as encargadas de organizar todo o relativo \u00e1 festa: contratar un grupo de gaiteiros, mercar vi\u00f1o tinto, atopar un local para facer o \u201cbaile\u201d polas noites\u2026 Para custearse o Entroido, no que cada comparsa gastar\u00e1 arredor de 3.000 euros, cada aldea vende rifas e cobra unha cota aos socios e a cada unha das casa.\nAdemais, no caso da aldea de Nerga, o venres antes do Entroido ou venres de varas, as mulleres saen de madrugada a buscar mimosa; e os homes enc\u00e1rganse de buscar eucaliptos e pi\u00f1eiros para a ma\u00f1\u00e1 do s\u00e1bado montar a \"estrada\" ou \"palco\", lugar onde tocar\u00e1n os gaiteiros; e o \"arco\", por debaixo do cal te\u00f1en que pasar todas as comparsas ao entrar en cada aldea."}
{"id": "461074", "revid": "89787", "url": "https://gl.wikipedia.org/wiki?curid=461074", "title": "O ver\u00e1n sen homes", "text": "O ver\u00e1n sen homes (en ) \u00e9 unha novela da escritora Siri Hustvedt orixinalmente publicada no ano 2011. Conta a historia de Mia Fredricksen, unha profesora universitaria que debe enfrontarse \u00e1 decisi\u00f3n da s\u00faa parella de separarse logo dunha relaci\u00f3n de m\u00e1is de trinta anos por mor dunha aventura cunha moza m\u00e1is nova.\nFoi traducida \u00f3 galego por Alejandro Tobar e foi publicada pola Editorial Hugin e Munin no ano 2016."}
{"id": "461075", "revid": "23204", "url": "https://gl.wikipedia.org/wiki?curid=461075", "title": "The Summer Without Men", "text": ""}
{"id": "461080", "revid": "23204", "url": "https://gl.wikipedia.org/wiki?curid=461080", "title": "As damas verdes", "text": "As damas verdes (en ) \u00e9 unha novela fant\u00e1stica da escritora francesa George Sand publicada en 1857. A trama, ambientada na Francia do s\u00e9culo XVIII, conta a historia dun avogado aloxado no castelo dun dos seus clientes, onde se enfronta a aparici\u00f3ns fantasmag\u00f3ricas que poden influ\u00edr no curso do futuro xu\u00edzo.\nFoi traducido \u00f3 galego por Xavier Sen\u00edn e foi publicado pola Editorial Hugin e Munin no ano 2016."}
{"id": "461081", "revid": "23204", "url": "https://gl.wikipedia.org/wiki?curid=461081", "title": "Les Dames vertes", "text": ""}
{"id": "461084", "revid": "23204", "url": "https://gl.wikipedia.org/wiki?curid=461084", "title": "A viaxe subterr\u00e1nea de Niels Klim", "text": "A viaxe subterr\u00e1nea de Niels Klim (en ) \u00e9 unha novela do escritor noruegu\u00e9s Ludvig Holberg. Tr\u00e1tase dunha novela sat\u00edrica e ciencia ficci\u00f3n escrita orixinalmente en lat\u00edn. A s\u00faa \u00fanica novela, describe unha sociedade ut\u00f3pica dende un punto de vista externo, e trata diversos temas sociais e culturais como a moral, a ciencia, a igualdade sexual, a relixi\u00f3n, os gobernos e a filosof\u00eda.\nFoi traducido \u00f3 galego por Alfonso Blanco Quintela e foi publicado pola Editorial Hugin e Munin no ano 2017."}
{"id": "461085", "revid": "23204", "url": "https://gl.wikipedia.org/wiki?curid=461085", "title": "Nicolai Klimii Iter Subterraneum", "text": ""}
{"id": "461087", "revid": "89787", "url": "https://gl.wikipedia.org/wiki?curid=461087", "title": "ESPedici\u00f3n. O poder dunha monta\u00f1a", "text": "eSPedici\u00f3n. O poder dunha monta\u00f1a (en ) \u00e9 unha novela do escritor Juanra Madariaga publicada orixinalmente en lingua \u00e9uscara no ano 2015. \u00c9 unha obra do x\u00e9nero da literatura de monta\u00f1a que conta a traves\u00eda para escalar o cumio do Shisha Pangma, no T\u00edbet.\nFoi traducido \u00f3 galego por Isaac Xub\u00edn e foi publicado pola Editorial Hugin e Munin no ano 2017."}
{"id": "461088", "revid": "23204", "url": "https://gl.wikipedia.org/wiki?curid=461088", "title": "ESPedici\u00f3n", "text": ""}
{"id": "461089", "revid": "23204", "url": "https://gl.wikipedia.org/wiki?curid=461089", "title": "E(SP)edizioa. Mendi ororen pisua", "text": ""}
{"id": "461092", "revid": "89787", "url": "https://gl.wikipedia.org/wiki?curid=461092", "title": "Detr\u00e1s da m\u00e1scara", "text": "Detr\u00e1s da m\u00e1scara (en ) \u00e9 unha novela escrita pola autora estadounidense Louisa May Alcott. A novela foi publicada orixinalmente en 1866 baixo o pseud\u00f3nimo de A. M. Barnard en \"The Flag of Our Union\". Ambientada na Gran Breta\u00f1a da \u00e9poca vitoriana, conta a historia de Jean Muir, a enganosa institutriz da rica familia Coventry. Cunha manipulaci\u00f3n experta, Jean Muir obt\u00e9n o amor, o respecto e a fortuna da familia Coventry.\nDende que foi publicada de novo por Madeleine B. Stern en 1975, a novela salienta entre as reintepretaci\u00f3ns cr\u00edticas da obra de Alcott pola s\u00faa importancia literaria. Existe unha visi\u00f3n cr\u00edtica que considera a novela unha versi\u00f3n do tropo da \"Bela e a Besta\", mentres que outros cr\u00edticos fan unha cr\u00edtica feminista da narrativa.\nFoi traducido \u00f3 galego por Ant\u00eda Veres e foi publicado pola Editorial Hugin e Munin no ano 2017. A traduci\u00f3n foi galardoada co I Premio Realia de Traduci\u00f3n Literaria."}
{"id": "461093", "revid": "23204", "url": "https://gl.wikipedia.org/wiki?curid=461093", "title": "Behind a Mask, or A Woman's Power", "text": ""}
{"id": "461094", "revid": "23204", "url": "https://gl.wikipedia.org/wiki?curid=461094", "title": "Behind a Mask", "text": ""}
{"id": "461095", "revid": "98629", "url": "https://gl.wikipedia.org/wiki?curid=461095", "title": "Lua de al\u00e9n mar", "text": "Lua de al\u00e9n mar \u00e9 un poemario de Ernesto Guerra da Cal, publicado o 31 de outubro de 1959 pola editorial Galaxia. Este foi o primeiro poemario do autor e traballou nel durante vinte anos, desde 1939 at\u00e9 1958. A primeira edici\u00f3n do libro, de 132 p\u00e1xinas, incl\u00fae 48 composici\u00f3ns. A capa foi dese\u00f1ada por Fernando Teixidor, exiliado nos Estados Unidos de Am\u00e9rica ao igual que da Cal. O feito de que Ernesto Guerra da Cal estivera f\u00f3ra de Galiza \u00e9 fundamental para entender a pouca relevancia que tivo a s\u00faa produci\u00f3n literaria na s\u00faa terra natal.\nEn 1992 a Associa\u00e7om Galega da L\u00edngua (AGAL) publicou unha reedici\u00f3n deste libro escrito en galego reintegrado.\nEstilo.\nA poes\u00eda de Ernesto Guerra da Cal \u00e9 monocorde e de tem\u00e1tica human\u00edstica. Neste poemario hai unha tendencia subxectivista e intimista que \u00e9 moi habitual na poes\u00eda galega contempor\u00e1nea. Ademais, hai f\u00f3rmulas neotrobadorescas que serven como \u00fanica ligaz\u00f3n coa tradici\u00f3n literaria galega xa que hai que ter en conta o illamento da poes\u00eda de Ernesto Guerra da Cal no contexto literario da posguerra.\nEste autor trata temas de sempre como a angustia do tempo, a saudade (tratado por diferentes escritores como Valent\u00edn Lamas Carvajal ou Rosal\u00eda de Castro), o sortilexio do mar e a s\u00faa admirada e tantas veces mencionada Rosal\u00eda. As paisaxes que aparecen nestes poemas recordan ao Val de Quiroga (provincia de Lugo) e \u00e1s beiras do r\u00edo Sil e do r\u00edo Lor. En xeral, est\u00e1 moi presente Galiza tanto as s\u00faas paisaxes como os seus mitos, mais dun xeito melanc\u00f3lico e nost\u00e1lxico polo feito de que pasou moitos anos da s\u00faa vida f\u00f3ra da s\u00faa terra natal.\nNos seus versos destacan ritmos moi traballados e de gran complexidade; recursos idiom\u00e1ticos tanto novos como vellos; e o emprego de constantes enumeraci\u00f3ns nas que adoita haber imaxes surrealistas.\nEstrutura.\nA edici\u00f3n de Galaxia de \"Lua de al\u00e9n mar\" incl\u00fae un limiar escrito por Jacinto Prado Coelho (anterior membro da Real Academia Galega) que est\u00e1 seguido da dedicatoria que Guerra da Cal (1992) fai a s\u00faa t\u00eda:\nA Teteyo, t\u00eda e mai, \nque gorentou a minha infancia no Sil\ncon mundos solerminhos de fantas\u00eda po\u00e9tica.\nO autor apenas ten un ano cando lle morre o pai e a nai marcha a estudar \u00e1 Escola Superior Normal en Madrid, o que fixo que deixara a Da Cal e a seu irm\u00e1n co seu av\u00f3 e coa s\u00faa t\u00eda Consuelo, \"Teteyo\", en Quiroga (Lugo).\nA continuaci\u00f3n, est\u00e1 a \"Nota\" (titulada no \u00edndice \"Nota do autor\") que m\u00e1is tarde, na edici\u00f3n da AGAL, estar\u00e1 recollida como \"Nota de autor\" e na que Ernesto Guerra da Cal fai unha proposta de galego reintegrado, seguindo o consello de Manuel Murgu\u00eda que era partidario da unificaci\u00f3n ling\u00fc\u00edstica con Portugal. Isto aparece xustificado por Da Cal (1992) na \"Nota do autor\" de \"Lua de al\u00e9n mar\":\nEmpregamos graf\u00eda portuguesa para todo-los fonemas galegos que por meio dela poden ser representados sen se deturpar o car\u00e1iter da nosa peculiaridade idiom\u00e1tica. Moven-nos a isto duas raz\u00f3ns, ao noso ver v\u00e1lidamente xustificadoras: \u2014a primeira \u00e9 a evidencia de que o sistema gr\u00e1fico vixente ata hoxe entre n\u00f3s non ten base alg\u0169ha respeit\u00e1bel nen hist\u00f3rica, nen cient\u00edfica; a segunda, i-ainda mais importante, \u00e9 o considerarmos inadi\u00e1bel o restabelecimento dos vencelhos tradicionaes das nosas letras com o \u00e1mbito amplo e rico da cultura luso-brasileira, \u00e0 cal, tanto pola verba, canto polo esprito pertencemos.\nEste libro \u00e9 o primeiro despois do Rexurdimento escrito en galego reintegrado, e que en 1992, 33 anos m\u00e1is tarde da publicaci\u00f3n de \"Lua de al\u00e9n mar\" por parte de Galaxia, AGAL fixo unha reedici\u00f3n en galego reintegrado seguindo o padr\u00f3n da comunidade luso-falante.\nOs poemas est\u00e1n divididos en seis partes: \"Tr\u00edptico\", \"Fiestra da saudade\", \"Can\u00e7onetas do amor em clave de Lua\", \"Desenhos \u00e0 toa\", \"Miradouro infindo\" e \"Alemparte do espelho\". Na primeira das seis partes hai tres poemas dedicados a poetas importantes da literatura galega: o primeiro \"Triadas a Dom Paio Gomes Chaminho\", o segundo \"Cantiga a Lu\u00eds de Cam\u00f5es\" e o terceiro \"Ladainha a Rosal\u00eda de Castro\" a quen Ernesto Guerra da Cal homenaxea publicando \"Antologia po\u00e9tica. Cancioneiro rosaliano\", libro recompilatorio das obras da autora. Esta antolox\u00eda foi publicada en Lisboa en 1985 para conmemorar o centenario da s\u00faa morte.\nE por \u00faltimo o \"Glosario de termos para portugueses e brasileiros\" que amosa o p\u00fablico ao que este libro estaba dirixido.\nSegunda edici\u00f3n.\nA reedici\u00f3n de \"Lua de al\u00e9n mar\" da man de Associa\u00e7om Galega da L\u00edngua, revisada e anotada polo propio autor, data do 19 de decembro de 1991, que coincide co 80\u00ba aniversario do autor e co 10\u00ba aniversario da Associa\u00e7om, mais este libro sae ao mercado en 1992. Nesta reedici\u00f3n incl\u00faense dous poemarios \"Lua de Al\u00e9n-Mar\" e \"Rio de sonho e tempo\", do mesmo autor. Non \u00e9 casualidade que fose AGAL quen publicase esta reedici\u00f3n xa que Da Cal \u00e9 Membro de Honra. No 40\u00ba aniversario de \"Lua de al\u00e9n mar\", AGAL conmemora o libro sinalando a s\u00faa importancia para o reintegracionismo, dato importante polo feito de que este foi o primeiro con esta proposta normativa ortogr\u00e1fica publicado pola asociaci\u00f3n.\nAdemais do limiar, da dedicatoria e da nota de autor que xa aparecen na primeira edici\u00f3n de Galaxia, esta reedici\u00f3n incl\u00fae:\nReco\u00f1ecemento.\n\"Lua de al\u00e9n mar\" foi co\u00f1ecido f\u00f3ra de Galiza, pois Da Cal pasou moitos anos no estranxeiro o que dificultou o contacto coa s\u00faa terra. Esta repercusi\u00f3n vese recollida na edici\u00f3n de AGAL de 1992 onde Carlos Dur\u00e1n afirma: \"A publica\u00e7\u00e3o de \"Lua de al\u00e9m mar\" [...] causou uma verdadeira sensa\u00e7\u00e3o nas letras galegas, faltas como estavam de horizontes abertos al\u00e9m Minho e al\u00e9m mar\" . En 1960 ga\u00f1ou os Jogos Florais Galaico-portugueses celebrados en Guimar\u00e3es (Portugal).\n\"Lua de al\u00e9n mar\" tivo un amplo reco\u00f1ecemento internacional en publicaci\u00f3ns como a \"Revista Hisp\u00e1nica Moderna\" da Universidade de Columbia e \"Books Abroad\" da Universidade de Oklahoma dos Estados Unidos. Ademais, moitos escritores e escritoras f\u00f3ra de Galiza manifest\u00e1ronse e valoraron \"Lua de al\u00e9n mar\", entre eles destacan: no Brasil, Manuel Bandeira; en Francia, Eugenio Granell; en Portugal, Manuel Rodrigues Lapa; en Porto Rico, Aurora de Albornoz; en Italia, Giuseppe Carlo Rossi; nos Estados Unidos, Daniel Cortez\u00f3n; en Mozambique, Joaquim Montezuma de Carvalho; en Checoslovaquia, Zdenek Hampejs; e en M\u00e9xico, Manuel Garc\u00eda Barros. Ningunha obra da literatura galega adoitaba ter tal impacto internacional.\nA pesar de todo este reco\u00f1ecemento internacional da obra de Ernesto Guerra da Cal, en Galiza foi moi desco\u00f1ecida incluso chegando a ignorar ao autor nalg\u00fans dos libros sobre historia da literatura galega e en moitos dos medios acad\u00e9micos oficiais. A\u00ednda que non foi moi co\u00f1ecido en Galiza si que foi moi apoiado pola cr\u00edtica literaria, en parte pola s\u00faa oposici\u00f3n ao franquismo que tanto afectaba \u00e1 produci\u00f3n literaria da \u00e9poca tendo en conta que este poemario est\u00e1 escrito en galego reintegrado.\nDentro da cr\u00edtica positiva cara o poemario de Da Cal destacan as dos xornais galegos de autores como: \u00c1nxel Fole, Manuel Rabanal, Xos\u00e9 Lu\u00eds Franco Grande, Aquilino Iglesia Alvari\u00f1o, Ram\u00f3n Lorenzo, Vicente Risco, Fernando Mon Rodr\u00edguez e Otero Pedrayo; que destacan a innovaci\u00f3n que fac\u00eda \"Lua de al\u00e9n mar\" na literatura galega.\nReproduci\u00f3n dos poemas de \"Lua de al\u00e9n mar\" noutras obras.\nAlg\u00fans dos poemas de \"Lua de al\u00e9n mar\" est\u00e1n recollidos noutros libros do propio Da Cal e tam\u00e9n doutros autores. Un exemplo disto \u00e9 antolox\u00eda \"50 Anos de Poes\u00eda Galega\" que foi publicada en 1994 e na cal Guerra da Cal inclu\u00edu un \"Dec\u00e1logo l\u00edrico\" e dezasete composici\u00f3ns dos seus poemarios, en concreto catro de \"Lua de al\u00e9n mar\". En segundo lugar, na \u00faltima parte do libro \"Caracol ao p\u00f4r-do-sol\" de Guerra da Cal, titulada \"Sumo parnaso nosso\", incl\u00fae a composici\u00f3n \"Cantiga a Lu\u00eds de Cam\u00f5es\" xa integrada en \"Lua de al\u00e9n mar\". Un terceiro exemplo \u00e9 \"Guerra da Cal. Breve Antologia Po\u00e9tica\", onde Carlos Dur\u00e3o incl\u00fae d\u00faas composici\u00f3ns de \"Lua de al\u00e9n mar\"."}
{"id": "461099", "revid": "89787", "url": "https://gl.wikipedia.org/wiki?curid=461099", "title": "Os salgueiros (novela)", "text": "Os salgueiros (en ) \u00e9 unha novela do autor ingl\u00e9s Algernon Blackwood, orixinalmente publicada como parte da s\u00faa colecci\u00f3n de 1907 \"The Listener and Other Stories\". \u00c9 unha das obras m\u00e1is co\u00f1ecidas de Blackwood e tivo unha grande influencia noutros escritores. O autor H.P. Lovecraft considerouno o mellor conto sobrenatural da literatura inglesa. \"Os salgueiros\" \u00e9 un exemplo de terror moderno e est\u00e1 conectado coa tradici\u00f3n literaria da \"weird fiction\".\nFoi traducido \u00f3 galego por Alejandro Tobar e foi publicado pola Editorial Hugin e Munin no ano 2017."}
{"id": "461100", "revid": "23204", "url": "https://gl.wikipedia.org/wiki?curid=461100", "title": "The Willows", "text": ""}
{"id": "461101", "revid": "89787", "url": "https://gl.wikipedia.org/wiki?curid=461101", "title": "A obra", "text": "A obra (en ) \u00e9 unha obra da escritora italiana Vicenza Beatrice Speraz, co\u00f1ecida literariamente como Bruno Sperani. Ambientada en Mil\u00e1n, conta a historia de Luisina Terragni, que co\u00f1ece o verdadeiro amor co obreiro Francesco Bitossi.\nFoi traducida \u00f3 galego por Isabel Soto e foi publicada pola Editorial Hugin e Munin no ano 2017."}
{"id": "461102", "revid": "23204", "url": "https://gl.wikipedia.org/wiki?curid=461102", "title": "La fabbrica", "text": ""}
{"id": "461104", "revid": "89787", "url": "https://gl.wikipedia.org/wiki?curid=461104", "title": "N\u00f3s (novela)", "text": "N\u00f3s (en ) \u00e9 unha novela dist\u00f3pica escrita polo escritor ruso Evgenii Zamiatin, completada en 1921. A novela foi publicada por vez primeira en 1924 por E. P. Dutton en Nova York, nunha versi\u00f3n traducida por Gregory Zilboorg. A novela describe un mundo de harmon\u00eda e conformidade dentro dun estado totalitario.\nFoi traducido \u00f3 galego por Elena Sherevera e Lourenzo Maro\u00f1o e foi publicado pola Editorial Hugin e Munin no ano 2017."}
{"id": "461105", "revid": "23204", "url": "https://gl.wikipedia.org/wiki?curid=461105", "title": "O xogo das cadeiras", "text": "O xogo das cadeiras (en ) \u00e9 unha novela escrita por Uxue Alberdi. Tres voces de mulleres tecen a trama desta novela: Teresa, Marti\u00f1a e Eulali.\nFoi traducido \u00f3 galego por Isaac Xub\u00edn e foi publicado pola Editorial Hugin e Munin no ano 2018."}
{"id": "461106", "revid": "23204", "url": "https://gl.wikipedia.org/wiki?curid=461106", "title": "Aulki-jokoa", "text": ""}
{"id": "461107", "revid": "89787", "url": "https://gl.wikipedia.org/wiki?curid=461107", "title": "Unha muller perdida", "text": "Unha muller perdida (en ) \u00e9 unha novela escrita por Willa Cather que foi publicada no ano 1923. Conta a historia de Marian Forrester e do seu marido, o capit\u00e1n Daniel Forrester, que viven en Sweet Water, unha localidade ficticia a car\u00f3n do ferrocarril transcontinental.\nFoi traducida \u00f3 galego por Ant\u00eda Veres e foi publicada pola Editorial Hugin e Munin no ano 2018. A traduci\u00f3n foi ga\u00f1adora do XVIII Premio Pl\u00e1cido Castro."}
{"id": "461108", "revid": "23204", "url": "https://gl.wikipedia.org/wiki?curid=461108", "title": "A Lost Lady", "text": ""}
{"id": "461110", "revid": "22570", "url": "https://gl.wikipedia.org/wiki?curid=461110", "title": "Xo\u00e1n Tzetzes", "text": "Xo\u00e1n Tzetzes ou Ioannes Tzetzes (\u0399\u03c9\u03ac\u03bd\u03bd\u03b7\u03c2 \u03a4\u03b6\u03ad\u03c4\u03b6\u03b7\u03c2, \"Ioannis Tzetzis\", nado ca. 1110 e finado ca. 1180, foi un escritor e erudito bizantino, irm\u00e1n do fil\u00f3logo Isaac Tzetzes.\nTraxectoria.\nRecibiu unha excelente educaci\u00f3n filol\u00f3xica e foi durante alg\u00fan tempo profesor de gram\u00e1tica; despois entregouse \u00e1 literatura, ocupaci\u00f3n que asegurou o seu pan coti\u00e1n. Nos seus escritos non desperdicia ocasi\u00f3n para falar das diferentes circunstancias da s\u00faa existencia: \u00e9 un home do s\u00e9culo XII que vive da s\u00faa actividade literaria e qu\u00e9ixase sen cesar da s\u00faa pobreza e miserias, e, pretendendo as grazas de ricos e nobres, ded\u00edcalles os seus escritos. Invulner\u00e1bel \u00e1 modestia, como Miguel Psellos, ind\u00edgnase ante a idea de que non sexan debidamente reco\u00f1ecidos os seus m\u00e9ritos e caeu un d\u00eda en tal miseria que de todos os seus libros s\u00f3 lle resta un exemplar de Plutarco. Como, por falta de di\u00f1eiro, non pod\u00eda procurarse as obras necesarias e deb\u00eda confiar principalmente na s\u00faa memoria, cometeu nos seus escritos moitos erros hist\u00f3ricos elementais. Nunha das s\u00faas obras escribe:Noutra obra escribe respecto da s\u00faa memoria: \u00abDeus non creou nunca e nunca crear\u00e1 un home que te\u00f1a unha memoria semellante \u00e1 de Tzetzes\u00bb. A erudici\u00f3n de Tzetzes en materia de literatura cl\u00e1sica antiga e bizantina era moi not\u00e1bel. Lera innumer\u00e1bel cantidade de poetas, escritores dram\u00e1ticos, historiadores, oradores, fil\u00f3sofos, xe\u00f3grafos e novelistas, sobre todo a Luciano de Samosata. As obras de Tzetzes est\u00e1n escritas nun estilo ret\u00f3rico e recargadas de citas mitol\u00f3xicas, literarias e hist\u00f3ricas, as\u00ed como cheas de autoeloxios. Son, pois, dif\u00edciles de ler. \nEntre os seus numerosos escritos destaca a colecci\u00f3n das s\u00faas \"Cartas\", cento sete en total, que ten certa importancia non xa para a biograf\u00eda do autor, sen\u00f3n para a dos seus correspondentes. En verso popular est\u00e1 o \"Libro das historias\", de car\u00e1cter hist\u00f3rico-filol\u00f3xico; abarca m\u00e1is de doce mil versos. Desde a primeira edici\u00f3n, onde, por comodidade, a obra se dividiu en doce partes de mil versos, ch\u00e1mase ordinariamente a este libro as \"Quil\u00edadas\" (\u00e9 dicir, \u2018os Miles\u2019). As \"Misionas ou Quil\u00edadas\" de Xo\u00e1n Tzetzes, non son, segundo Krumbacher, m\u00e1is que \u00abun enorme comentario versificado das s\u00faas propias cartas, que al\u00ed se explican a unha tras a outra\u00bb. As relaci\u00f3ns das cartas e as \"Quil\u00edadas\" son tan \u00edntimas, que as primeiras poden considerarse como un resumo detallado das segundas. Este s\u00f3 feito quita \u00e1s \"Quil\u00edadas\" todo valor literario. \nOutra grande obra de Xo\u00e1n Tzetzes, tam\u00e9n escrita en versos populares, son as \"Alegor\u00edas sobre a Il\u00edada e a Odisea\", dedicadas \u00e1 esposa do emperador Manuel, Berta-Irene, chamada polo autor a ra\u00ed\u00f1a \u00abm\u00e1is hom\u00e9rica\u00bb, \u00e9 dicir, a maior admiradora do \u00abmoi sabio Homero, ese lago de palabras\u00bb a \u00abl\u00faa clara, non ba\u00f1ada polas ondas do Oc\u00e9ano, sen\u00f3n que sae do leito de p\u00farpura do seu sol\u00bb. Nesta obra exp\u00f3n o contido dos cantos de Homero, explic\u00e1ndoos desde o punto de vista da exexese aleg\u00f3rica. Ao principio das mesmas di, con non pouca e caracter\u00edstica presunci\u00f3n:Ademais destas obras, Tzetzes deixou outras sobre Homero e Hes\u00edodo, escolios (notas cr\u00edticas ou explicativas \u00e1 marxe dos manuscritos) sobre Hes\u00edodo e Arist\u00f3fanes, alg\u00fans poemas, a obra \"Antehom\u00e9rica, hom\u00e9rica e posthom\u00e9rica\", etc. Os traballos de Xo\u00e1n Tzetzes non foron editados a\u00ednda nos nosos d\u00edas e alg\u00fans probabelmente perd\u00e9ronse. \nTzetzes \u00e9 valioso polo seu celo erudito e o seu interese por compilar documentos; por iso os seus escritos son unha fonte de valiosos informes sobre a Antig\u00fcidade e a literatura cl\u00e1sica; por outra banda os seus vastos co\u00f1ecementos e a s\u00faa epistolograf\u00eda permite extraer algunhas conclusi\u00f3ns sobre o car\u00e1cter do Renacemento literario da \u00e9poca dos Comnenos."}
{"id": "461113", "revid": "89787", "url": "https://gl.wikipedia.org/wiki?curid=461113", "title": "Filibuth ou o reloxo de ouro", "text": "Filibuth ou o reloxo de ouro (en ) \u00e9 unha novela escrita por Max Jacob e publicada por \u00c9ditions Gallimard en 1923.\nFoi traducido \u00f3 galego por Isabel Soto e foi publicado pola Editorial Hugin e Munin no ano 2018."}
{"id": "461115", "revid": "23204", "url": "https://gl.wikipedia.org/wiki?curid=461115", "title": "Filibuth ou la Montre en or", "text": ""}
{"id": "461116", "revid": "1131", "url": "https://gl.wikipedia.org/wiki?curid=461116", "title": "Federaci\u00f3n Europea de Asociaci\u00f3ns Numism\u00e1ticas Profesionais", "text": "A Federaci\u00f3n Europea de Asociaci\u00f3ns Numism\u00e1ticas Profesionais -FENAP- (en ingl\u00e9s: \"Federation of European Numismatic Trade Associations\"; en alem\u00e1n: \"F\u00f6deration Europ\u00e4ischer M\u00fcnzenh\u00e4ndlerverb\u00e4nde\"; en franc\u00e9s: \"F\u00e9d\u00e9ration Europ\u00e9enne des Associations de Numismates Profesionnels\"), fundada en 1991, \u00e9 unha organizaci\u00f3n internacional que agrupa as asociaci\u00f3ns de numism\u00e1ticos profesionais (comerciantes) pertencentes a 12 pa\u00edses europeos. \nOs pa\u00edses representados son todos eles da Europa Occidental, xa que os pa\u00edses da Europa do Leste carecen de asociaci\u00f3ns nacionais de profesionais numism\u00e1ticos que poidan afiliarse \u00e1 FENAP.\nO seu presidente \u00e9 Ulrich K\u00fcnter, quen substitu\u00edu no cargo a Hubert Lanz en 2017, e o seu secretario \u00e9 Michael Becker (datos de abril de 2019).\nOs representantes da federaci\u00f3n mante\u00f1en un ou dous encontros anuais para tratar os asuntos relativos ao comercio numism\u00e1tico nos seus respectivos pa\u00edses, habitualmente relacionados coas restrici\u00f3ns comerciais \u00e1 importaci\u00f3n e exportaci\u00f3n de bens culturais, e coa loita contra as falsificaci\u00f3ns e o branqueamento de capitais. Con frecuencia, o foro para estes encontros \u00e9 a Feira Mundial do Di\u00f1eiro (\"World Money Fair\"), en Berl\u00edn. \nEn 2012, a FENAP presentou unha demanda ante o Tribunal Federal de Finanzas alem\u00e1n, sobre o regulamento da Uni\u00f3n Europea acerca das licenzas de exportaci\u00f3n de moedas.\nMembros da FENAP.\nEsta \u00e9 unha listaxe das asociaci\u00f3ns dos 12 pa\u00edses europeos membros da FENAP:"}
{"id": "461117", "revid": "65337", "url": "https://gl.wikipedia.org/wiki?curid=461117", "title": "FENAP", "text": ""}
{"id": "461119", "revid": "65337", "url": "https://gl.wikipedia.org/wiki?curid=461119", "title": "Federation of European Numismatic Trade Associations", "text": ""}
{"id": "461120", "revid": "65337", "url": "https://gl.wikipedia.org/wiki?curid=461120", "title": "F\u00f6deration Europ\u00e4ischer M\u00fcnzenh\u00e4ndlerverb\u00e4nde", "text": ""}
{"id": "461121", "revid": "65337", "url": "https://gl.wikipedia.org/wiki?curid=461121", "title": "F\u00e9d\u00e9ration Europ\u00e9enne des Associations de Numismates Profesionnels", "text": ""}
{"id": "461122", "revid": "65337", "url": "https://gl.wikipedia.org/wiki?curid=461122", "title": "Federaci\u00f3n Europea de Asociaci\u00f3ns de Numism\u00e1ticos Profesionais", "text": ""}
{"id": "461123", "revid": "89787", "url": "https://gl.wikipedia.org/wiki?curid=461123", "title": "Feira Mundial do Di\u00f1eiro", "text": "A Feira Mundial do Di\u00f1eiro (en ingl\u00e9s: World Money Fair) \u00e9 un encontro anual de car\u00e1cter feiral onde comerciantes, coleccionistas numism\u00e1ticos e p\u00fablico en xeral procedentes de todo o mundo comercian con moedas antigas e modernas, billetes e outro tipo de obxectos relacionados coa numism\u00e1tica.\nHistoria.\nEn 1970, Albert M. Beck, naquela \u00e9poca editor da revista \"M\u00fcnzen-Revue\", fundou en M\u00fanic, Alema\u00f1a, a \"Organizaci\u00f3n de Bolsas de Moedas Europeas\" (\"Organisation Europ\u00e4ischer M\u00fcnzen-B\u00f6rsen\" -OEMB-), xunto cos promotores doutros sete eventos similares que se celebraban no continente, coa idea de constitu\u00edren un grande mercado internacional para o coleccionismo de moedas.\nDous anos despois, o 22 de xaneiro de 1972, tivo lugar en Basilea, Su\u00edza, a primeira Bolsa Internacional de Moedas (\"Internationale M\u00fcnzenb\u00f6rse\"), evento que se repetiu nos anos seguintes en Berna, en Z\u00farich e noutras localidades, e que empezou a contar coa participaci\u00f3n das casas de moeda europeas e internacionais, que aproveitan a ocasi\u00f3n para presentaren as s\u00faas novas emisi\u00f3ns (a primeira en participar foi a canadense \"Royal Canadian Mint\", en 1981).\nEsta Bolsa foi o antecedente da posterior Feira Mundial de Moedas (\"World Money Fair\"), evento no que participan anualmente arredor de 50 pa\u00edses, con m\u00e1is de 300 expositores e arredor de 13.000 visitantes e que, en 2006, a partir da s\u00faa celebraci\u00f3n en Berl\u00edn, fixou o seu lugar de celebraci\u00f3n nesa cidade alem\u00e1.\nAdemais dos encontros comerciais, en cada edici\u00f3n da Feira Mundial do Di\u00f1eiro te\u00f1en lugar concursos, presentaci\u00f3ns de moedas, exposici\u00f3ns tem\u00e1ticas e conferencias, as\u00ed como a concesi\u00f3n do premio Vreneli ao m\u00e9rito numism\u00e1tico, outorgado desde 1986 pola revista \"M\u00fcnzen-Revue\"."}
{"id": "461124", "revid": "65337", "url": "https://gl.wikipedia.org/wiki?curid=461124", "title": "World Money Fair", "text": ""}
{"id": "461125", "revid": "89787", "url": "https://gl.wikipedia.org/wiki?curid=461125", "title": "Pequena Inglaterra", "text": "Pequena Inglaterra (en ) \u00e9 unha novela da escritora grega Ioanna Karistiani que foi orixinalmente publicada en 1997.\nFoi traducida \u00f3 galego por Alfonso Blanco Quintela e foi publicada pola Editorial Hugin e Munin no ano 2018."}
{"id": "461129", "revid": "89787", "url": "https://gl.wikipedia.org/wiki?curid=461129", "title": "Apropiaci\u00f3n indebida. Unha novela sobre o amor", "text": "Apropiaci\u00f3n indebida. Unha novela sobre o amor (en ) \u00e9 unha novela da autora sueca Lena Andersson, publicada orixinalmente en 2013. Ga\u00f1ou en 2013 o premio August, e ese mesmo ano foi distinguida co premio literario que entrega o diario \"Svenska Dagbladet\".\nFoi traducida \u00f3 galego por Marta Dahlgren e foi publicada pola Editorial Hugin e Munin no ano 2018."}
{"id": "461130", "revid": "23204", "url": "https://gl.wikipedia.org/wiki?curid=461130", "title": "Egenm\u00e4ktigt f\u00f6rfarande \u2013 en roman om k\u00e4rlek", "text": ""}
{"id": "461131", "revid": "89787", "url": "https://gl.wikipedia.org/wiki?curid=461131", "title": "D\u00e9cimas ao Ap\u00f3stolo Santiago", "text": "As d\u00e9cimas ao ap\u00f3stolo Santiago son unhas composici\u00f3ns po\u00e9ticas de Mart\u00edn Torrado Mari\u00f1o escritas en 1627, moi populares no seu tempo. Nelas rec\u00f3llese a pol\u00e9mica consistente en considerar se Santiago o Maior deb\u00eda de ser o \u00fanico santo patr\u00f3n de Espa\u00f1a ou se, pola contra, deb\u00eda compartir esa honra con Tareixa de \u00c1vila. Esta obra pertence aos, denominados en Galicia, S\u00e9culos Escuros. Esta \u00e9 unha das conservadas durante ese per\u00edodo de escaseza literaria.\nDescrici\u00f3n.\nNo ano 1617 xorde no \u00e1mbito real a idea de nomear a santa Tareixa de \u00c1vila patroa de Espa\u00f1a, compartindo con Santiago a honra dun padroado que fora, at\u00e9 ent\u00f3n, exclusivamente atribu\u00eddo \u00f3 ap\u00f3stolo. No medio dunha \"pol\u00e9mica xur\u00eddica e verbal\", especialmente intensa en Galicia pero que mobilizou personaxes importantes de Espa\u00f1a enteira (especialmente os que eran posuidores da Cruz de Santiago, como Francisco de Quevedo), xorde unha composici\u00f3n, de ton desenfadado, alusiva a aquel asunto tan controvertido, obra de Mart\u00edn Torrado, daquela abade de Urdilde e m\u00e1is tarde reitor do colexio de Fonseca; personaxe co\u00f1ecido nos medios cultos santiagueses e do que non se conserva ningunha outra composici\u00f3n.\nEn 1678 aparece copiada nas gardas dun libro da \u00e9poca (Filgueira, 1925, p.\u00a0294) e a\u00ednda chegou, s\u00e9culo e medio despois de composta, a Mart\u00edn Sarmiento, que pon o seu comezo ex abrupto como exemplo da expresi\u00f3n, que considera tipicamente galega, de empezar unha copla cun vocativo, o mesmo que sucede noutras coplas populares; el mesmo posu\u00eda unha copia e ref\u00edrese \u00e1s d\u00e9cimas como \"\u201cfamosas coplas en gallego\u201d\", afirmando que \"\u201cun caballero y muy erudito me pidi\u00f3 las coplas Santo da barba dourada, etc., para copiarlas\u201d\", sinal do interese que a\u00ednda daquela deb\u00eda de espertar. Unha cantiga popular, recollida no s\u00e9culo XIX, repetida no XX con diversas variantes, que incorpora o primeiro verso de Torrado como un verso m\u00e1is, testemu\u00f1a ese interese \u00f3 longo do tempo.\nEn seis d\u00e9cimas, o autor fai que unha persoa sinxela (un labrego, segundo o padre Sarmiento) se dirixa \u00f3 Ap\u00f3stolo de maneira familiar pero respectuosa e en \"ton marcadamente humor\u00edstico\", comentando co santo o forzado emparellamento que lle queren impo\u00f1er e que dimin\u00fae a s\u00faa dignidade varonil e patriarcal. O humor est\u00e1 espallado \u00f3 longo de toda a composici\u00f3n, compaxinado cunha concepci\u00f3n do cristianismo de ra\u00edz \u00e9pica, entendida como unha especie de cousa de homes contra os inimigos, que profesaban outras crenzas \"\u201cmouros e xudeus\u201d\" e, en xeral, cun credo tradicional de valores (preeminencia do masculino, do cristi\u00e1n, do establecido) expresado con simpat\u00eda e a trav\u00e9s dunha serie de recursos como as ant\u00edteses e ap\u00f3strofes continuos, exclamaci\u00f3ns e interrogaci\u00f3ns e un certo ton coloquial (\"\u201c\u00a1Arreda, vai Satan\u00e1s!\u201d\"; \"\u201cI a nosa Santa Teirexa / \u00bfno ha de ter a misma queixa, / pois vola dan por muller, / sen prefuntar se ela quer, / se ela toma, se ela deixa?\u201d\"), recursos pr\u00f3ximos \u00f3s gustos do pobo e que contribu\u00edron a darlle \u00e1 peza unha persistente fama e aceptaci\u00f3n entre un p\u00fablico culto e popular."}
{"id": "461135", "revid": "5863", "url": "https://gl.wikipedia.org/wiki?curid=461135", "title": "Lua de Al\u00e9n-Mar", "text": ""}
{"id": "461147", "revid": "89787", "url": "https://gl.wikipedia.org/wiki?curid=461147", "title": "Igrexa de San Carlo alle Quattro Fontane", "text": "A igrexa de San Carlo alle Quattro Fontane (en galego, San Carlos das catro fontes) \u00e9 un lugar de culto cat\u00f3lico en Roma, no distrito de Monti, que forma parte dun complexo de conventos trinitarios. Foi constru\u00edda no s\u00e9culo XVII por Francesco Borromini, e est\u00e1 considerada unha das obras mestras da arquitectura barroca.\nA igrexa est\u00e1 dedicada a Carlo Borromeo, arcebispo de Mil\u00e1n, pero \u00e9 denominado cari\u00f1osamente polos romanos como San Carlino, debido ao seu pequeno tama\u00f1o, pois a s\u00faa \u00e1rea non ocupa m\u00e1is ca o equivalente a un s\u00f3 dos catro piares sobre os que apoia a c\u00fapula da bas\u00edlica de San Pedro do Vaticano.\nNa igrexa cons\u00e9rvase a urna que cont\u00e9n o corpo da beata Elisabetta Canori Mora.\nContexto urbano.\nA igrexa e o convento dominan a V\u00eda do Quirinal, na intersecci\u00f3n das Quattro Fontane: a parede exterior do edificio alberga unha das fontes que representan o T\u00edber. Polo tanto, o complexo est\u00e1 situado nunha moi transitada intersecci\u00f3n de Roma: ademais da xa mencionada r\u00faa, tam\u00e9n se cruzan a Via XX Settembre e a Via delle Quattro Fontane. Esta situaci\u00f3n ruidosa e ca\u00f3tica parece desaparecer despois de entrar na igrexa e no claustro, creando un espazo tranquilo no centro de Roma. \nHistoria.\nA construci\u00f3n da igrexa, o claustro e o convento encarg\u00e1ronse en 1634 e levouse a cabo a construci\u00f3n entre 1638 e 1644 por Francesco Borromini. Este arquitecto orixinario do cant\u00f3n de Ticino, que chegou a Roma ao redor de 1620, estaba emparentado con Carlo Maderno (pois seu t\u00edo materno, Leo Gravo, casou coa sobri\u00f1a daquel) e colaborara con el en San Pedro do Vaticano, e tam\u00e9n traballara con Bernini no Baldaquino de San Pietro e no palacio Barberini.\nOs trinitarios encarg\u00e1ronlle constru\u00edr un novo convento cunha igrexa, onde durante un s\u00e9culo hab\u00eda unha pequena capela. O complexo foi constru\u00eddo grazas ao financiamento e baixo o mecenado de Francesco Barberini, cardeal sobri\u00f1o de Urbano VIII, cuxo palacio vi\u00f1a de ser constru\u00eddo preto da zona polo, xa anci\u00e1n, Maderno, en colaboraci\u00f3n precisamente con Borromini. As\u00ed, pois, San Carlo foi a primeira obra exclusiva de Borromini.\nEra un proxecto pequeno e dif\u00edcil no que a chama a atenci\u00f3n a decisi\u00f3n de coloca-la igrexa sobre unha zona de dif\u00edcil resoluci\u00f3n como \u00e9 unha esquina. O claustro, fora a primeira parte que se planificara, foi dese\u00f1ado por Borromini en 1635, pero non se rematou at\u00e9 1644; pola contra, nese mesmo ano rematouse a fachada na actual v\u00eda do Quirinale (daquela Strada Pia), a igrexa (iniciada en 1638) e un primeiro campanario cuadrangular adxacente.\nA fachada exterior na r\u00faa foi dese\u00f1ada e constru\u00edda moito m\u00e1is tarde, a partir de 1664; trala morte do arquitecto en 1667, as obras foron continuadas de 1670 a 1680 polo seu sobri\u00f1o Bernardo Borromini a partir dos debuxos do artista. O campanario foi demolido para a disposici\u00f3n do corpo convexo da igrexa na esquina do Quattro Fontane e constru\u00eddo outro en 1670. A decoraci\u00f3n da fachada continuou durante unha d\u00e9cada, ata que a estatua de San Carlos foi colocada no nicho principal en 1680. Borromini realizara moitos planos orixinais para realizar-la igrexa e atopar unha soluci\u00f3n que se adaptase a d\u00faas necesidades importantes: dunha banda, o menor custo posible, xa que os frades non dispu\u00f1an de moitos cartos e, doutra, conseguir a m\u00e1xima explotaci\u00f3n posible do pouco espazo dispo\u00f1ible.\nGrazas ao xenio do arquitecto, que soubo combinar estas calidades cun resultado elegante e innovador, a igrexa e todo o complexo poden ser considerados entre os mellores produtos da arquitectura barroca. A igrexa e o complexo conventual caracter\u00edzanse por unhas dimensi\u00f3ns sorprendentemente pequenas e por unha extrema sinxeleza dos materiais, de acordo coa regra e espiritualidade dos frades da orde trinitaria, de orixe espa\u00f1ola e que neses momentos levaba pouco tempo en Roma (dirixida dende 1609, polo pai Gabriele dell'Assunta), mais tam\u00e9n coas ideas art\u00edsticas de Borromini que prefer\u00eda os materiais humildes como o xeso e o estuco, para ennoblecerse coa t\u00e9cnica. \nDescrici\u00f3n.\nFachada da igrexa.\nNa fachada, Borromini usa d\u00faas ordes superpostas, unha superior e outra inferior. A parte inferior caracter\u00edzase por unha sucesi\u00f3n de superficies c\u00f3ncavas - convexas - c\u00f3ncavas; mentres que a parte superior ten tres partes c\u00f3ncavas das que a central alberga unha ed\u00edcula convexa. A alternancia entre concavidade e a convexidade das paredes crea unha fachada ondulante, chea de dinamismo que expresa movemento, pero tam\u00e9n con fantas\u00edas decorativas como o nicho sobre o portal de entrada (que alberga a estatua de San Carlos Borromeo feita por Antonio Raggi entre 1675 e 1680) no que as columnas son dous querub\u00edns cuxas \u00e1s van xuntas e crean un revestimento para a estatua. \u00c1 dereita e esquerda da estatua de San Carlos Borromeo, aparecen as de San Xo\u00e1n de Matha e San F\u00e9lix de Valois, respectivamente, realizadas por Silano Sillani en 1682. A fachada culmina cun medall\u00f3n ovalado cunha superficie c\u00f3ncava apoiada por anxos en voo, que antes era a imaxe de San Carlo.\nBorromini traballou na fachada at\u00e9 o \u00faltimo dos seus d\u00edas, pero s\u00f3 puido completar a metade inferior. \nPlanta.\nA igrexa ten unha planta mixtil\u00ednea e as partes correspondentes aos v\u00e9rtices do eixe maior est\u00e1n rematadas por \u00e1bsidas semicirculares; como unha superposici\u00f3n dunha planta de cruz grega alongada e unha elipse, constru\u00edda xeometricamente a partir de dous tri\u00e1ngulos equil\u00e1teros coa base com\u00fan no eixo transversal do edificio.\nC\u00fapula.\nA c\u00fapula foi constru\u00edda en ladrillo. Un sinxelo \u00f3valo, escavado, en forma de panal de formas variadas: cruzamentos, hex\u00e1gonos, oct\u00e1gonos, iluminados por d\u00faas fiestras na base e na lanterna superior. Nesta obra a diversidade das li\u00f1as \u00fanese, de novo, nunha harmon\u00eda de formas. No centro da decoraci\u00f3n da c\u00fapula lacunar hai unha representaci\u00f3n do Esp\u00edrito Santo dentro do tri\u00e1ngulo da Trindade. Borromini empregou como cubrici\u00f3n o estuco en lugar do m\u00e1rmore porque aquel pod\u00eda decorarse enriquecerse e mellorarse decorativamente.\nCoroando todo o edificio aparece unha lanterna, con columnas pareadas e unha cornixa curva. Sobre ela, Borromini creou un helicoide ascendente que semella un cami\u00f1o que leva ao cume do edificio.\nCorpo do edificio.\nA conexi\u00f3n entre a c\u00fapula e o corpo do edificio cons\u00e9guese grazas \u00e1 presenza de catro pendentes apoiadas no entaboamento. O movemento ondulado das paredes e o r\u00edtmico alternado con formas sa\u00edntes e retiradas dan lugar a un palpitante organismo pl\u00e1stico, cuxa forma est\u00e1 subli\u00f1ada pola ausencia de decoraci\u00f3ns suntuosas. Unha peculiaridade ref\u00edrese \u00e1 presenza recorrente de elementos reunidos en tres: este n\u00famero simboliza e lembra \u00e1 Trindade a quen est\u00e1 adicada a denominaci\u00f3n da orde dos Trinitarios. Isto pode observarse nos anxos nas pendentes, nos nichos de pilas, nas fileiras dos artesoados nos nichos sobre os altares, nas decoraci\u00f3ns de follas e flores das vent\u00e1s, etc. A cruz dos trinitarios tam\u00e9n est\u00e1 presente na decoraci\u00f3n da c\u00fapula (como os propios caix\u00f3ns).\nO claustro.\nO pequeno claustro, constru\u00eddo en 1644, ten unha planta mixtil\u00ednea derivada dun oct\u00f3gono: os espazos est\u00e1n divididos en dous niveis. A parte inferior est\u00e1 composta por serliana, que se torna convexa nas esquinas, mentres que a superior, est\u00e1 adornada con columnas sinxelas e dec\u00f3rase cunha balaustrada, tam\u00e9n de 1644, na que alternan balaustres triangulares e invertidos. Deste xeito, cun gran refinamento nas li\u00f1as, Borromini logra dar, como na igrexa, unha idea de acollemento co que elimina a sensaci\u00f3n opresiva que derivar\u00eda das pequenas dimensi\u00f3ns do espazo.\nAs formas octogonais tam\u00e9n est\u00e1n presente na columnata do segundo andar e no pozo que completa o interior do claustro.\nGaler\u00eda de imaxes.\nA cripta.\nA cripta, seguindo a mesma planta que a igrexa superior, ten unha b\u00f3veda de oito lados montada sobre piares e d\u00faas capelas, unha delas para albergar, segundo a planificaci\u00f3n do propio Borromini, a tumba do arquitecto (soterrado despois en San Giovanni dei Fiorentini). Sobria e austera, esta parte do complexo de San Carlo recolle, a\u00ednda as\u00ed, t\u00f3dolos c\u00e1nones estil\u00edsticos da arquitectura borromea.\nObras conservadas na igrexa.\nA igrexa alberga tres pinturas nos altares, a \u00fanica nota de cor xunto co dourado das reixas, das que unha \u00e9 do s\u00e9culo XVII e d\u00faas do s\u00e9culo XIX:\nInfluencias.\nReproduci\u00f3n en Gubbio.\nEn 1662, o bispo de Gubbio, Alessandro Sperelli, bendiciu a primeira pedra da igrexa da Madonna del Prato, un edificio barroco constru\u00eddo polo capataz e arquitecto eugubino Carlo Perugini. A xeometr\u00eda da parte interior reproduce o debuxo de Francesco Borromini para a igrexa de San Carlo alle Quattro Fontane en Roma. Tan s\u00f3 a fachada difiere do modelo anterior.\nReproduci\u00f3n en Lugano.\nEn 1999, o arquitecto Mario Botta dese\u00f1ou un monumento temporal para a beira do lago en Lugano, Su\u00edza, con motivo dunha exposici\u00f3n na cidade de Borromini, nacido no cant\u00f3n de Tesino. Esta foi unha representaci\u00f3n de madeira da igrexa de San Carlino, seccionada longitudinalmente, e logo desmantelada definitivamente en 2003 . "}
{"id": "461150", "revid": "15490", "url": "https://gl.wikipedia.org/wiki?curid=461150", "title": "Igrexa de San Carlo alle Quatro Fontane", "text": ""}
{"id": "461151", "revid": "15490", "url": "https://gl.wikipedia.org/wiki?curid=461151", "title": "San Carlino", "text": ""}
{"id": "461154", "revid": "88215", "url": "https://gl.wikipedia.org/wiki?curid=461154", "title": "Kristin Otto", "text": "Kristin Otto, nada en Leipzig o 7 de febreiro de 1966, \u00e9 unha campioa ol\u00edmpica de nataci\u00f3n alem\u00e1. \u00c9 c\u00e9lebre por ser a primeira muller que ga\u00f1ou seis medallas de ouro nuns \u00fanicos Xogos Ol\u00edmpicos, fac\u00e9ndoo nos Xogos Ol\u00edmpicos de Se\u00fal de 1988. En piscinas longas logrou marcas mundiais nos 100 e nos 200 metros libres. Otto foi tam\u00e9n a primeira muller que nadou os 100 metros de costas en piscina curta en menos dun minuto, logr\u00e1ndoo na reuni\u00f3n internacional da Universidade de Indiana en 1983.\nTraxectoria.\nOtto naceu en Leipzig, Bezirk Leipzig (na actualidade Saxonia), e comezou a nadar aos once anos, adestrando na academia deportiva de Alema\u00f1a Oriental. Con dezaseis anos, participou nos seus primeiros campionatos do mundo, en 1982, ga\u00f1ando a medalla de ouro nos 100 metros de costas, ademais doutras d\u00faas medallas de ouro co relevo 4\u00d7100\u00a0m do equipo alem\u00e1n oriental.\nDespois de 1982, Otto cambiou de adestrador e comezou a concentrarse noutros estilos. Nos seguintes campionatos europeos de 1983 acabou segunda nos 100 metros libres, trala s\u00faa compatriota Birgit Meineke.\nEn 1984, Otto estableceu a marca mundial nos 200 metros libres. Esper\u00e1base que ga\u00f1ase as medallas de ouro nos xogos dos \u00c1nxeles 1984, mais non puido competir debido ao boicot de catorce pa\u00edses do bloque oriental, inclu\u00edda Alema\u00f1a Oriental. En 1985 fracturouse unha v\u00e9rtebra, o que a mantivo f\u00f3ra da competici\u00f3n durante a maior parte do ano e provocou que non acudise aos campionatos europeos. En outubro de 1986, recibiu a Estrela da Amizade Popular de ouro (segunda clase) polo seu \u00e9xito deportivo.\nOtto volveu a competir en nataci\u00f3n nos campionatos do mundo de 1986 celebrados en Madrid, nos que ga\u00f1ou catro medallas de ouro (100\u00a0m libres, 200\u00a0m estilos individual, 4\u00d7100\u00a0m relevos estilos e 4\u00d7100\u00a0m relevos libres) e d\u00faas medallas de prata (50\u00a0m libres, 100\u00a0m bolboreta). O seu \u00e9xito continuou o ano seguinte nos campionatos europeos de 1987, en que ga\u00f1ou cinco medallas de ouro.\nNos xogos de Se\u00fal 1988 de novo era a favorita para ga\u00f1ar o ouro. Ga\u00f1ou seis medallas de ouro, ademais de establecer marcas ol\u00edmpicas nos 50\u00a0m libres e nos 100\u00a0m bolboreta.\nOtto retirouse da nataci\u00f3n en 1989. Logo traballou como reporteira de deportes na televisi\u00f3n alem\u00e1.\nA carreira de Otto foi danada polas revelaci\u00f3ns sobre o uso de drogas para mellorar os resultados por parte de deportistas de Alema\u00f1a Oriental: a s\u00faa ex compa\u00f1eira de equipo Petra Schneider admitiu abertamente que usara substancias prohibidas. Non obstante, Otto afirmou que ela non era consciente de estar sendo dopada e que pasara todas as probas de dopaxe durante a competici\u00f3n, dicindo: \"As medallas son o \u00fanico recordatorio do duro que traballei. Non era todo drogas\"."}
{"id": "461157", "revid": "89787", "url": "https://gl.wikipedia.org/wiki?curid=461157", "title": "Lee De Forest", "text": "Le De Forest, nado en Council Bluffs (Iowa) o 26 de agosto de 1873 e finado en Hollywood o 30 de xu\u00f1o de 1961, foi un inventor estadounidense con aproximadamente trescentas patentes rexistradas, entre as que destaca o tr\u00edodo, primeiro dispositivo amplificador e orixe do posterior desenvolvemento da electr\u00f3nica baseada nas v\u00e1lvulas sen carga.\nTraxectoria.\nDe Forest naceu en 1873 en Iowa, mais creceu en Talladega, Alabama, onde enviaran o seu pai, ministro relixioso, para reorganizar unha escola negra. Foi un lugar solitario para o neno, que, privado das habituais relaci\u00f3ns xuven\u00eds, dispuxo de moito tempo para ler. O seu pai interveu directamente na educaci\u00f3n do neno, coa esperanza de orientalo \u00e1 vocaci\u00f3n relixiosa.\nCon todo, De Forest prefer\u00eda a ciencia e mostrou ter grande aptitude para ela, constru\u00edndo bater\u00edas e motores que eran de calidade profesional. Na Escola Cient\u00edfica Sheffield, de Yale, recibiu est\u00edmulo o seu talento, e permaneceu al\u00ed ata obter o doutoramento en 1899.\nDurante toda a s\u00faa vida creou unha idea potencialmente lucrativa tras outra, pero a falta de perspicacia comercial impediulle sacar proveito do froito do seu xenio. O crecemento excesivo da compa\u00f1\u00eda que creara acabou por provocar a bancarrota, pero De Forest recobrouse rapidamente.\nO mozo inventor casou en 1908, a\u00ednda que tivo unha l\u00faa de mel moi ocupada. Coa s\u00faa esposa foi a Par\u00eds, e al\u00ed instalou un transmisor telef\u00f3nico na parte superior da Torre Eiffel. Ao seu regreso aos Estados Unidos, foi asediado polas solicitudes dos seus inventos que lle fac\u00edan persoas de todas as clases sociais. Constru\u00edu antenas nos teitos dos ra\u00f1aceos e instalou o seu equipo electr\u00f3nico de amplificaci\u00f3n sonora (micr\u00f3fonos) nos teatros e no Metropolitan Opera House.\nContinuaban a sa\u00edr ideas do prol\u00edfico cerebro de De Forest. Entre os seus moitos inventos, obtivo as patentes dun bistur\u00ed, o circu\u00edto oscilador de alta frecuencia, o radiotel\u00e9fono, os sistemas de trasmisi\u00f3n e recepci\u00f3n de radio, os sistemas de comunicaci\u00f3n dos trens, un altofalante, a c\u00e9lula fotoel\u00e9ctrica, a c\u00e1mara de cine a proba de ru\u00eddos e un aparello de televisi\u00f3n e de televisi\u00f3n en cor. En 1923 demostrou no Teatro Rivoli de Nova York, o seu proceso Phonofilm para as pel\u00edculas sonoras.\nFoi en 1906 cando De Forest inventou o tr\u00edodo. O obxectivo de De Forest era descubrir un m\u00e9todo para amplificar as ondas e ao mesmo tempo, controlar o volume do son. Constru\u00edu unha delgada faixa de arame de platino, dobrouna en zigzag e colocouna entre o filamento e a placa. Despois encerrou todo o aparello nunha l\u00e1mpada de vidro.\nPor inventar o tr\u00edodo e a revoluci\u00f3n tecnol\u00f3xica que este creou \u00e9 considerado o \"Pai da Electr\u00f3nica\", xa que antes do tr\u00edodo, a electr\u00f3nica limit\u00e1base basicamente a converter a corrente alterna en corrente continua, ou sexa, s\u00f3 se constru\u00edan fontes de alimentaci\u00f3n. Con todo, coa creaci\u00f3n do tr\u00edodo sen carga, veu a amplificaci\u00f3n de todo tipo de sinais, sobre todo as de son, a radio, a televisi\u00f3n e outros numerosos inventos. Isto fixo que a industria deses equipos tivese un crecemento tan grande que xa na d\u00e9cada posterior a 1930 se cu\u00f1ou por primeira vez a palabra \"electr\u00f3nica\" para referirse \u00e1 tecnolox\u00eda destes equipos emerxentes.\nDificilmente considerar\u00edase que retorcer un delgado fragmento de arame e inserilo nunha l\u00e1mpada fose un incidente que conmovese ao mundo; con todo, iso \u00e9 literalmente o que fixo Le De Forest ao inventar o tr\u00edodo, que est\u00e1 considerado como un dos vinte inventos m\u00e1is importantes da historia da humanidade polo seu papel na orixe da electr\u00f3nica.\nEn 1908 transmitiu m\u00fasica de fon\u00f3grafo dende a Torre Eiffel, alcanzando os 800 quil\u00f3metros de distancia, e xa en 1910 realizou a primeira transmisi\u00f3n dunha \u00f3pera en vivo."}
{"id": "461158", "revid": "23204", "url": "https://gl.wikipedia.org/wiki?curid=461158", "title": "He Named Me Malala", "text": "He Named Me Malala \u00e9 un filme documental de 2015 dirixido por Davis Guggenheim. O filme est\u00e1 protagonizado pola activista paquistan\u00ed e Premio Nobel da Paz Malala Yousafzai, que loita pola defensa das rapazas, especialmente o seu dereito \u00e1 educaci\u00f3n, dende moi nova. O filme tam\u00e9n conta como sobreviviu e como se converteu nunha figura mundial logo dun ataque dos talib\u00e1ns que se opo\u00f1\u00edan \u00e1 educaci\u00f3n das nenas do val de Swat, en Paquist\u00e1n. O t\u00edtulo ref\u00edrese \u00e1 hero\u00edna afg\u00e1 Malalai de Maiwand, na honra do cal o seu pai nomeouna."}
{"id": "461160", "revid": "1576", "url": "https://gl.wikipedia.org/wiki?curid=461160", "title": "Cefeo (constelaci\u00f3n)", "text": ""}
{"id": "461180", "revid": "98629", "url": "https://gl.wikipedia.org/wiki?curid=461180", "title": "Sociedade Su\u00edza de Numism\u00e1tica", "text": "A Sociedade Su\u00edza de Numism\u00e1tica (en franc\u00e9s: \"Soci\u00e9t\u00e9 Suisse de Numismatique\" -SSN-; en alem\u00e1n: \"Schweizerische Numismatische Gesellschaft\" -SNG-; en italiano: \"Societ\u00e0 Svizzera di Numismatica\" -SSN-) \u00e9 unha sociedade erudita su\u00edza sen \u00e1nimo de lucro fundada en 1879, constitu\u00edda por individuos e instituci\u00f3ns co interese com\u00fan da numism\u00e1tica antiga e moderna, da que promove a investigaci\u00f3n en todas as s\u00faas ramas.\nOs seus asociados reciben as publicaci\u00f3ns peri\u00f3dicas da Sociedade e poden asistir \u00e1 biblioteca especializada e a diversos encontros e eventos de tipo acad\u00e9mico e comercial.\nA Sociedade \u00e9 membro, pola s\u00faa vez, da Academia Su\u00edza de Humanidades e Ciencias Sociais.\nD\u00eda Numism\u00e1tico de Su\u00edza.\nA Scociedade Su\u00edza de Numism\u00e1tica organiza anualmente, desde 2004, o D\u00eda Numism\u00e1tico de Su\u00edza \"(Numismatische Tage Schweiz\"). Non seu transcurso ten lugar a asemblea xeral da Sociedade e diversas actividades como conferencias, visitas guiadas etc. En cada edici\u00f3n, esta xornada ten lugar nunha cidade diferente e en colaboraci\u00f3n con asociaci\u00f3ns numism\u00e1ticas locais ou rexionais.\nPublicaci\u00f3ns.\nPublicaci\u00f3ns peri\u00f3dicas.\nA sociedade conta con d\u00faas prestixiosas publicaci\u00f3ns peri\u00f3dicas: a \"Revista Su\u00edza de Numism\u00e1tica\" e a \"Gaceta Numism\u00e1tica Su\u00edza\". Ambas publican estudos sobre os m\u00e1is diversos aspectos da numism\u00e1tica, tanto en alem\u00e1n, franc\u00e9s e italiano, as linguas oficiais da Sociedade, como en ingl\u00e9s. A diferenza entre as d\u00faas publicaci\u00f3ns non \u00e9 tem\u00e1tica sen\u00f3n que refire \u00e1 extensi\u00f3n dos artigos que publican, m\u00e1is extensos na \"Revista\" que na \"Gaceta\".\nSeries monogr\u00e1f\u00edcas.\nA SNG/SSN leva a cabo, ademais, unha grande actividade editorial no relativo \u00e1 publicaci\u00f3n de monograf\u00edas. \u00c1 parte dalg\u00fans t\u00edtulos soltos, os libros editados pola entidade adscr\u00edbense a algunha das s\u00faas series:"}
{"id": "461183", "revid": "65337", "url": "https://gl.wikipedia.org/wiki?curid=461183", "title": "Soci\u00e9t\u00e9 Suisse de Numismatique", "text": ""}
{"id": "461184", "revid": "65337", "url": "https://gl.wikipedia.org/wiki?curid=461184", "title": "Schweizerische Numismatische Gesellschaft", "text": ""}
{"id": "461185", "revid": "65337", "url": "https://gl.wikipedia.org/wiki?curid=461185", "title": "Societ\u00e0 Svizzera di Numismatica", "text": ""}
{"id": "461186", "revid": "65337", "url": "https://gl.wikipedia.org/wiki?curid=461186", "title": "SSN", "text": ""}
{"id": "461187", "revid": "98629", "url": "https://gl.wikipedia.org/wiki?curid=461187", "title": "Jos\u00e9 Luis Mart\u00ed", "text": "Jos\u00e9 Luis Mart\u00ed Soler, nado en Palma o 28 de abril de 1975, \u00e9 un exfutbolista e actual adestrador de f\u00fatbol espa\u00f1ol.\nTraxectoria.\nO 8 de abril de 2019 firmou polo Deportivo da Coru\u00f1a, substitu\u00edndo a Natxo Gonz\u00e1lez. Firmou polo que restaba da tempada 2018\u201319 e unha m\u00e1is en caso de ascenso. A s\u00faa estrea saldouse con derrota fronte Osasuna en El Sadar (2\u20131)."}
{"id": "461188", "revid": "65337", "url": "https://gl.wikipedia.org/wiki?curid=461188", "title": "SNG", "text": ""}
{"id": "461190", "revid": "85894", "url": "https://gl.wikipedia.org/wiki?curid=461190", "title": "Manny Machado", "text": "Manuel Arturo Machado, m\u00e1is co\u00f1ecido como Manny Machado, nado o 6 de xullo de 1992 en Hialeah, Florida, \u00e9 un xogador profesional de b\u00e9isbol estadounidense de orixe dominicano. Xoga nas posici\u00f3ns de terceira base e parador en curto para os San Diego Padres da Major League Baseball (MLB). Criado en Miami, onde acudiu ao Brito High School, xa destacou desde novo, sendo escollido na terceiro lugar do Draft da MLB de 2010 polos Baltimore Orioles. Batea e lanza a pelota coa man dereita."}
{"id": "461200", "revid": "23204", "url": "https://gl.wikipedia.org/wiki?curid=461200", "title": "O libro verde", "text": "O libro verde (en ) \u00e9 un filme estadounidense de 2018 dirixido por Peter Farrelly. Ambientado no ano 1962, insp\u00edrase na historia real dunha xira musical do pianista cl\u00e1sico e de jazz afroamericano Don Shirley (Mahershala Ali) polo Deep South acompa\u00f1ado do italoamericano Frank \"Tony Lip\" Vallelonga (Viggo Mortensen), que serve como condutor e gardacostas de Shirley. O filme foi escrito por Farrelly, Brian Hayes Currie e o fillo de Vallelonga, Nick Vallelonga, base\u00e1ndose en entrevistas co seu pai e con Shirley, as\u00ed como en cartas que o seu pai lle escribiu \u00e1 s\u00faa nai. O filme recibe o seu t\u00edtulo por \"The Negro Motorist Green Book\", unha gu\u00eda de mediados do s\u00e9culo XX para viaxeiros afroamericanos escrita por Victor Hugo Green.\n\"O libro verde\" estreouse internacionalmente no Festival Internacional de Cinema de Toronto o 11 de setembro de 2018, onde ga\u00f1ou o premio People's Choice. Estreouse posteriormente nos cinemas dos Estados Unidos o 16 de novembro de 2018, distribu\u00eddo por Universal Pictures, e recadou m\u00e1is de 306 mill\u00f3ns de d\u00f3lares en todo o mundo. O filme recibiu valoraci\u00f3ns positivas por parte da cr\u00edtica, con aclamaci\u00f3ns \u00e1s interpretaci\u00f3ns de Mortensen e Ali, a\u00ednda que recibiu tam\u00e9n certo criticismo pola s\u00faa representaci\u00f3n de Shirley.\n\"O libro verde\" ga\u00f1ou o premio National Board of Review \u00f3 mellor filme de 2018, e tam\u00e9n foi escollido como un dos 10 mellores filmes do ano polo American Film Institute. O filme recibiu numorosos galard\u00f3ns e nomeamentos, e na 91\u00aa edici\u00f3n dos Oscar ga\u00f1ou os premios de mellor filme, mellor gui\u00f3n orixinal e mellor actor secundario para Mahershala Ali.\nEstreouse en galego o 27 de abril de 2022 a trav\u00e9s da TVG."}
{"id": "461201", "revid": "54334", "url": "https://gl.wikipedia.org/wiki?curid=461201", "title": "D\u00eda da liberdade dos documentos", "text": ""}
{"id": "461204", "revid": "89787", "url": "https://gl.wikipedia.org/wiki?curid=461204", "title": "Vergina", "text": "Vergina (, \"Verg\u00edna\") \u00e9 unha pequena cidade do norte de Grecia, parte do concello de Veroia en Emacia, Macedonia Central. Vergina fundouse en 1922 como consecuencia dos intercambios de poboaci\u00f3ns despois do Tratado de Lausanne e foi un municipio separado ata 2011, cando fusionouse con Veroia baixo o Plan Kallikratis. Agora \u00e9 unha unidade municipal dentro de Veroia, cunha superficie de 69\u00b4047 km\u00b2. \nVergina \u00e9 m\u00e1is co\u00f1ecido como o antigo sitio de Aigai (\u0391\u1f30\u03b3\u03b1\u03af, \"Aiga\u00ed\", latinizado: \"Aegae\" ou \"Egas\"'), a primeira capital de Macedonia. Foi al\u00ed cando no 336 a.C. Filipo II foi asasinado no teatro e Alexandre o Grande proclamouse rei. O antigo sitio descubr\u00eduse en 1976 e escavado baixo a direcci\u00f3n do arque\u00f3logo Manolis Andronikos. A escavaci\u00f3n desenterrou os lugares das sepulturas de moitos reis de Macedonia, inclu\u00edndo a tumba de Filipo II de Macedonia, pai de Alexandre o Grande, que, a diferenza de tantas outras tumbas, non fora espoliada ou saqueada. Tam\u00e9n \u00e9 o sitio dun extenso palacio real. O museo arqueol\u00f3xico de Vergina constru\u00eduse para albergar todos os artefactos atopados no lugar e \u00e9 un dos museos m\u00e1is importantes de Grecia.\nAigai recibiu o status de Patrimonio da Humanidade da UNESCO como \"un testemu\u00f1o excepcional dun desenvolvemento significativo na civilizaci\u00f3n europea, na transici\u00f3n da cidade-estado cl\u00e1sica \u00e1 estrutura imperial dos per\u00edodos helen\u00edsticos e romano\".\nHistoria.\nA existencia dunha antiga fortaleza macedonia chamada \"Aegae\" \u00e9 reportada por Marco Juniano Justino, e identificouse durante moito tempo como \u00c9dessa.\nO descubrimento en 1976 de restos substanciais preto de Vergina, xusto ao leste do Haliacm\u00f3n, cambiou o consenso acad\u00e9mico ao afirmar que Aegae debe dentificarse con este sitio. \nAs fontes antigas ofrecen relatos contraditorios sobre as orixes da Dinast\u00eda Arx\u00e9ada. Alexandre I \u00e9 a primeira figura verdadeiramente hist\u00f3rica e, con base na li\u00f1a de sucesi\u00f3n, os comezos da dinast\u00eda macedonia son tradicionalmente datados no 750 a.C. Herodoto di: que a Dinast\u00eda Arx\u00e9ada era unha antiga casa real grega liderada por P\u00e9rdicas I que fuxiu de Argos aproximadamente no 650 a.C.\n\"Aigai\" \u00e9 o nome de varias cidades antigas (v\u00e9xase Mar Exeo # Etimolox\u00eda), derivado do nome dun fundador lendario, Aegeus, pero tam\u00e9n etimoloxizado como \"cidade de cabras\" (de \u03b1\u1f34\u03be, \"a\u00edks\", \"cabra\") poee Diodoro S\u00edculo, quen informa que foi chamada as\u00ed por P\u00e9rdicas I que foi aconsellado pola sacerdotisa Pythia para constru\u00edr a capital do seu reino. onde o conduciran as cabras.\nDesde a arqueolox\u00eda agora parece certo que Aigai desenvolveu e mantivo ata o final un conxunto de aldeas organizado que representaban espacialmente a estrutura aristocr\u00e1tica das tribos centrada no poder do rei. De feito, Aigai nunca se converteu nunha gran cidade e a maior\u00eda dos seus habitantes viv\u00edan nas aldeas circundantes. \nDe Aigai os macedonios estend\u00e9ronse \u00e1 parte central de Macedonia e desprazaron \u00e1 poboaci\u00f3n local de Pieres.\nDo 513 ao 480 a.C. Aigai formou parte do Imperio Persa, pero Amintas I conseguiu manter a s\u00faa relativa independencia, evitar a satrap\u00eda e estender as s\u00faas posesi\u00f3ns.\nA muralla constru\u00eduse no s\u00e9culo -V, probablemente por [[P\u00e9rdicas II]. A finais do s\u00e9culo -V, [[Arquelao I de Macedonia]] trouxo s s\u00faa corte artistas, poetas e fil\u00f3sofos de todo o mundo grego, foi, por exemplo, en Aigai onde [[Eur\u00efpides]] escribiu e presentou as s\u00faas \u00faltimas traxedias.\nA comezos do s\u00e9culo IV a.C., Archelao trasladou a capital macedonia ao nordeste a [[Pela, Grecia|Pella]] na chaira central de Macedonia. \nNon obstante, Aegae conservou o seu papel como cidade sagrada do reino macedonio, sitio dos centros de culto tradicionais, cun palacio real e as tumbas reais. Por este motivo foi aqu\u00ed que Filipo II de Macedonia asistiu \u00e1s vodas da s\u00faa filla [[Cleopatra de Macedonia]] co rei [[Alexandre I de Epiro| Alexandre de Epiro]]. Foi asasinado por un dos seus gardacostas no teatro.\nA s\u00faa foi a m\u00e1is exuberante cerimonia f\u00fanebre dos tempos hist\u00f3ricos celebrada en Grecia. Acostado nun elaborado leito de morte de ouro e marfil levando a s\u00faa preciosa coroa de carballo dourado, o rei foi levao, como un novo H\u00e9rcules, \u00e1 pira funeraria.\nAs amargas loitas entre os [[Di\u00e1docos| herdeiros de Alexandre]] no s\u00e9culo III afectaron negativamente \u00e1 cidade; no 276 a.C. mercenarios [[galos]] de [[Pirro]] saquearon moitas das tumbas.\nDespois da derrota do reino macedonio polos romanos no [[Batalla de Pidna|168 a.c.]], destru\u00edronse as antigas e novas capitais, os muros tirados e todos os edificios queimados. No s\u00e9culo I d.C., un derrubamento de terra destru\u00edu o reconstru\u00eddo (as escavaci\u00f3ns establecen que partes a\u00ednda estaban habitadas nesa \u00e9poca). Entre os s\u00e9culos II e V d.C. a poboaci\u00f3n baixou gradualmente desde os contrafortes da cordilleira Pieriana ata a chaira, e s\u00f3 quedou un pequeno poboado cuxo nome Palatitsia (palacio) indicaba a s\u00faa antiga importancia.\nO moderno asentamento de Vergina estableceuse en 1922, entre as d\u00faas aldeas preexistentes de Kutle\u0161 (\u039a\u03bf\u03cd\u03c4\u03bb\u03b5\u03c2, \"Ko\u00fatles\") e Barbe\u0161 (\u039c\u03c0\u03ac\u03c1\u03bc\u03c0\u03b5\u03c2, \"B\u00e1rmpes\"). A cidade estableceuse no transcurso do intercambio de poboaci\u00f3n entre Grecia, Bulgaria e Turqu\u00eda tras o Tratado de Lausana, por familias gregas de Bulgaria e Asia Menor. Elixiuse o nome de Vergina pola lendaria ra\u00ed\u00f1a Vergina (Bergina) que se dic\u00eda que gobernara no norte do Haliacmon e que ti\u00f1a o seu palacio de ver\u00e1n preto de Palatitsia. Segundo a lenda a ra\u00ed\u00f1a suicidouse para non ser atrapada poos [[Imperio Otom\u00e1n|turcos]].\nVergina foi un municipio separado entre 1922 e 2011, cando foi incorporado a Veroia. A poboaci\u00f3n do municipio de Vergina en 2011 era de 2.464 habitantes, dos cales 1.242 viv\u00edan en Vergina propiamente dita.\nArqueolox\u00eda.\nOs arque\u00f3logos interes\u00e1ronse polos t\u00famulos en torno a Vergina desde a d\u00e9cada de 1850, supo\u00f1endo que o lugar de Aigai atop\u00e1base nas proximidades. As escavaci\u00f3ns comezaron en 1861 baixo a direcci\u00f3n do arque\u00f3logo franc\u00e9s Leon Heuzey, patrocinado por [[Napole\u00f3n III]]. Descubr\u00edronse partes dun grande edificio que se consideraban dun dos palacios de [[Ant\u00edgono III de Macedonia| Ant\u00edgono III Doson (263\u2013221 a.C.)]], parcialmente destru\u00eddo polo lume, foron descubertos preto de Palatitsa, que conservaron a memoria dun palacio co seu nome moderno. Non obstante, as escavaci\u00f3ns tiveron que ser abandonadas debido ao risco de malaria. A escavadora suxeriu que este era o sitio da antiga cidade de Valla, unha visi\u00f3n que prevaleceu ata 1976.\nEn 1937, a Universidade de Tesal\u00f3nica retomou as escavaci\u00f3ns. Atop\u00e1ronse m\u00e1is ru\u00ednas do antigo palacio, pero as escavaciones foron abandonadas ao estalar a guerra con Italia en 1940. Despois da guerra volveuse \u00e1s escavaci\u00f3ns e durante os anos 1950 e 1960 descubr\u00eduse o resto da capital real inclu\u00edndo o teatro.\nO arque\u00f3logo grego [[Manolis Andronikos]] estaba convencido de que un outeiro chamado \"Gran T\u00famulo\" (\u039c\u03b5\u03b3\u03ac\u03bb\u03b7 \u03a4\u03bf\u03cd\u03bc\u03c0\u03b1) ocultaba as tumbas dos reis macedonios. En 1977, Andronikos realizou unha escavaci\u00f3n de seis semanas no Gran T\u00famulo e atopou catro tumbas enterradas, das cales d\u00faas nunca foran perturbados. Andr\u00f3nico afirmou que estes lugares eran a sepultura dos reis de Macedonia, inclu\u00edndo a tumba de [[Filipo II de Macedonia]], pai de [[Alexandre o Grande]] (Tumba II) e tam\u00e9n de [[Alexandre IV de Macedonia]], fillo de Alexandre o Grande e [[Roxana]] (Tumba III).\nVarios arque\u00f3logos desafiaron este punto de vista, pero na investigaci\u00f3n de 2010 baseada no estudo detallado dos esqueletos, reivindicaron a Andronikos e apoian a evidencia de asimetr\u00eda facial causada por un posible trauma do cranio do macho, evidencia que \u00e9 consistente coa historia de Filipe II. Investigaci\u00f3ns m\u00e1is recentes realizadas por un equipo de investigadores gregos confirmaron que os \u00f3sos pertencen ao rei macedonio Filipe II.\nA partir de 1987 descubriuse o c\u00famulo sepulcral das ra\u00ed\u00f1as inclu\u00edndo a tumba da ra\u00ed\u00f1a [[Eur\u00eddice I de Macedonia]]. En marzo de 2014, descubr\u00edronse cinco t\u00famulos reais en Vergina, posiblemente pertencentes a Alexandre I de Macedonia e \u00e1 s\u00faa familia ou \u00e1 familia de [[Casandro de Macedonia]].\nAlg\u00fans artefactos escavados en Vergina poden ser tratados como influenciados por pr\u00e1cticas asi\u00e1ticas ou incluso importados de Persia aquem\u00e9nida de finais do s\u00e9culo VI e principios do V a. C., que foi durante a \u00e9poca en que [[Reino de Macedonia| Macedonia]] estivo baixo o dominio persa.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Patrimonio da Humanidade en Grecia]]"}
{"id": "461205", "revid": "54334", "url": "https://gl.wikipedia.org/wiki?curid=461205", "title": "D\u00eda Mundial de Internet", "text": ""}
{"id": "461208", "revid": "89787", "url": "https://gl.wikipedia.org/wiki?curid=461208", "title": "Quinase Xano 2", "text": "A quinase Xano 2 (abreviada comunmente como JAK2, do ingl\u00e9s \"Janus kinase 2\") \u00e9 unha tirosina quinase non receptora. \u00c9 un membro da familia da quinase Xano, nome que lle foi dado polo deus latino Xano, pola dualidade de funci\u00f3ns dos seus dominios, an\u00e1loga \u00e1 dese deus de d\u00faas caras. Foi implicada na sinalizaci\u00f3n por membros da familia do receptor de citocina de tipo II (por exemplo, receptores de interfer\u00f3n), da familia do receptor de GM-CSF (IL-3R, IL-5R e GM-CSF-R), da familia do receptor de gp130 (por exemplo, IL-6R), e dos receptores de cadea simple (por exemplo, Epo-R, Tpo-R, GH-R, PRL-R).\nA caracter\u00edstica distintiva entre a quinase Xano 2 e outras quinases JAK \u00e9 a falta de dominios de uni\u00f3n de homolox\u00eda Src (SH2/SH3) e a presenza de ata sete dominios de homolox\u00eda JAK (JH1-JH7). Non obstante, os dominios JH terminais mante\u00f1en un alto nivel de homolox\u00eda con dominios de tirosina quinases. Unha nota interesante \u00e9 que s\u00f3 un deses dominios JH carboxilo terminais mante\u00f1en a funci\u00f3n plena de quinase (o JH1), mentres que o outro (o JH2), que antes se pensaba que non ti\u00f1a funcionalidade de quinase e, en consecuencia, foi nomeado dominio pseudoquinase, atopouse despois que era tam\u00e9n cataliticamente activo, pero s\u00f3 a un 10% do nivel do dominio JH1.\nA perda de Jak2 \u00e9 letal para os ratos de 12 d\u00edas embrionarios.\nOs ort\u00f3logos de \"JAK2\" foron identificados en todos os mam\u00edferos dos cales se disp\u00f3n de datos xen\u00f3micos completos.\nImportancia cl\u00ednica.\nObserv\u00e1ronse fusi\u00f3ns do xene JAK2 con TEL(ETV6) (TEL-JAK2) e xenes PCM1 en pacientes de leucemia, especialmente nas formas con eosinofilia clonal desa doenza. \nAs mutaci\u00f3ns en JAK2 foron implicadas na policitemia vera, na trombocitocitemia esencial e na mielofibrose, as\u00ed como noutros trastornos mieloproliferativos. Esta mutaci\u00f3n (V617F), que \u00e9 un cambio de valina a fenilalanina na posici\u00f3n 617, parece facer que as c\u00e9lulas hematopo\u00e9ticas sexan m\u00e1is sensibles a factores de crecemento, como a eritropoetina e a trombopoetina, porque os receptores para estes factores de crecemento requiren JAK2 para a transduci\u00f3n de sinais. Atopouse que un inhibidor de JAK2-STAT5, o AZD1480, ti\u00f1a actividade en certos cancros de pr\u00f3stata.\nA mutaci\u00f3n en Jak2, cando \u00e9 demostrable, \u00e9 un dos m\u00e9todos de diagnose da policitemia vera.\nInteracci\u00f3ns.\nA quinase Xano 2 presenta interacci\u00f3ns con:\nA prolactina env\u00eda sinais a trav\u00e9s de JAK2 de modo dependente de STAT5, e de factores de transduci\u00f3n RUSH."}
{"id": "461209", "revid": "27155", "url": "https://gl.wikipedia.org/wiki?curid=461209", "title": "JAK2", "text": ""}
{"id": "461210", "revid": "27155", "url": "https://gl.wikipedia.org/wiki?curid=461210", "title": "Jak2", "text": ""}
{"id": "461212", "revid": "27155", "url": "https://gl.wikipedia.org/wiki?curid=461212", "title": "Quinase Janus 2", "text": ""}
{"id": "461213", "revid": "785", "url": "https://gl.wikipedia.org/wiki?curid=461213", "title": "Castro do Penedo", "text": ""}
{"id": "461215", "revid": "89787", "url": "https://gl.wikipedia.org/wiki?curid=461215", "title": "Mar\u00eda Comesa\u00f1a Besteiros", "text": "Mar\u00eda Comesa\u00f1a Besteiros, tam\u00e9n co\u00f1ecida como Mar\u00eda Besteiros, nada en Vigo en 1979, \u00e9 unha poeta galega.\nTraxectoria.\nDoutorada en filolox\u00eda galega pola Universidade de Vigo, a s\u00faa tese de doutoramento \"De Dar\u00edo a Sof\u00eda (1996-2014): a representaci\u00f3n da maternidade nas autoras galegas actuais\" analiza as representaci\u00f3ns da maternidade en autoras galegas contempor\u00e1neas, sendo o director da tese Burghard Baltrusch. Traballa fundamentalmente arredor da poes\u00eda contempor\u00e1nea de autor\u00eda feminina e das teor\u00edas feministas."}
{"id": "461225", "revid": "5922934", "url": "https://gl.wikipedia.org/wiki?curid=461225", "title": "Roch Marc Christian Kabor\u00e9", "text": "Roch Marc Christian Kabor\u00e9, nado en Uagadug\u00fa o 25 de abril de 1957, \u00e9 un pol\u00edtico burkinense, Presidente de Burkina Faso dende o 29 de decembro de 2015. De 1994 a 1996 foi Primeiro ministro e de 2000 a 2012 Presidente da Asemblea Nacional de Burkina Faso. Militou no Congreso para Democracia e Progreso (CDP) fundado polo ent\u00f3n presidente Blaise Compaor\u00e9. En xaneiro de 2014 abandonou o partido para fundar o Movemento polo Pobo e o Progreso (MPP). \nTras ga\u00f1ar as elecci\u00f3ns presidenciais o 29 de novembro de 2015 converteuse no primeiro mandatario civil elixido democraticamente dende que o goberno civil de Maurice Yam\u00e9ogo fose derrocado e o pa\u00eds estivese dirixido por gobernos militares durante case 40 anos.\nEn novembro de 2021, Roch Marc Christian Kabor\u00e9 debe enfrontarse a manifestaci\u00f3ns contra a crecente inseguridade no pa\u00eds e est\u00e1n no poder."}
{"id": "461226", "revid": "98629", "url": "https://gl.wikipedia.org/wiki?curid=461226", "title": "Christophe Joseph Marie Dabir\u00e9", "text": "Christophe Joseph Marie Dabir\u00e9, nado en 1948, \u00e9 un pol\u00edtico de Burkina Faso que dende o 24 de xaneiro de 2019 \u00e9 o Primeiro ministro do pa\u00eds. Foi nomeado para o cargo de Primeiro Ministro polo presidente Roch Marc Christian Kabor\u00e9 trala renuncia de Paul Kaba Thieba e o seu gabinete. O 8 de decembro de 2021, o presidente Roch Marc Christian Kabor\u00e9 cesou as funci\u00f3ns do seu primeiro ministro Christophe Marie Joseph Dabir\u00e9, autor dunha \"carta de dimisi\u00f3n\", que resultou automaticamente na de todo o goberno.\nDabir\u00e9 representara anteriormente a Burkina Faso na Uni\u00f3n Econ\u00f3mica e Monetaria de \u00c1frica Occidental, e pasou a ser ministro do expresidente Blaise Compaor\u00e9.\nDabir\u00e9 desempe\u00f1ouse baixo o goberno de Thomas Sankara como Director de Estudos e Proxectos no Ministerio de Econom\u00eda e Planificaci\u00f3n de 1984 a 1988, cando se converteu no Director Xeral de Cooperaci\u00f3n no Ministerio de Econom\u00eda e Planificaci\u00f3n. Ocupou este cargo at\u00e9 1992.\nEn 1992, Dabir\u00e9 dirixiu o Departamento de Sa\u00fade, at\u00e9 1997 cando foi responsable do Departamento de Educaci\u00f3n Secundaria, Educaci\u00f3n Superior e Investigaci\u00f3n Cient\u00edfica de Burkina Faso, un cargo que ocupar\u00eda at\u00e9 o ano 2000. Durante ese tempo, foi membro da Asemblea Nacional de Burkina Faso como deputado do Congreso pola Democracia e o Progreso. Despois de ser reelixido como parlamentario da Asemblea Nacional en 2002, Dabir\u00e9 cumpriu outro mandato de cinco anos que expirou en 2007."}
{"id": "461227", "revid": "89787", "url": "https://gl.wikipedia.org/wiki?curid=461227", "title": "Fulgence Ouedraogo", "text": "Fulgence Ouedraogo, nado o 21 de xullo de 1986 en Uagadug\u00fa, Burkina Faso, \u00e9 un xogador de rugby a 15. Xoga no equipo Montpellier H\u00e9rault RC no campionato Top 14. A s\u00faa posici\u00f3n habitual \u00e9 a de \u00e1.\nOuedraogo comezou a xogar \u00f3 rugby con seis anos, co\u00f1ecendo \u00f3 seu futuro compa\u00f1eiro Fran\u00e7ois Trinh-Duc na escola de rugby Pic-Saint-Loup, preto de Montpellier. \u00c1mbolos dous entraron nos equipos xuven\u00eds no nivel de \"cadete\" level (U-13/14).\nOuedraogo e Trinh-Duc, xunto cos \"Montpellierains\" Louis Picamoles e Julien Tomas, son considerados como parte dos talentos locais que axudaron a que Montpellier puidese a vella orde do rugby franc\u00e9s no \"terroir\" de Septimania que sempre foi rival do B\u00e9ziers.\nOuedraogo \u00e9 o capit\u00e1n actual do Montpellier, e xogou un papel importante na tempada 2010\u201311 do equipo. Fracturou a man na vitoria de semifinais, o que provocou que perdese a final, que ga\u00f1ou o Toulouse."}
{"id": "461230", "revid": "88215", "url": "https://gl.wikipedia.org/wiki?curid=461230", "title": "Michel Kafando", "text": "Michel Kafando, nado en Uagadug\u00fa o 18 de agosto de 1942, \u00e9 un diplom\u00e1tico burkinense, que foi presidente de transici\u00f3n de Burkina Faso entre 2014, tras a dimisi\u00f3n de Blaise Compaor\u00e9, ata a realizaci\u00f3n de novas elecci\u00f3ns en 2015. Foi apartado brevemente do cargo o 17 de setembro de 2015, cando o militar Gilbert Diend\u00e9r\u00e9 liderou un golpe de estado que o derrocou. Foi restitu\u00eddo o 23 de setembro de 2015 despois do fracaso do golpe de estado. Foi Ministro de Relaci\u00f3ns Exteriores entre 1982 e 1983 e posteriormente foi Embaixador permanente de Burkina Faso nas Naci\u00f3ns Unidas entre 1998 at\u00e9 2011.\nKafando asumiu o poder logo dun acordo co goberno interino militar dirixido por Isaac Zida, co fin de liderar unha transici\u00f3n pol\u00edtica.\nTraxectoria.\nKafando naceu en Uagadug\u00fa. Obtivo un t\u00edtulo de licenciatura en Dereito P\u00fablico da Universidade de Bordeos en 1969, un diploma en estudos pol\u00edticos en 1972 en Par\u00eds e outro diploma do Instituto Universitario de Altos Estudos Internacionais en Xenebra tam\u00e9n en 1972. M\u00e1is tarde obtivo un doutoramento en ciencias pol\u00edticas na Sorbona en 1990. Est\u00e1 casado e ten un fillo."}
{"id": "461231", "revid": "88215", "url": "https://gl.wikipedia.org/wiki?curid=461231", "title": "Maurice Yam\u00e9ogo", "text": "Maurice Yam\u00e9ogo, nado o 31 de decembro de 1921, e finado o 15 de setembro de 1993, foi o primeiro presidente da Rep\u00fablica de Alto Volta, actual Burkina Faso, cuxo mandato transcorreu entre o 11 de decembro de 1959 e o 3 de xaneiro de 1966. Proclamou a independencia de Francia o 5 de agosto de 1960 e tentou sen \u00e9xito crear unha uni\u00f3n entre Costa do Marfil e Alto Volta. En 1966, debeu abandonar a presidencial debido a unha folga sindicalista de amplitude nacional."}
{"id": "461232", "revid": "1131", "url": "https://gl.wikipedia.org/wiki?curid=461232", "title": "Incendio forestal de Pedr\u00f3g\u00e3o Grande en 2017", "text": "O incendio forestal de Pedr\u00f3g\u00e3o Grande foi un incendio de grandes proporci\u00f3ns acaecido en 2017 que acelerou cambios lexislativos en pol\u00edtica forestal en Portugal.\nCaracter\u00edsticas.\nNo momento de se producir, converteuse no maior incendio forestal rexistrado en Portugal, no m\u00e1is mort\u00edfero da s\u00faa historia e no 11.\u00ba m\u00e1is mort\u00edfero a escala mundial desde 1900.\nO balance oficial contabilizou 65 mortos."}
{"id": "461234", "revid": "23204", "url": "https://gl.wikipedia.org/wiki?curid=461234", "title": "Bobo-Dioulasso", "text": "Bobo-Dioulasso \u00e9 unha cidade de Burkina Faso cunha poboaci\u00f3n de 537\u00a0728 (2012), sendo a segunda maior cidade do pa\u00eds, despois de Uagadug\u00fa, a capital de Burkina Faso. O seu nome significa \"fogar de Bobo-Dioula\".\nA poboaci\u00f3n local \u00e9 falante de lingua bobo (relacionada cos mande) e ref\u00edrense \u00e1 cidade sinxelamente como \"Sia\". Existen dous dialectos diferentes de lingua diula, base\u00e1ndose na orixe diferente dos pobos. A cidade at\u00f3pase no suroeste do pa\u00eds, na provincia de Houet, a uns 350\u00a0km de Uagadug\u00fa. Bobo-Dioulasso ten unha grande importancia econ\u00f3mica (comercio agr\u00edcola e industria t\u00e9xtil) e culturalmente, xa que \u00e9 o principal centro da cultura e da m\u00fasica no pa\u00eds."}
{"id": "461235", "revid": "5863", "url": "https://gl.wikipedia.org/wiki?curid=461235", "title": "Diccionario da Literatura Galega", "text": ""}
{"id": "461236", "revid": "23204", "url": "https://gl.wikipedia.org/wiki?curid=461236", "title": "Lingua mandinga", "text": "A lingua mandinga (\"Mandi'nka kango\") \u00e9 unha lingua da familia mand\u00e9 falada polo pobo mandinga, que habita na rexi\u00f3n de Casamance no Senegal, Gambia, a Guinea e Guinea-Bissau. \u00c9 unha das principais linguas de Gambia e \u00e9 unha das linguas nativas da Guinea.\nO mandinga pertence \u00e1 p\u00f3la hom\u00f3nima das linguas mand\u00e9s, e \u00e9 semellante \u00f3 bambara e \u00f3 maninka. Na maior\u00eda das \u00e1reas, \u00e9 unha lingua tonal con dous tons: baixo e alto, malia que a variedade falada en Gambia e o Senegal ten un acento tonal por mor da s\u00faa proximidade con linguas non tonais como o wolof."}
{"id": "461237", "revid": "23204", "url": "https://gl.wikipedia.org/wiki?curid=461237", "title": "Lingua mandinka", "text": ""}
{"id": "461238", "revid": "89787", "url": "https://gl.wikipedia.org/wiki?curid=461238", "title": "Palavra Comum", "text": "Palavra Comum \u00e9 unha revista cultural dixital fundada en 2014, editada na Coru\u00f1a e cuxo obxectivo consiste en p\u00f3r en contacto a cultura galega co mundo cultural lus\u00f3fono.\nColaboran nela creadores procedentes de Galiza, de Portugal, do Brasil e incluso de Mozambique; as s\u00faas achegas, relacionadas con todos os formatos de cultura actuais, incl\u00faen temas sobre literatura, fotograf\u00eda e pintura, mais tam\u00e9n arquitectura e antropolox\u00eda.\nEstrutura.\nA p\u00e1xina principal da revista organiza os contidos nas secci\u00f3ns \"Entrevistas\", \"Letras\" e \"Artes\". Cada unha cont\u00e9n diferentes tipos de publicaci\u00f3ns: por unha banda, na secci\u00f3n \"Letras\" incl\u00fae cr\u00f3nicas, textos de filosof\u00eda e de historia literaria, mais tam\u00e9n narrativa, teatro e algunhas traduci\u00f3ns; Artes incl\u00fae novidades e cr\u00edtica de cine, dese\u00f1o, fotograf\u00eda, ilustraci\u00f3n, pintura e danza. Al\u00e9n disto, \"Palavra Comum\" ten realizado m\u00e1is de 200 entrevistas a persoas vinculadas con estes eidos, entre as cales se encontran alg\u00fans dos colaboradores coa publicaci\u00f3n.\nDirecci\u00f3n.\nFoi fundada en 2014 por Alfredo Ferreiro, Tati Mancebo e Ramiro Torres (os dous primeiros xa coincidiran en Amigos de Azertyuiop). O xornal Sermos Galiza cubriu a fundaci\u00f3n cun artigo publicado o 20 de xaneiro en que nomeaba o conxunto de colaboradores e mais o equipo de direcci\u00f3n e resum\u00eda a orientaci\u00f3n da revista, sen mudanzas at\u00e9 o momento. Con todo, o equipo directivo si mudou desde a fundaci\u00f3n de \"Palavra Comum\"; actualmente est\u00e1 integrado por Tiago Alves Costa e Alfredo Ferreiro.\nTem\u00e1tica e contidos.\nAs secci\u00f3ns que m\u00e1is publicaci\u00f3ns conte\u00f1en at\u00e9 o momento son Cr\u00f3nicas, Narrativa, Poes\u00eda, Traduci\u00f3n e Fotograf\u00eda. Al\u00e9n de realizar cr\u00edtica literaria e de cubrir as novidades art\u00edsticas do contexto lus\u00f3fono (a revista ten m\u00e1is de 200 publicaci\u00f3ns sobre narrativa e m\u00e1is de 500 de poes\u00eda, numerosos artigos relacionadas coa fotograf\u00eda e coa pintura e outros que entran no eido do cinema), \"Palavra Comum\" ten publicado m\u00e1is de 200 entrevistas aos artistas de cuxos traballos fala e un n\u00famero semellante de traduci\u00f3ns, entre as cales salientan as de autores franceses do XIX como Baudelaire, Zola, Stendhal ou Mallarm\u00e9.\nA trav\u00e9s das s\u00faas publicaci\u00f3ns, xa sexan artigos propios, entrevistas ou traduci\u00f3ns, a revista trata temas de actualidade como o feminismo, os conflitos ling\u00fc\u00edsticos (non unicamente do galego e do portugu\u00e9s, mais tam\u00e9n de linguas como o occitano) e outros conflitos pol\u00edticos como os fascismos (na secci\u00f3n \u201cTraduci\u00f3ns\u201d, por exemplo, rec\u00f3llense textos ao servizo deste conflito e f\u00e1lase de persoas que participaron ou que tiveron alg\u00fan tipo de contacto con el). Tam\u00e9n hai publicaci\u00f3ns relacionadas co eido da filosof\u00eda.\nPor outra banda, \"Palavra Comum\" d\u00e1 conta da produci\u00f3n art\u00edstica e cultural actual dentro da lusofon\u00eda. Na secci\u00f3n de \u201cArtes\u201d hai publicaci\u00f3ns que recollen exposici\u00f3ns de pintura e fotograf\u00eda, estreas de pel\u00edculas, en forma, por exemplo, de cr\u00f3nicas ou de recensi\u00f3ns. As secci\u00f3ns de Cr\u00f3nicas, Teatro, Narrativa e Poes\u00eda recollen parte da produci\u00f3n literaria m\u00e1is recente (especialmente poemas e obras teatrais), elaboran cr\u00edticas, realizan entrevistas e fan promoci\u00f3n de eventos de tipo art\u00edstico e cultural (premios e certames literarios, encontros, representaci\u00f3n de obras teatrais etc.).\nObxectivos.\n\"Sermos Galiza\" publicou un artigo sobre a fundaci\u00f3n desta publicaci\u00f3n en 2014 en que di que \u201ca revista \"Palavra Comum\" afirma-se como um espa\u00e7o de arte e cria\u00e7\u00e3o, e de divulga\u00e7\u00e3o da cultura galega em conv\u00edvio fraterno com o universo lus\u00f3fono.\u201d\nA revista \u00e9 unha das numerosas iniciativas que partillan o obxectivo de p\u00f3r en contacto as manifestaci\u00f3ns art\u00edsticas, culturais e humanas de Galiza e da Lusofon\u00eda. Traballan na mesma direcci\u00f3n o Projecto Ponte nas Ondas ou o grupo Galabra; editoras que publican libros en galego internacional como Atrav\u00e9s Editora, Ax\u00f3uxere Editora; librar\u00edas que traballan con materiais galego-portugueses como Su\u00e9via, Ciranda, Couceiro, Pedreira, Andel ou Biblos, e tam\u00e9n escritores e escritoras cuxa produci\u00f3n en galego-portugu\u00e9s nutre o fondo cultural partillado (Ramiro Torres: 2017).\nTraballan de xeito habitual con Atrav\u00e9s Editora e est\u00e1n asociados ao Portal Galego da Lingua, ambas as entidades pertencentes \u00e1 AGAL. A relaci\u00f3n entre a revista e o Portal Galego da Lingua expl\u00edcase nesta publicaci\u00f3n da p\u00e1xina do PGL e queda demostrada na secci\u00f3n \u201cParceiros\u201d da p\u00e1xina web da revista, en que aparecen ligaz\u00f3ns \u00e1 AELG e ao PGL, al\u00e9n de ao portal de novas portugu\u00e9s Vis\u00e3o Sapo."}
{"id": "461240", "revid": "23204", "url": "https://gl.wikipedia.org/wiki?curid=461240", "title": "Pobo mandinga", "text": "Os mandinga (tam\u00e9n co\u00f1ecidos localmente como \"malinke\", \"maninka\", \"manding\", \"mandingo\", \"mandenka\", \"dioula\", \"bambara\" ou \"mandinko\") son un grupo \u00e9tnico de \u00c1frica occidental e un dos principais grupos \u00e9tnicos do continente (os outros tres grandes grupos \u00e9tnicos de \u00c1frica son os fula, os hausa e os songhai). Os mandinga son descendentes do Imperio de Mal\u00ed, que ascendeu \u00f3 poder na rexi\u00f3n durante o s\u00e9culo XIII baixo o goberno do rei Sundiata Keita, quen fundou o imperio que dominar\u00eda gran parte de \u00c1frica occidental. Migraron cara \u00f3 oeste dende o r\u00edo N\u00edxer na procura de mellores terras agr\u00edcolas e m\u00e1is oportunidades de conquista.\nOs mandinga viven principalmente nos estados de Mal\u00ed, Gambia, Guinea, Serra Leoa, o Senegal, Burkina Faso, Liberia, Guinea-Bissau, N\u00edxer, Mauritania e Costa do Marfil. Malia s\u00faa gran dispersi\u00f3n, en moitos pa\u00edses os mandinga non son o maior grupo \u00e9tnico, ag\u00e1s en Gambia e a Guinea onde constit\u00faen a maior\u00eda demogr\u00e1fica. A maior\u00eda dos mandinga viven en comunidades familiares nas vilas rurais tradicionais. A s\u00faa sociedade tradicional componse de castas estratificadas. As comunidades mandinga te\u00f1en unha grande autonom\u00eda e autogoberno, sendo lideradas por un xefe ou grupo de anci\u00e1ns. Te\u00f1en unha ampla tradici\u00f3n oral onde a s\u00faa mitolox\u00eda, historia e co\u00f1ecementos son transmitidos de xeraci\u00f3n en xeraci\u00f3n verbalmente. M\u00e1is do 99% dos mandinga son musulm\u00e1ns.\nRelixi\u00f3n.\nO 99% dos mandinga son musulm\u00e1ns. Os mandingas recitan cap\u00edtulos do Cor\u00e1n en \u00e1rabe. Algunhas comunidades sincretizaron o islam coas relixi\u00f3ns tradicionais africanas."}
{"id": "461241", "revid": "23204", "url": "https://gl.wikipedia.org/wiki?curid=461241", "title": "Mandinga", "text": ""}
{"id": "461243", "revid": "23204", "url": "https://gl.wikipedia.org/wiki?curid=461243", "title": "Mandingas", "text": ""}
{"id": "461249", "revid": "89787", "url": "https://gl.wikipedia.org/wiki?curid=461249", "title": "Ana Garc\u00eda Armada", "text": "Ana Garc\u00eda Armada, nada en Santiago de Compostela o 17 de xu\u00f1o de 1970, \u00e9 unha enxe\u00f1eira de telecomunicaci\u00f3ns e investigadora galega, especializada en comunicaci\u00f3ns m\u00f3biles de banda larga e tecnolox\u00eda 5G. \u00c9 catedr\u00e1tica de Teor\u00eda do Sinal e Comunicaci\u00f3ns na Universidade Carlos III de Madrid.\nTraxectoria.\nLicenciouse en Enxe\u00f1ar\u00eda de Telecomunicaci\u00f3n pola ETSI de Telecomunicaci\u00f3n da Universidade Polit\u00e9cnica de Madrid en 1994 e obtivo o doutoramento no Departamento de Sinais, Sistemas e Radiocomunicaci\u00f3ns da mesma universidade en 1998, ano que pasou a formar parte como docente e investigadora da Universidade Carlos III de Madrid onde en 2019 desenvolve o seu traballo centrada no \u00e1mbito das comunicaci\u00f3ns m\u00f3biles de banda larga.\nRealizou estancias de investigaci\u00f3n na Universidade Stanford, no laboratorio de investigaci\u00f3n electr\u00f3nica Bell Labs formando parte equipo que obtivo o terceiro posto no premio de innovaci\u00f3n \"Bell Labs Prize 2014\" e a Universidade de Southampton.\nEn 2019 traballa como catedr\u00e1tica de Teor\u00eda do Sinal e Comunicaci\u00f3ns da Universidade Carlos III de Madrid, respons\u00e1bel do Grupo de Comunicaci\u00f3ns e exerce como profesora. \nInvestigaci\u00f3n.\nAna Garc\u00eda Armada dese\u00f1a algoritmos, f\u00f3rmulas matem\u00e1ticas de codificaci\u00f3n de informaci\u00f3n que usan as tecnolox\u00edas como a televisi\u00f3n dixital terrestre, as conexi\u00f3ns Wifi ou a tecnolox\u00eda ADSL. \u00c9 investigadora principal de varios proxectos nacionais e internacionais. \u00c9 respons\u00e1bel do proxecto europeo TeleRescuer onde se desenvolveu un robot teleoperado capaz de realizar rescates no interior dunha mina.\nEn 2015 formou parte do equipo que logrou a patente MIMO HUB da Universidade Carlos III que elaborou unha chaqueta capaz de multiplicar por dez a velocidade de subida de contidos de dispositivos m\u00f3biles e que permite que unha peza, onde se camuflan decenas de antenas, poida conectarse a calquera terminal m\u00f3bil para aumentar a s\u00faa velocidade de transferencia de datos, reducir o consumo de enerx\u00eda e mellorar a s\u00faa fiabilidade.\nTam\u00e9n liderou un proxecto destinado a dotar de capacidade Li-Fi os farois da r\u00faa, unha t\u00e9cnica que utiliza d\u00edodos emisores de luz (LED) para a transmisi\u00f3n de datos en c\u00f3digo binario mediante r\u00e1pidos escintileos impercept\u00edbeis para o ollo humano. Ademais, \u00e9 coordinadora no proxecto TeamUp5G, unha iniciativa europea (European Training Network, ETN) para investigar e formar en redes de telefon\u00eda m\u00f3bil 5G. "}
{"id": "461253", "revid": "5863", "url": "https://gl.wikipedia.org/wiki?curid=461253", "title": "Herba moura", "text": "Herba Moura \u00e9 unha novela escrita pola autora galega Teresa Moure. A recepci\u00f3n por parte da cr\u00edtica foi, en xeral, moi positiva, pois a obra recibiu numerosos premios e aclamaci\u00f3ns. A propia autora tivo moitas aparici\u00f3ns en medios de comunicaci\u00f3n e entrevistas nas que se gaba o seu traballo. Foi publicada no ano 2005 por Edici\u00f3ns Xerais de Galicia en Vigo. A obra est\u00e1 formada por catro cap\u00edtulos principais conformados, \u00e1 s\u00faa vez, por selecci\u00f3ns de cartas, diarios e poemas escritos por ela mesma. \nArgumento.\nEsta novela trata de tres mulleres, a ra\u00ed\u00f1a Cristina de Suecia e H\u00e9l\u00e8ne Jans, cuxas vidas son contadas por Ein\u00e9s Andrade, un personaxe contempor\u00e1neo que decide escribir a s\u00faa tese de doutoramento sobre estas d\u00faas mulleres que te\u00f1en en com\u00fan o seu amor\u00edo co fil\u00f3sofo Ren\u00e9 Descartes.\nPersonaxes.\nHerdou o trono de Suecia trala morte do seu pai a\u00ednda sendo adolescente. Recibiu a educaci\u00f3n necesaria para reinar un pouco m\u00e1is adiante. Desde que foi coroada ra\u00ed\u00f1a, rexeitou a idea de ter fillos, a\u00ednda que supuxera cortar a li\u00f1a de descendentes para o trono. Recibiu moitas presi\u00f3ns por parte dos conselleiros e gram\u00e1ticos que a educaron. A\u00ednda as\u00ed, segu\u00eda firme na s\u00faa opini\u00f3n. Christina sempre se interesou polo co\u00f1ecemento xeral e pola filosof\u00eda e acostumaba convidar estudosos e intelectuais \u00e1 corte. Un destes invitados foi Ren\u00e9 Descartes, que acudiu a Estocolmo coa esperanza de que a coroa sueca respaldase os seus estudos. En Suecia, a ra\u00ed\u00f1a reun\u00edase co fil\u00f3sofo moi cedo polas ma\u00f1\u00e1s, o que alteraba moito a rutina de Descartes. Christina comezou a namorarse do fil\u00f3sofo mais nunca llo fixo saber. Descartes sent\u00eda algo parecido por Christina. Consider\u00e1baa unha muller moi atractiva mais non tanto desde o punto de vista f\u00edsico sen\u00f3n desde o intelectual. Ti\u00f1a algo que a fac\u00eda moi interesante para el. Descartes contraeu unha enfermidade que en poucos d\u00edas acabou coa s\u00faa vida. Christina, lament\u00e1ndose de non ter podido confesarlle os seus sentimentos, decidiu acabar co seu reinado e abdicou en favor do seu primo e marchou de Suecia para viaxar por toda Europa. Morreu en Roma, o lugar onde se estableceu por \u00faltima vez.\nEra unha sandadora e meiga que resid\u00eda en \u00c1msterdam. Estaba axudando a unha muller a ter un fillo e non paraba de repetirlle que gardase as forzas para cando chegara o momento de parir. Mentres tanto, para distraela, H\u00e9l\u00e8ne contoulle a historia da s\u00faa filla. Ela viv\u00eda nunha casa na que serv\u00eda como criada. Ocup\u00e1base de diversas tarefas do fogar e no seu tempo libre gust\u00e1balle ler. Os se\u00f1ores da casa adoitaban ter invitados, e unha destas persoas foi o fil\u00f3sofo Ren\u00e9 Descartes, quen propuxo que os xoves se fixeran reuni\u00f3ns na casa nas que todas as persoas que al\u00ed viv\u00edan puideran expo\u00f1er os seus puntos de vista sobre temas filos\u00f3ficos e demais. H\u00e9l\u00e8ne foille collendo o gusto \u00e1 filosof\u00eda e comezou a traballar pola s\u00faa conta nun dos temas expostos nas reuni\u00f3ns, o dunha lingua universal. Descartes interesouse nas ideas de H\u00e9l\u00e8ne e traballaron xuntos na creaci\u00f3n dunha lingua global. O interese de Descartes foi m\u00e1is al\u00e1 do filos\u00f3fico e comezaron unha relaci\u00f3n amorosa da que naceu unha nena, chamada Francine, moi querida polos seus pais. A pequena Francine\u00a0morreu aos cinco anos de idade e deixou un baleiro enorme, imposible de encher de novo, nin para H\u00e9l\u00e8ne nin para Descartes. \nTras abdicar, Christina fixo unha parada en \u00c1msterdam para visitar o antigo amor de Ren\u00e9 Descartes, H\u00e9l\u00e8ne. A que foi ra\u00ed\u00f1a dunha potencia europea e unha das naci\u00f3ns m\u00e1is avanzadas da \u00e9poca encontr\u00e1base na casa dunha meiga para darlle uns papeis que lle pertenc\u00edan. Estiveron falando e rindo durante horas, chorando \u00e1s veces e recordando o que sentiron polo fil\u00f3sofo e o que significou para as s\u00faas vidas. Tralo encontro, Christina marchou e viaxou por toda Europa e mantivo o contacto con H\u00e9l\u00e8ne por carta. Nelas, tent\u00e1baa convencer para retomar o seu traballo e constru\u00edr unha lingua universal coa que todas as naci\u00f3ns puideran entenderse. H\u00e9l\u00e8ne repet\u00eda que non quer\u00eda facer iso sen\u00f3n ser ela mesma e axudar \u00e1s mulleres que o necesitaran coas s\u00faas receitas e herbas. \nEsta rapaza procede dunha casa na que viv\u00edan mulleres nada m\u00e1is, a s\u00faa nai, as s\u00faas t\u00edas e a bisavoa. Non sabe nada do seu pai xa que ela naceu froito dunha violaci\u00f3n por parte dun home que cr\u00edan que era un funcionario. A s\u00faa t\u00eda dedic\u00e1base a coci\u00f1ar doces e Livia, a s\u00faa nai, foi expulsada da Secci\u00f3n Femenina. A bisavoa marchou a principios do s\u00e9culo XX para Cuba onde co\u00f1eceu o seu marido co que tivo catro fillos, dous homes e d\u00faas mulleres. Cando volveu a Galiza, integrouse na loita obreira e tivo que esconderse cando estalou a Guerra civil espa\u00f1ola. Deixou a s\u00faa filla pequena coa s\u00faa outra filla. A nena morreu e os seus fillos tam\u00e9n. A primeira dunha enfermidade e os fillos combatendo. Trala guerra viviu coa \u00fanica filla que lle quedaba. Ein\u00e9s ten vinte e sete anos e est\u00e1 a facer a s\u00faa tese de doutoramento e mant\u00e9n correspondencia habitualmente co seu titor. A tese trata de Descartes e as s\u00faas ideas, mais ela considera moito m\u00e1is interesante a informaci\u00f3n que se poida extraer das mulleres que formaron parte da vida do fil\u00f3sofo, tanto H\u00e9l\u00e8ne como Christina de Suecia, a\u00ednda que o profesor que dirixe a s\u00faa tese non o vexa moi claro.\nEstilo.\nA obra est\u00e1 constitu\u00edda en forma de \"patchwork\" ou \u201cmosaico\u201d a base de cartas, receitarios e diarios cos que a autora vai constru\u00edndo a novela.\nTem\u00e1tica.\nNunha entrevista en xu\u00f1o de 2010, Teresa afirma:\nO que pretende a autora \u00e9 facer protagonistas \u00e1s mulleres e non a Descartes, a\u00ednda que a relaci\u00f3n entre as tres sexa o fil\u00f3sofo. De feito, na novela, o nome de Descartes non aparece at\u00e9 case as cen p\u00e1xinas."}
{"id": "461254", "revid": "23204", "url": "https://gl.wikipedia.org/wiki?curid=461254", "title": "Lingua lobi", "text": "A lingua lobi (tam\u00e9n co\u00f1ecida como miwa e lobiri) \u00e9 unha lingua da familia gur falada polo pobo lobi que habita en Burkina Faso, Costa do Marfil e Ghana."}
{"id": "461256", "revid": "23204", "url": "https://gl.wikipedia.org/wiki?curid=461256", "title": "Pobo lobi", "text": "Os lobis son grupo \u00e9tnico africano que habita en Burkina Faso e Costa do Marfil. Orixinario do actual estado de Ghana, arredor do ano 1770 os lobis migraron cara \u00f3 sur at\u00e9 Burkina Faso e posteriormente at\u00e9 Costa do Marfil. Falan a lingua lobi ou \"lobiri\"."}
{"id": "461257", "revid": "23204", "url": "https://gl.wikipedia.org/wiki?curid=461257", "title": "Lobis", "text": ""}
{"id": "461261", "revid": "25871", "url": "https://gl.wikipedia.org/wiki?curid=461261", "title": "Jorge Ponce", "text": "Jorge Ponce Rivero, nado en\u00a0M\u00e1laga o 19 de maio de 1982,\u00a0\u00e9 un c\u00f3mico e guionista espa\u00f1ol."}
{"id": "461263", "revid": "89787", "url": "https://gl.wikipedia.org/wiki?curid=461263", "title": "Manuel Monle\u00f3n Burgos", "text": " Manuel Monle\u00f3n Burgos, nado o 23 de febreiro de 1904 en Valencia e finado o 17 de agosto de 1976 en Mislata (Comunidade Valenciana), foi un debuxante, cartelista e ilustrador gr\u00e1fico valenciano. Tam\u00e9n se interesou polo naturismo, o anarquismo e, sobre todo, polo esperanto. A partir de 1929, especializouse nos carteis, formando parte da vangarda valenciana dos anos trinta. \nTraxectoria.\nPertenc\u00eda a unha humilde familia de agricultores de Andilla (Serrans) que emigraron \u00e1 capital valenciana. Cando era neno padeceu raquitismo. Traballou como mozo nunha f\u00e1brica de abanos, onde foi aprendiz do pintor miniaturista valenciano Mariano P\u00e9rez no seu taller de Les Ventalles. \nEsperanto.\nDurante a Segunda Rep\u00fablica espa\u00f1ola, estivo interesado na lingua internacional esperanto. A trav\u00e9s dos c\u00edrculos esperantistas sovi\u00e9ticos, contactou coa \"Asociaci\u00f3n de Artistas da Uni\u00f3n Sovi\u00e9tica\", unha entidade para a que produciu un gran n\u00famero de retratos de personaxes ilustres rusos. Tam\u00e9n publicou o libro \"Un idioma para el mundo proletario: el esperanto\", co pseud\u00f3nimo de \"Manuel Burgos\". Foi o primeiro presidente do \"Partido Laborista Esperantista de Valencia.\"\nSegunda Rep\u00fablica.\nIdeoloxicamente partiu dende c\u00edrculos pr\u00f3ximos ao anarquismo at\u00e9 achegarse aos ideais da revoluci\u00f3n sovi\u00e9tica e, pronto, frecuentou c\u00edrculos de artistas e intelectuais de esquerda e, sobre todo, comunistas. F\u00edxose amigo de Josep Renau co que participou en diversos traballos e que foi quen o introduciu na vangarda valenciana de artistas pl\u00e1sticos, na que estaban os irm\u00e1ns Vicente e Arturo Ballester, Vicente Canet, Jos\u00e9 Bauset, Francisco Carre\u00f1o, Rafael P\u00e9rez Contel, Rafael Ragao e Luis Dub\u00f3n. \nEn 1933, participou na Primeira Exposici\u00f3n de Arte Revolucionaria e formou parte da Uni\u00f3n de Escritores e Artistas Proletarios (UEAP). Neses anos optou polo uso do aer\u00f3grafo e da fotomontaxe. As\u00ed, foi un dos primeiros en usar fotomontaxes con prop\u00f3sitos propagand\u00edsticos e ideol\u00f3xicos. Traballou para diferentes revistas do momento como \"Orto\", \"Cuadernos de Cultura\u201d\" e \u201cNueva Cultura\" e sobre todo, para a revista editada pola FAI, \"Estudios\" na que realiza case t\u00f3dalas s\u00faas portadas. Tam\u00e9n traballou no peri\u00f3dico \"Verdad\" que dirixira Max Aub e acadara unha enorme popularidade polas s\u00faas portadas e carteis. Tam\u00e9n formou parte da Alianza de Intelectuais Anfifascistas. \nDurante a Guerra Civil espa\u00f1ola, os seus carteis de propaganda para o bando republicano foron bastante agresivos e foi considerado o principal artista gr\u00e1fico da guerra xunto con Josep Renau i Berenguer e Arturo Ballester. A pesar da s\u00faa ideolox\u00eda comunista, foise achegando ao anarcosindicalismo e realizou m\u00faltiples carteis e traballos para varias organizaci\u00f3ns pol\u00edticas como a CNT (como o cartel da Columna Iberia), UGT, o PCE ou o Partido Sindicalista de \u00c1ngel Pesta\u00f1a. Tam\u00e9n participou cos seus carteis no Pavill\u00f3n da Segunda Rep\u00fablica na Exposici\u00f3n Internacional de Par\u00eds de 1937. \nAo final da guerra, por mor da s\u00faa significaci\u00f3n pol\u00edtica, intentou sa\u00edr de Espa\u00f1a a trav\u00e9s de Alacant pero foi detido polas tropas italianas do xeneral Gastone G\u00e1mbara e foi ingresado primeiro no campo de concentraci\u00f3n de Ametllers e despois no de Albatera. Foi condenado a morte e pasou despois pola prisi\u00f3n de Carabanchel, pola de Palencia e polo C\u00e1rcere Modelo de Valencia. Nesta \u00faltima, na que coincidiron unha gran cantidade de artistas pl\u00e1sticos, por suxesti\u00f3n dos presos, creouse un Taller de Artes Pl\u00e1sticas, que se tomou como modelo para outros c\u00e1rceres e serviu para a s\u00faa posterior liberaci\u00f3n, en 1943, a partir da Lei de Redenci\u00f3n de penas por traballo.\nExilio e retorno.\nCando abandonou a prisi\u00f3n, traballou un tempo maquetando a revista \"Triunfo\" e logo fundou unha compa\u00f1\u00eda de publicidade (Diarco), con Antonio Casta\u00f1os, pero non se adaptou \u00e1 situaci\u00f3n e marchou en 1951 a Bogot\u00e1 (Colombia), onde traballou nunha editorial e varias axencias de publicidade. En 1958, instalouse en Caracas, e finalmente en 1962 regresou a Valencia, onde dirixiu unha axencia de publicidade xunto co seu fillo Lenko que tam\u00e9n era debuxante. Pouco despois instalouse en Mislata, onde se concentrou na pintura ata que unhas cataratas imped\u00edronlle continuar o seu traballo. "}
{"id": "461266", "revid": "23204", "url": "https://gl.wikipedia.org/wiki?curid=461266", "title": "Lingua bobo", "text": "A lingua bobo \u00e9 unha lingua da familia mand\u00e9 falada en Burkina Faso polo pobo bobo. A cidade occidental de Bobo-Dioulasso \u00e9 chamada en parte polo pobo bobo.\nO bobo div\u00eddese en: \n\u00c1mbolos dous grupos de dialectos te\u00f1en un 20%\u201330% de inintelixibilidade de acordo con \"Ethnologue\", e son consideradas linguas distintas."}
{"id": "461268", "revid": "23204", "url": "https://gl.wikipedia.org/wiki?curid=461268", "title": "Pobo bobo", "text": "Os bobo son un grupo \u00e9tnico que vive principalmente en Burkina Faso, con algunhas comunidades vivindo en Mal\u00ed. Bobo \u00e9 tam\u00e9n un nome acurtado da segunda cidade m\u00e1is grande en Burkina Faso, Bobo-Dioulasso."}
{"id": "461269", "revid": "23204", "url": "https://gl.wikipedia.org/wiki?curid=461269", "title": "Bobo", "text": ""}
{"id": "461270", "revid": "102241", "url": "https://gl.wikipedia.org/wiki?curid=461270", "title": "Lingua mossi", "text": "A lingua mossi (known in the language as Moor\u00e9; also \"M\u00f2or\u00e9, M\u00f5\u00f5r\u00e9, Mor\u00e9, Moshi, Moore, More\") \u00e9 unha lingua da familia gur da p\u00f3la oti\u2013volta e unha das d\u00faas linguas rexionais de Burkina Faso, estreitamente relacionada coa lingua frafra, falada \u00f3 longo da fronteira norte de Ghana. \u00c9 a lingua do pobo mossi, e \u00e9 falada por 5 mill\u00f3ns de persoas en Burkina Faso, ademais doutras 60\u00a0000 persoas m\u00e1is en Mal\u00ed e Togo."}
{"id": "461272", "revid": "89787", "url": "https://gl.wikipedia.org/wiki?curid=461272", "title": "Pobo mossi", "text": "Os mossis (ou \"mole\", \"mosse\", en singular \"moaaga\") son un grupo \u00e9tnico que habita no centro de Burkina Faso. Viven principalmente nas vilas de Nazinon e Nakanbe. Os mossis son o meirande grupo \u00e9tnico de Burkina Faso, constitu\u00edndo m\u00e1is do 40% da poboaci\u00f3n, ou 6,2 mill\u00f3ns de persoas. O outro 60% da poboaci\u00f3n de Burkina Faso componse duns 60 grupos \u00e9tnicos, principalmente gurunsi, senufo, lobis, bobo e fula. Os mossis falan a lingua m\u00f2or\u00e9."}
{"id": "461273", "revid": "23204", "url": "https://gl.wikipedia.org/wiki?curid=461273", "title": "Mossi", "text": ""}
{"id": "461274", "revid": "23204", "url": "https://gl.wikipedia.org/wiki?curid=461274", "title": "Mossis", "text": ""}
{"id": "461275", "revid": "89787", "url": "https://gl.wikipedia.org/wiki?curid=461275", "title": "A lente de diamante", "text": "A lente de diamante (en ) \u00e9 unha obra escrita por Fitz-James O'Brien. Est\u00e1 considerada unha das obras cumio de O'Brien.\nFoi traducido \u00f3 galego por Alejandro Tobar e foi publicado pola Editorial Hugin e Munin no ano 2014."}
{"id": "461276", "revid": "23204", "url": "https://gl.wikipedia.org/wiki?curid=461276", "title": "The Diamond Lense", "text": ""}
{"id": "461279", "revid": "23204", "url": "https://gl.wikipedia.org/wiki?curid=461279", "title": "The Diamond Lens", "text": ""}
{"id": "461281", "revid": "89787", "url": "https://gl.wikipedia.org/wiki?curid=461281", "title": "Micromegas", "text": "Micromegas (en ) \u00e9 unha novela curta do fil\u00f3sofo franc\u00e9s Voltaire. Xunto coa historia \"Songe de Platon\", \u00e9 un exemplo temper\u00e1n do x\u00e9nero literario de ciencia ficci\u00f3n, e \u00e9 un importante exemplo do desenvolvemento historia da literatura.\nA historia conta a visita \u00e1 Terra dun ser procedente dun planeta que orbita a estrela Sirius, e do seu compa\u00f1eiro do planeta Saturno. A t\u00e9cnica usada, de empregar un estra\u00f1o para comentar aspectos da cultura occidental, era moi com\u00fan durante este per\u00edodo. Voltaire tam\u00e9n empregou esta t\u00e9cnica en \"Zadig\".\nFoi traducido \u00f3 galego por Marie Abraira e foi publicado pola Editorial Hugin e Munin no ano 2014."}
{"id": "461282", "revid": "23204", "url": "https://gl.wikipedia.org/wiki?curid=461282", "title": "Microm\u00e9gas", "text": ""}
{"id": "461284", "revid": "89787", "url": "https://gl.wikipedia.org/wiki?curid=461284", "title": "A viaxe a Budapest", "text": "A viaxe a Budapest (en ) \u00e9 unha novela de Daniel Barredo publicada pola editorial Berenice en marzo de 2012. En decembro de 2011 ga\u00f1ou o certame Andaluc\u00eda Joven de Narrativa. \u00c9 unha novela xeracional ambientada en Granada e Budapest, tratando temas como a sexualidade, a literatura, as expectativas vitais ou a situaci\u00f3n econ\u00f3mica e laboral.\nFoi traducido \u00f3 galego por Alejandro Tobar e foi publicado pola Editorial Hugin e Munin no ano 2014."}
{"id": "461285", "revid": "23204", "url": "https://gl.wikipedia.org/wiki?curid=461285", "title": "El viaje a Budapest", "text": ""}
{"id": "461286", "revid": "89787", "url": "https://gl.wikipedia.org/wiki?curid=461286", "title": "A industria do sexo e do peixe empanado", "text": "A industria do sexo e do peixe empanado (en ) \u00e9 unha novela de Emmanuel Pierrat publicada orixinalmente en 2004 pola editorial le Dilettante. Conta a historia de d\u00faas irm\u00e1s bretoas, Ga\u00eblle e Gwena\u00eblle, que abandonan a s\u00faa vila pesqueira para ir a Par\u00eds e explorar a s\u00faa sexualidade.\nFoi traducido \u00f3 galego por Marie Abraira e foi publicado pola Editorial Hugin e Munin no ano 2014."}
{"id": "461287", "revid": "23204", "url": "https://gl.wikipedia.org/wiki?curid=461287", "title": "L'Industrie du sexe et du poisson pan\u00e9", "text": ""}
{"id": "461288", "revid": "89787", "url": "https://gl.wikipedia.org/wiki?curid=461288", "title": "A confesi\u00f3n de L\u00facio", "text": "A confesi\u00f3n de L\u00facio (en ) \u00e9 unha novela curta escrita por M\u00e1rio de S\u00e1-Carneiro. \u00c9 unha das obras de M\u00e1rio de S\u00e1-Carneiro que re\u00fane tres das s\u00faas obsesi\u00f3ns dominantes: o suicidio, o amor e o anormal avanzando at\u00e9 a loucura. O conto narra a historia dun tri\u00e1ngulo composto por L\u00facio, Marta e Ricardo.\nFoi traducido \u00f3 galego por Benxam\u00edn Constante e foi publicado pola Editorial Hugin e Munin no ano 2014."}
{"id": "461289", "revid": "23204", "url": "https://gl.wikipedia.org/wiki?curid=461289", "title": "A Confiss\u00e3o de L\u00facio", "text": ""}
{"id": "461290", "revid": "1093", "url": "https://gl.wikipedia.org/wiki?curid=461290", "title": "Xaime Garrido Rodr\u00edguez", "text": ""}
{"id": "461291", "revid": "1131", "url": "https://gl.wikipedia.org/wiki?curid=461291", "title": "Diccionario de escritores en lingua galega", "text": "O Diccionario de escritores en lingua galega \u00e9 unha obra escrita por Francisco Fern\u00e1ndez del Riego, un dos principais art\u00edfices da editorial Galaxia. A primeira edici\u00f3n foi publicada no ano 1990, e houbo unha segunda, corrixida e aumentada, no ano 1992. \u00c9 un dicionario sobre os principais escritores en lingua galega, baseado nun criterio idiom\u00e1tico, \u00e9 dicir, menciona a todos os escritores que se expresaron en galego.\nCriterios de selecci\u00f3n.\nOs criterios de selecci\u00f3n dos autores e autoras que aparecen d\u00e9bense a diferentes motivos. A particularidade deste dicionario, d\u00e9bese principalmente \u00e1 cuesti\u00f3n da fala. Non s\u00f3 en raz\u00f3n do idioma no que est\u00e1 redactado, sen\u00f3n porque del se excl\u00fae a aqueles autores que sendo naturais do pa\u00eds e tratando temas galegos, se expresaron exclusivamente en lingua castel\u00e1. \nEn funci\u00f3n da calidade literaria que pos\u00faa cada autor, atrib\u00faeselle un espazo determinado. Case todos te\u00f1en un posto, por modestos que sexan o seu enxe\u00f1o e saber. Non existe un criterio filol\u00f3xico, o concepto deste dicionario def\u00ednese, pois, segundo un criterio idiom\u00e1tico.\nAbrangue a todos aqueles escritores que se expresaron en galego sobre calquera asunto e con calquera caracter\u00edstica. Polo tanto, non se refire soamente \u00e1 produci\u00f3n puramente art\u00edstico-literaria, sen\u00f3n que tam\u00e9n se ocupa da que \u00e9 a expresi\u00f3n l\u00f3xica das ideas e das s\u00faas relaci\u00f3ns coas diversas manifestaci\u00f3ns da cultura.\nAn\u00e1lise do libro.\nCanto \u00e1s partes, poden diferenciarse d\u00faas. Por un lado, hai un breve limiar ao comezo, de d\u00faas follas.\nO libro organ\u00edzase nun conxunto heterox\u00e9neo de escritores e materias que na obra se reflicte, mais non tenta, por outra banda, ningunha finalidade cr\u00edtica. Ofr\u00e9ceselle ao lector unha panor\u00e1mica da cultura galega de onte a hoxe, na que aparece alfabetizada a n\u00f3mina de autores, tanto literarios como cient\u00edficos, ou grandes e pequenos, que traballaron coa ferramenta do idioma propio nas diversas ramas das letras e das ciencias. \u00c9 bastante abundante a cantidade de nomes e de datos, moitos dos cales saen \u00e1 luz por primeira vez. Intenta p\u00f3r \u00e1 disposici\u00f3n do p\u00fablico unha informaci\u00f3n sumaria sobre a vida e o labor de cada un dos autores que sobre o tema que sexa, se expresaron en galego. Mesmo por iso, v\u00e9n ser como un conxunto de datos e noticias, un arquivo que sintetiza informaci\u00f3ns sobre a existencia e os traballos (literarios-cient\u00edficos e de pescuda), de todos aqueles que lle emprestaron un servizo \u00e1 cultura de Galicia desde os vellos tempos at\u00e9 os nosos d\u00edas.\nFiguran nas p\u00e1xinas que seguen centos de notas que nutren os artigos breves ou menos breves. Ao corpo principal da obra eng\u00e1deselle un ap\u00e9ndice coa n\u00f3mina doutros escritores que fixeron un labor m\u00e1is limitado. O dicionario non \u00e9, nin pode ser por propia definici\u00f3n, unha obra de lectura seguida. O seu prop\u00f3sito red\u00facese ao que caracteriza a publicaci\u00f3ns deste tipo: o de servir de informaci\u00f3n e de consulta."}
{"id": "461292", "revid": "23204", "url": "https://gl.wikipedia.org/wiki?curid=461292", "title": "O so\u00f1o", "text": "O so\u00f1o (en ) \u00e9 unha novela escrita por Johannes Kepler en lat\u00edn escrita en 1608. A narrativa non foi publicada at\u00e9 o ano 1634 polo fillo de Kepler, Ludwig Kepler. Na narrativa, un rapaz island\u00e9s e a s\u00faa nai bruxa que fan unha viaxe on\u00edrica at\u00e9 Levania (a nosa L\u00faa). \"O so\u00f1o\" presenta unha detallada e imaxinativa descrici\u00f3n de como se ver\u00eda a Terra dende a L\u00faa, e \u00e9 considerado o primeiro tratado cient\u00edfico serio sobre a astronom\u00eda lunar. Carl Sagan e Isaac Asimov ref\u00edrense a ela como unha das primeiras obras de ciencia ficci\u00f3n.\nFoi traducida \u00f3 galego por Alfonso Blanco Quintela e foi publicada pola Editorial Hugin e Munin no ano 2014."}
{"id": "461293", "revid": "23204", "url": "https://gl.wikipedia.org/wiki?curid=461293", "title": "Somnium", "text": ""}
{"id": "461296", "revid": "23204", "url": "https://gl.wikipedia.org/wiki?curid=461296", "title": "Gaston Sindimwo", "text": "Gaston Sindimwo, nado en 1965, \u00e9 un pol\u00edtico burundiano que serve como primeiro vicepresidente de Burundi, baixo o goberno do presidente Pierre Nkurunziza, dende a s\u00faa inauguraci\u00f3n o 20 de agosto de 2015. Sindimwo \u00e9 tam\u00e9n o Secretario Xeral da Uni\u00f3n polo Progreso Nacional (UPRONA), e anteriormente foi secretario da oficina do vicepresidente."}
{"id": "461298", "revid": "23204", "url": "https://gl.wikipedia.org/wiki?curid=461298", "title": "Burundi bwacu", "text": "Burundi bwacu (\"O noso Burundi\") \u00e9 o himno nacional de Burundi. Escrito na lingua kirundi lingua por un grupo de escritores liderados por Jean-Baptiste Ntahokaja, un sacerdote cat\u00f3lico, foi composto por Marc Barengayabo e adoptado logo da independencia en 1962.\nLetra.\nKirundi.\nBurundi bwacu, Burundi buhire,&lt;br&gt;\nShinga icumu mu mashinga,&lt;br&gt;\nGaba intahe y'ubugabo ku bugingo.&lt;br&gt;\nWarapfunywe ntiwapfuye,&lt;br&gt;\nWarahabishijwe ntiwahababuka,&lt;br&gt;\nUhagurukana, uhagurukana, uhagurukana, ubugabo urikukira.&lt;br&gt;\nKomerwamashi n'amakungu,&lt;br&gt;\nHabwa impundu nabawe,&lt;br&gt;\nIsamirane mu mashinga, isamirane mu mashinga,\nBurundi bwacu, ragi ry'abasokuru,&lt;br&gt;\nRamutswa intahe n'ibihugu,&lt;br&gt;\nUfatanije ishaka n'ubuhizi;&lt;br&gt;\nVuza impundu wiganzuye uwakuganza uwakuganza.\nBurundi bwacu, nkoramutima kuri twese,&lt;br&gt;\nTugutuye amaboko, umutima n'ubuzima,&lt;br&gt;\nImana yakuduhaye ikudutungire.&lt;br&gt;\nHorana ubumwe n'abagabo n'itekane.&lt;br&gt;\nSagwa n'urweze, sagwa n'amahoro meza.\nKirundi (con diacr\u00edticos tonais \u2014 \"utw\u00e2tuzo\").\nBur\u016dndi Bw\u00e2cu, Bur\u016dndi buh\u012dre,&lt;br&gt;\nSh\u012bnga ic\u00famu mu mash\u012bnga,&lt;br&gt;\nGaba int\u0103he y'\u00fabugabo ku bug\u012bngo.&lt;br&gt;\nWar\u00e1pfunywe ntiwapf\u00fbye,&lt;br&gt;\nWar\u00e1hab\u012bshijwe ntiwahababuka,&lt;br&gt;\nUhagurukana, uhagurukana, uhagurukana, ubugabo ur\u00eekukira.&lt;br&gt;\nKomerwa am\u00e1shi n'\u00e1mak\u016bngu,&lt;br&gt;\nH\u0101bwa imp\u016dndu n'\u00e2b\u00e2we,&lt;br&gt;\nIs\u0101m\u00edrane mu mash\u012bnga, is\u0101m\u00edrane mu mash\u012bnga.\nBur\u016dndi bw\u00e2cu, r\u00e1gi ry'\u00e1bas\u00f4k\u00faru,&lt;br&gt;\nRamutswa int\u0103he n'\u00edbih\u00fagu,&lt;br&gt;\nUfat\u00e1nije ishaka n'ub\u00fahizi;&lt;br&gt;\nVuza imp\u016dndu w\u012dg\u0101nz\u016bye uwak\u00fag\u0101nza uwak\u00fag\u0101nza.\nBur\u016dndi bw\u00e2cu, nk\u00f3ram\u00fatima kur\u00ed tw\u00ebse, &lt;br&gt;\nTugut\u016bye amab\u00f3ko, umutima n'\u00fabuzima,&lt;br&gt;\nIm\u00e2na yak\u00faduh\u0101ye ikud\u00fat\u016bngire.&lt;br&gt;\nHorana ub\u00famwe n'\u00e1bagabo n'\u00edt\u0115k\u0101ne.&lt;br&gt;\nS\u0101gwa n'\u00farw\u0115ze, s\u0101gwa n'\u00e1mah\u00f3ro m\u0113z\u00e1."}
{"id": "461299", "revid": "23204", "url": "https://gl.wikipedia.org/wiki?curid=461299", "title": "Himno nacional de Burundi", "text": ""}
{"id": "461302", "revid": "1131", "url": "https://gl.wikipedia.org/wiki?curid=461302", "title": "Colexio Santo \u00c1ngel", "text": "O colexio Santo \u00c1ngel \u00e9 un centro educativo pluriling\u00fce, concertado e mixto da cidade de Ourense. Est\u00e1 na r\u00faa Vila Real n\u00ba 6, e nel imp\u00e1rtense Educaci\u00f3n Infantil, Primaria e Secundaria Obrigatoria.\nHistoria.\n\u00c1ngela Santamarina, co\u00f1ecida en Ourense como Angelita Varela decidiu transformar a capela, que con anterioridade constru\u00edra para gardar os restos dos seus familiares e para facer un museo cos recordos destes, nun asilo chamado Asilo Santo \u00c1ngel. Inaugurouse o 2 de xullo de 1925; o proxecto realizouse coa colaboraci\u00f3n das Relixiosas Calasancias. Esta fundaci\u00f3n ti\u00f1a como finalidade acoller as nenas orfas dende os 5 ata os 15 anos. Nestes anos dar\u00edaselles unha educaci\u00f3n primaria, formaci\u00f3n cristi\u00e1 e aprender\u00edan a lavar, pasar o ferro, bordar, coci\u00f1ar...\nPor\u00e9n, cando a sociedade cambiou, tanto no eido cultural como no acad\u00e9mico, precis\u00e1banse m\u00e1is recursos. Isto levouna a converter o asilo nun colexio. Cando esta proposta foi aprobada, pasouse a chamar Santo \u00c1ngel. Nese momento, o centro non s\u00f3 funciona para as orfas, sen\u00f3n que tam\u00e9n abriu as portas a mozas internas e externas independentemente da s\u00faa clase social.\nO colexio mixto actual foi orixinalmente un asilo para as orfas. Este contin\u00faa co seu principal labor, que \u00e9 educar os nenos e nenas para que sexan membros \u00fatiles na sociedade. Foise transformando para adaptarse \u00e1s esixencias das novas leis dende a s\u00faa apertura ata hoxe.\nInstalaci\u00f3ns.\nNo exterior ten un patio de pedras por onde entran os pais, nais e av\u00f3s para recoller os nenos e nenas de E.Infantil. Un patio preparado para os nenos e nenas m\u00e1is pequenos e pequenas do colexio. Tam\u00e9n ten un patio exterior para o resto dos ciclos; este non \u00e9 moi amplo e est\u00e1 decorado e pintado con xogos populares no chan e ten algunhas pintadas feitas por mestras e alumnado do centro.\nA estrutura do edificio componse dunha entrada na que se atopa a direcci\u00f3n, a recepci\u00f3n, as\u00ed como outras aulas para reuni\u00f3ns e diversos departamentos. Distrib\u00faense en catro pisos nos que se atopan as aulas de todos os ciclos que abarca dito centro. As\u00ed mesmo, hai unha clase de psicomotricidade para os m\u00e1is pequechos e pequechas. Un laboratorio, unha sala de audiovisuais, unha aula de m\u00fasica, un taller de tecnolox\u00eda, unha biblioteca, unha aula de inform\u00e1tica, un sal\u00f3n vermello para actuaci\u00f3ns teatrais e unha capela."}
{"id": "461304", "revid": "27155", "url": "https://gl.wikipedia.org/wiki?curid=461304", "title": "Arcamebas", "text": ""}
{"id": "461308", "revid": "6468148", "url": "https://gl.wikipedia.org/wiki?curid=461308", "title": "Joel R. G\u00f4mez", "text": "Joel R. G\u00f4mez, nado en Ourense en 1959 como Jos\u00e9 Manuel Rodr\u00edguez G\u00f3mez, \u00e9 un xornalista, investigador e escritor literario galego. \nTraxectoria.\nLicenciouse na Universidade de Santiago de Compostela en Filosof\u00eda e Ciencias da Educaci\u00f3n pola secci\u00f3n de psicolox\u00eda e, m\u00e1is tarde, na d\u00e9cada dos noventa, en Filolox\u00eda Portuguesa, formando parte da primeira promoci\u00f3n de estudantes. \u00c9 especialmente co\u00f1ecido polas s\u00faas investigaci\u00f3ns sobre o fil\u00f3logo e escritor galego Ernesto Guerra da Cal, sobre o que fixo a s\u00faa tese doutoral e sobre o que segue a investigar actualmente no Rede Galabra.\nXornalismo.\nNo \u00e1mbito do xornalismo, no que se iniciou hai m\u00e1is de cuarenta anos, traballou fundamentalmente no campo da s\u00e1ude, m\u00e1is tam\u00e9n destacan as entrevistas realizadas ao escritor ourens\u00e1n Eduardo Blanco Amor, a derradeira delas, o d\u00eda previo ao seu falecemento. Alg\u00fans dos xornais nos que publicou son \"La Voz de Galicia\", no que a\u00ednda segue a publicar,e o ourens\u00e1n \"La Regi\u00f3n\", a\u00ednda que tam\u00e9n traballou para xornais de f\u00f3ra de Galiza.\nTraxectoria investigadora.\n\u00c9 durante os estudos universitarios, a trav\u00e9s dunha busca sobre o educador brasileiro Paulo Freire, cando descobre o movemento reintegracionista, no que profundizar\u00eda coa axuda de Ricardo Carvalho Calero e Jos\u00e9 Lu\u00eds Rodr\u00edguez, profesores de Filolox\u00eda Galego-Portuguesa. S\u00famase \u00e1 Associa\u00e7om Galega da L\u00edngua (AGAL), onde m\u00e1is tarde, nos noventa, na colecci\u00f3n \u201cCria\u00e7om\u201d publicar\u00e1 a novela \"Quando o sol arde na noite\". Tam\u00e9n toma parte da creaci\u00f3n da Asociaci\u00f3n de Escritoras e Escritores en Lingua Galega. Neste per\u00edodo de tempo tam\u00e9n se publicar\u00e1n outras das s\u00faas primeiras obras literarias.\nDurante os seus estudos en Filolox\u00eda, Joel R. L\u00f3pez achegarase teor\u00edas como a dos Polisistemas de Itamar Even-Zohar e a dos Campos literarios de Pierre Bourdieu que influir\u00e1n enormemente nas s\u00faas posteriores investigaci\u00f3ns dos sistemas literarios dentro do grupo Galabra (Galego-Luso-Afro-Brasileiros) da USC. \u00a0\u00c9 neste grupo onde desenvolve o seu traballo sobre Ernesto Guerra da Cal, sobre o que far\u00e1 a s\u00faa tese, entitulada \"A traject\u00f3ria de Ernesto Guerra da Cal nos campos cient\u00edfico e liter\u00e1rio\", defendida no 2009 e dispo\u00f1\u00edbel en li\u00f1a. Sobre este autor ten publicados outros traballos como \u201cA bibliograf\u00eda queirociana de Ernesto Guerra da Cal\u201d (2008) ou \u201cO pensamento de Ernesto Guerra da Cal sobre a lusofon\u00eda\u201d (2009).\nTese doutoral.\nA tese doutoral de Joel R. G\u00f4mez, \"A traject\u00f3ria de Ernesto Guerra da Cal nos campos cient\u00edfico e liter\u00e1rio\", aborda a traxectoria de Ernesto Guerra da Cal e a s\u00faa canonizaci\u00f3n, co\u00f1ecemento e reco\u00f1ecemento nos distintos sistemas literarios, en especial o portugu\u00e9s e o galego, mais tam\u00e9n o espa\u00f1ol, o franc\u00e9s ou o ingl\u00e9s, as\u00ed como os materiais dispo\u00f1\u00edbeis, in\u00e9ditos ou non, do autor nestes pa\u00edses ou noutros como o Brasil e os EUA.\nTal e como explica na introduci\u00f3n do traballo, as s\u00faas investigaci\u00f3n sobre Guerra da Cal comezan no 1999 durante os seus estudos na USC da man do doutor Elias J. Torres Feij\u00f3o. Isto vese motivado en parte pola conmemoraci\u00f3n no 2000 do centenario do falecemento de E\u00e7a de Queir\u00f3s, escritor portugu\u00e9s de reco\u00f1ecemento mundial sobre o que se centra a obra de Guerra da Cal. Deste modo, en abril do ano 2000, Joel R. G\u00f4mez comparte e discute co Grupo Galabra os primeiros resultados e pres\u00e9ntaos en setembro na Facultade de Filolox\u00eda. En abril do 2001, este traballo ser\u00e1 ampliado e constituir\u00e1 a s\u00faa memoria de licenciatura co t\u00edtulo \"A produ\u00e7\u00e3o queirosiana de Ernesto Guerra da Cal e o Polissistema Liter\u00e1rio Portugu\u00eas. (Estudo de um duplo processo de canoniza\u00e7\u00e3o)\", na mesma data en que a Associa\u00e7om Galega da L\u00edngua publica o poemario p\u00f3stumo de Guerra da Cal \"Caracol ao P\u00f4r-do-Sol\".\nA partir desta investigaci\u00f3n, nos seguintes anos d\u00faas editoriais galegas mostran interese por publicar este traballo e fomentar as pescudas e a divulgaci\u00f3n en Galiza sobre Da Cal e os seus estudos queirosianos. Arredor deste tema, participa en distintos congresos como o \u201cVII Congresso da Associa\u00e7\u00e3o Internacional de Lusitanista\u201d (Portugal, xullo do 2005) e publica artigos en revistas como \"Ag\u00e1lia\" ou a brasileira \"Converg\u00eancia Lus\u00edada\", e en colaboraci\u00f3n con distintos organismos de pa\u00edses como o Brasil, os Estados Unidos ou Portugal, ampl\u00eda as s\u00faas pescudas at\u00e9 conformar a tese de doutoramento.\nTraxectoria literaria.\nJoel R. G\u00f4mez di identificarse m\u00e1is como xornalista que como escritor literario e, a\u00ednda que na d\u00e9cada dos oitenta considerara dedicarse \u00e1 literatura, na s\u00faa biograf\u00eda na Biblioteca Virtual Galega afirma que finalmente ser\u00e1 para el algo m\u00e1is achegado a unha forma de desconexi\u00f3n do traballo. Non obstante, a s\u00faa produci\u00f3n m\u00e1is al\u00e1 do ensaio de investigaci\u00f3n e o artigo xornal\u00edstico \u00e9 ampla, e escribe tanto narrativa como teatro.\nAlgunhas das obras de Joel R. G\u00f4mez son as seguintes:"}
{"id": "461313", "revid": "23204", "url": "https://gl.wikipedia.org/wiki?curid=461313", "title": "Margarida de Angulema", "text": "Margarida de Angulema, chamada tam\u00e9n Margarida de Francia, Margarida de Valois, Margarida de Alen\u00e7on, Margarida de Navarra ou Margarida de Orle\u00e1ns, nada en Angoul\u00eame (Francia) o 11 de abril de 1492 e finada en Odos (Altos Pireneos) o 21 de decembro de 1549, foi unha nobre francesa, princesa da primeira rama de Orle\u00e1ns da dinast\u00eda dos capetos, duquesa consorte de Alen\u00e7on (1509-1525), ra\u00ed\u00f1a consorte de Navarra (1527-1549), escritora e humanista. Foi unha muller moi avanzada no seu tempo. Segundo un libro de Vicente D\u00edez Canseco, era co\u00f1ecida pola s\u00faa beleza e talento. Ti\u00f1a un amplo co\u00f1ecemento, falaba italiano e castel\u00e1n ao mesmo nivel que o franc\u00e9s e ti\u00f1a un grande interese na pol\u00edtica. Apreciada polo seu car\u00e1cter aberto, a s\u00faa cultura e por facer da s\u00faa corte un brillante centro do humanismo, acolleu de bo grado os inicios da Reforma difundindo o evanxelismo e o platonismo. Como escritora a s\u00faa obra m\u00e1is co\u00f1ecida \u00e9 o \"Heptam\u00e9ron\" seguindo o modelo do \"Decamer\u00f3n\" de Bocaccio pero coa inversi\u00f3n da situaci\u00f3n no papel de homes e mulleres xa que na obra de Margarida son as mulleres quen ridiculizan os homes.\nTraxectoria.\nNaceu no castelo de Angoul\u00eame o 11 de abril de 1492. Filla de Carlos de Orle\u00e1ns (1459-1496), conde de Angulema e de Lu\u00edsa de Savoia. Carlos de Orle\u00e1ns era descendente directo de Carlos V de Francia e pretendente \u00e1 coroa francesa trala morte sen descendencia de Carlos VIII de Francia. Cando ti\u00f1a dous anos cambiaron de residencia e instal\u00e1ronse en Cognac, onde naceu o seu irm\u00e1n, o futuro Francisco I de Francia.\nTras morrer o seu pai en 1496, cando ela ti\u00f1a catro anos, ambos os irm\u00e1ns quedaron baixo a tutela do duque Lu\u00eds de Valois, que chegou ao trono en 1499.\nBaixo a supervisi\u00f3n da s\u00faa nai recibiron formaci\u00f3n por parte de Madame de Chatillon e dos mellores titores da \u00e9poca, que lles ensinaron lat\u00edn, italiano e castel\u00e1n, ademais do neoplatonismo, que chegaba dende Florencia coa idea de que o corpo \u00e9 o c\u00e1rcere da alma, da que s\u00f3 se libera a trav\u00e9s da morte e o amor, e o espiritualismo evanx\u00e9lico. \nCando ti\u00f1a dez anos a s\u00faa nai tentou casala co pr\u00edncipe de Gales Henrique VIII de Inglaterra, mais o enlace foi rexeitado pola parte inglesa. Posteriormente estivo prometida a Gast\u00f3n de Foix, sobri\u00f1o de Lu\u00eds XI de Francia, do cal estaba namorada, mais este faleceu antes da voda na batalla de R\u00e1vena. Aos 17 anos, en decembro de 1509 celebrou o seu primeiro matrimonio co duque de Alen\u00e7on, un matrimonio sen amor e desgraciado. \nEn 1515 morreu o rei Lu\u00eds XII sen sucesor directo e o seu irm\u00e1n Francisco chegou ao trono de Francia. A s\u00faa relaci\u00f3n familiar co novo rei converteuna nunha figura relevante da corte, que Margarida aproveitou para rodearse de intelectuais, artistas e pensadores chegando a ser considerada como unha mecenas do Renacemento intelectual e literario en Francia.\nEnviuvou en 1525, ano no que Margarida escribiu o seu primeiro libro, \"Le Dialogue\".\nComo consecuencia da batalla de Pav\u00eda entre franceses e espa\u00f1ois, Francisco I caeu prisioneiro do emperador Carlos V. Francisco I foi trasladado en primeiro lugar a Valencia e posteriormente foi trasladado a Madrid.\nMargarida trasladouse a Madrid en setembro de 1525 para visitar o seu irm\u00e1n o rei Francisco I e negociar as condici\u00f3ns para a s\u00faa liberaci\u00f3n. O propio emperador Carlos I acompa\u00f1ou a Margarida na visita, e a consecuencia desta , asinouse o Tratado de Madrid (19 de decembro de 1526) polo que Francia cedeu o ducado de Borgo\u00f1a aos Habsburgos e a cambio Francisco I obtivo a liberdade.\nDurante a turbulencia relixiosa de Francia, Margarida deu asilo a moitos dos perseguidos por herexes nos seus novos estados de Navarra; inclu\u00edndo a Berquin, Dolet (os dous foron queimados posteriormente); Calvino, que xa era un firme protestante, pero non un l\u00edder relixioso e Cl\u00e9ment Marot, quen foi nomeado o seu axudante de c\u00e1mara.\nTal asistencia aos amigos da reforma levouna a ser sospeitosa de profesar as doutrinas her\u00e9ticas. A Sorbona sublevouse contra Margarida. No\u00ebl B\u00e9da, membro da facultade de teolox\u00eda, denunciou o seu poema titulado \"Le Miroir de l\u2019\u00e2me p\u00e9cheresse\", e esforzouse por demostrar que, ao non falar nesta obra dos santos ou do purgatorio, a s\u00faa autora non cr\u00eda nestes dous dogmas do catolicismo. Un monxe dixo que Margarida deber\u00eda ser cosida nun saco e lanzada ao Sena. Estudantes do Colexio de Navarra satiriz\u00e1rona nunha obra titulada \"Furia do inferno.\" Con todo, o seu irm\u00e1n obrigou a retirar os cargos e obtivo unha desculpa da Sorbona.\nMatrimonio e descendencia.\nO 3 de decembro de 1509, aos 17 anos de idade, casou en primeiras nupcias co \u00faltimo duque de Alen\u00e7on Carlos IV, co que non tivo fillos. Cando o irm\u00e1n de Margarida, Francisco I, ascendeu ao trono, converteuse no primeiro pr\u00edncipe de sangue. Quedou vi\u00fava en 1525, xusto cando o seu irm\u00e1n estaba preso e enfermo na corte de Espa\u00f1a despois da derrota de Pav\u00eda. O 24 de xaneiro de 1527 casou con Henrique II de Albret, rei de Navarra e desa uni\u00f3n naceron:\nMargarida de Angulema faleceu o 21 de decembro de 1549 no castelo de Odos, preto de Tarbes, aos 57 anos de idade. A maior\u00eda dos autores que falaron dela nos dous s\u00e9culos anteriores din que contra o final da s\u00faa vida frecuentou os sacramentos e empregou grandes cantidades de di\u00f1eiro para constru\u00edr templos en honra \u00e1 relixi\u00f3n cat\u00f3lica, o cal destr\u00fae as sospeitas expostas sobre as s\u00faas crenzas. Tam\u00e9n estableceu alg\u00fans hospitais, un deles en Par\u00eds.\nObra literaria.\nPierre Boaistuau foi o primeiro editor das s\u00faas obras.\nHeptam\u00e9ron ou os contos da ra\u00ed\u00f1a de Navarra.\nNa recta final da s\u00faa vida escribiu as s\u00faas d\u00faas grandes creaci\u00f3ns: \"Les Prisons\", na que condensou as s\u00faas inquietudes filos\u00f3ficas, teol\u00f3xicas, m\u00edsticas e art\u00edsticas, e o \"Heptam\u00e9ron\", (1542) que est\u00e1 considerada como a s\u00faa obra cume. Segue o modelo do \"Decamer\u00f3n\" de Boccaccio, que xa se co\u00f1ec\u00eda dende 1414, mais non puido acabalo, xa que a morte lle chegou antes de terminar a obra. O \"Heptam\u00e9ron\" recolle 72 relatos que se desenvolven durante sete d\u00edas. Como na obra de Boccaccio, os relatos inscr\u00edbense nunha historia pechada. Margarida fai que cinco homes e cinco mulleres, atrapados polo derrube dunha ponte por mor dunha forte choiva, conten unha historia cada d\u00eda durante dez xornadas ata completar cen relatos. Con todo, a ra\u00ed\u00f1a navarra s\u00f3 puido completar sete xornadas, de a\u00ed o t\u00edtulo de \"Heptam\u00e9ron\". O historiador Jon Oria, autor dunha biograf\u00eda da ra\u00ed\u00f1a destaca da obra:\nA \u00faltima edici\u00f3n de \"Heptam\u00e9ron\" parece que \u00e9 a de Berna, 1780, con l\u00e1minas de Chodowiecki.\nInfluencia.\nSimone de Beauvoir ref\u00edrese a ela na s\u00faa obra \"O segundo sexo\" con estas palabras:"}
{"id": "461315", "revid": "56817", "url": "https://gl.wikipedia.org/wiki?curid=461315", "title": "Unicorn Store", "text": "Unicorn Store \u00e9 un filme estadounidense de 2017 dirixido e coproducido por Brie Larson (no seu debut como directora). O gui\u00f3n \u00e9 obra de Samantha McIntyre. Est\u00e1 protagonizado por Larson, Samuel L. Jackson, Joan Cusack, Bradley Whitford, Karan Soni, Mamoudou Athie, Mary Holland e Hamish Linklater.\nEstreouse na secci\u00f3n de Presentaci\u00f3ns Especiais do Festival Internacional de Cinema de Toronto de 2017. Estreouse internacionalmente o 5 de abril de 2019 a trav\u00e9s de Netflix."}
{"id": "461316", "revid": "5863", "url": "https://gl.wikipedia.org/wiki?curid=461316", "title": "Diccionario Bio-bibliogr\u00e1fico de Escritores", "text": ""}
{"id": "461321", "revid": "47401", "url": "https://gl.wikipedia.org/wiki?curid=461321", "title": "Margarida de Navarra (1492-1549)", "text": ""}
{"id": "461336", "revid": "85894", "url": "https://gl.wikipedia.org/wiki?curid=461336", "title": "Cimadevila, Cumbraos, Sobrado", "text": "Cimadevila \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 4 habitantes (2 homes e 2 mulleres)."}
{"id": "461341", "revid": "23204", "url": "https://gl.wikipedia.org/wiki?curid=461341", "title": "Corvida", "text": "Corvida \u00e9 unha das infraordes en que se divide a suborde da orde dos paseriformes.\n\u00c9 un clado irm\u00e1n de Climacterida, Meliphagida, Pomatostomida e Passerida. \nTaxonom\u00eda.\nDescrici\u00f3n.\nA infraorde foi descrita en 1830 polo zo\u00f3logo alem\u00e1n Johann Georg Wagler.\nEtimolox\u00eda.\nO termo do lat\u00edn cient\u00edfico \"Corvida\" \u00e9 o nominativo plural do nome do lat\u00edn cl\u00e1sico \"corvus, -i\", 'os corvos'.\nSuperfamilias.\nA infraorde comprende as seguintes superfamilias:\nDistribuci\u00f3n.\nOs membros dos \"Corvida\" son cosmopolitas, excepto en Am\u00e9rica do Sur, nalgunhas illas oce\u00e1nicas e na Ant\u00e1rtida. Enc\u00f3ntranse desde Australia e Nova Zelandia, at\u00e9 o Canad\u00e1, os Estados Unidos, M\u00e9xico, \u00c1frica, Europa e Asia.\nEvoluci\u00f3n.\nOs \"Corvida\" parecen ter evolucionado en Nova Guinea/Australia. A s\u00faa diversidade aumentou no eoceno ou no oligoceno no arquip\u00e9lago de Nova Guinea e, eventualmente, migrou a Asia e, de a\u00ed, ao resto do mundo. "}
{"id": "461343", "revid": "5863", "url": "https://gl.wikipedia.org/wiki?curid=461343", "title": "L\u00faa de al\u00e9n mar", "text": ""}
{"id": "461347", "revid": "85894", "url": "https://gl.wikipedia.org/wiki?curid=461347", "title": "Manuel Dold\u00e1n Caridad", "text": "Manuel Dold\u00e1n Caridad, nado no Temple (Cambre) e finado en Coir\u00f3s en agosto de 1936, foi un pol\u00edtico galego.\nTraxectoria.\nMozo de almac\u00e9n afiliado \u00e1 CNT e pr\u00f3ximo ao PSOE. Logo das elecci\u00f3ns de febreiro de 1936 foi designado concelleiro de Cambre, tomou posesi\u00f3n o 21 de marzo. Co golpe de Estado do 18 de xullo de 1936 foi paseado. O seu cad\u00e1ver apareceu en Coir\u00f3s en agosto de 1936. Xulgado polo Tribunal Regional de Responsabilidades Pol\u00edticas, foi sancionado o 23 de xullo de 1941 con 100 pesetas.\nDatos persoais.\nCasou con Carmen Don M\u00edguez, foi pai de Jos\u00e9, Manuel e Rogelio Doldan Don."}
{"id": "461348", "revid": "1888", "url": "https://gl.wikipedia.org/wiki?curid=461348", "title": "Jos\u00e9 Dold\u00e1n Don", "text": ""}
{"id": "461352", "revid": "22795", "url": "https://gl.wikipedia.org/wiki?curid=461352", "title": "Corvoideos", "text": "A dos corvoideos (\"Corvoidea\") \u00e9 unha das superfamilias en que se divide a infraorde dos \"Corvida\", da suborde dos oscines, dentro da orde dos paseriformes).\nTr\u00e1tase dun clado que non difire moito do que foi descrito en 1990 por Sibley e Ahlquist, e que consta dun gran n\u00famero de paxaros cantores de diferentes tama\u00f1os.\nEste grupo comprende especies europeas, como moitas das familias dos c\u00f3rvidos, lan\u00edidos e ori\u00f3lidos. Por\u00e9n, a mayor\u00eda das familias son ex\u00f3ticas e se distrib\u00faense en gran parte de \u00c1frica, Asia, Australia e Nova Guinea, como, por exemplo, as aves do para\u00edso.\nFamilias.\nA superfamilia comprende as seguintes familias:"}
{"id": "461354", "revid": "72012", "url": "https://gl.wikipedia.org/wiki?curid=461354", "title": "Corvoidea", "text": ""}
{"id": "461363", "revid": "1505", "url": "https://gl.wikipedia.org/wiki?curid=461363", "title": "Corvo", "text": ""}
{"id": "461375", "revid": "5132", "url": "https://gl.wikipedia.org/wiki?curid=461375", "title": "Organizaci\u00f3n de B\u00e9isbol de Corea", "text": ""}
{"id": "461383", "revid": "839", "url": "https://gl.wikipedia.org/wiki?curid=461383", "title": "Gabriel Piroird", "text": "Gabriel Piroird, nado o 5 de outubro de 1932 en Li\u00f3n e finado na mesma cidade o 4 de abril de 2019, foi un relixioso cat\u00f3lico latino franc\u00e9s, bispo de Constantina e Hipona entre 1983 e 2008.\nTraxectoria.\nGabriel Piroird foi ordenado sacerdote do Instituto do Prado o 27 de xu\u00f1o de 1964. Logo de estar en contacto durante varios anos coa inmigraci\u00f3n alxeriana en Li\u00f3n, foi enviado a Alxeria como p\u00e1rroco de Bixaia, na diocese de Constantina, ao mesmo tempo que traballaba como enxe\u00f1eiro na direcci\u00f3n de hidr\u00e1ulica da vilaia. \nO 25 de marzo de 1983 foi nomeado bispo de Constantina e Hipona. Recibiu a consagraci\u00f3n episcopal o 3 de xu\u00f1o de mans do seu predecesor, o bispo Jean-Baptiste Scotto.\nRetirouse o 21 de novembro de 2008 e, como bispo em\u00e9rito, exerceu como capel\u00e1n das Pequenas Irm\u00e1s dos Pobres. Finou o 4 de abril de 2019."}
{"id": "461385", "revid": "89787", "url": "https://gl.wikipedia.org/wiki?curid=461385", "title": "Esther Kamatari", "text": "Esther Kamatari, nada en Bujumbura o 30 de novembro de 1951, \u00e9 unha escritora, modelo e princesa exiliada de Burundi.\nTraxectoria.\nEsther Kamatari medrou en Burundi como membro da familia real. Educouse no Ecole Nationale d'Administration du Burundi. Logo da independencia en 1962, o rei foi derrocado cun golpe de estado militar e a monarqu\u00eda foi abolida en 1966. Kamatari abandonou o pa\u00eds en 1970 despois do asasinato do seu pai e estabeleceuse en Par\u00eds, onde se converteu en modelo. Un intento de restabelecer a monarqu\u00eda rematou co asasinato de Ntare V en 1972.\nA historia de Burundi logo da independencia estivo dominada polas tensi\u00f3ns entre a maior\u00eda hutu e a minor\u00eda tutsi. A guerra civil da d\u00e9cada de 1990, os conflitos cos pa\u00edses veci\u00f1os e a dif\u00edcil situaci\u00f3n de milleiros de nenos v\u00edtimas de guerra levouna a involucrarse coa \"Association of the People of Burundi\" en Francia. En Burundi, \u00e9 co\u00f1ecida pola s\u00faa labor humanitaria.\nUnha paz mediada por Sur\u00e1frica fixo posibles as elecci\u00f3ns en Burundi, e Esther Kamatari e o seu partido Abahuza, que quere dicir \"unir a xente\", concorreron pola restauraci\u00f3n da monarqu\u00eda.\nVida persoal.\nEsther casou cun franc\u00e9s chamado Gilles, doutor de profesi\u00f3n. Tiveron dous fillos, Jade e Arthur. Esther ti\u00f1a unha filla, Fr\u00e9d\u00e9rique, e un fillo, Wilson Lixon, dunha relaci\u00f3n anterior."}
{"id": "461399", "revid": "785", "url": "https://gl.wikipedia.org/wiki?curid=461399", "title": "O reici\u00f1o de Galicia", "text": "O reici\u00f1o de Galicia ou O reici\u00f1o de Galiza (en ) \u00e9 unha epopea inclu\u00edda na primeira serie da colecci\u00f3n de poemas \"La L\u00e9gende des si\u00e8cles\" (1859) do escritor franc\u00e9s Victor Hugo. Est\u00e1 inspirada na historia de Garc\u00eda II de Galicia. O poema relata a tentativa de usurpaci\u00f3n do reino a Nuno, fillo de Garc\u00eda de Galicia.\nFoi traducida \u00f3 galego por Henrique Harguindey e foi publicada pola Edici\u00f3ns Laiovento no ano 1998. No ano 2005, foi publicado de novo cunha traduci\u00f3n de Harguindey dentro da colecci\u00f3n Biblioteca Galega de Cl\u00e1sicos Universais. En 2022 Laiovento publicou unha nova edici\u00f3n na colecci\u00f3n Ventoalto.\nEn 2023 unha adaptaci\u00f3n en banda dese\u00f1ada de Inacio Vilari\u00f1o e Iv\u00e1n Su\u00e1rez foi publicada polo Demo Editorial. Recibiu o Premio Deputaci\u00f3n da Coru\u00f1a a proxectos sobre o Reino de Galicia 2022."}
{"id": "461400", "revid": "89787", "url": "https://gl.wikipedia.org/wiki?curid=461400", "title": "A novela de Violette", "text": "A novela de Violette (en ) \u00e9 unha novela escrita pola Marquesa de Mannoury publicada en 1882. Conta a historia das relaci\u00f3ns l\u00e9sbicas da protagonistas, Violette, da man da condesa de Mainfroy, e a relaci\u00f3n desta con Florence, unha famosa artista lesbiana.\nFoi traducido \u00f3 galego por Marie Abraira e foi publicado pola Editorial Hugin e Munin no ano 2014."}
{"id": "461401", "revid": "23204", "url": "https://gl.wikipedia.org/wiki?curid=461401", "title": "Le Petit Roi de Galice", "text": ""}
{"id": "461402", "revid": "89787", "url": "https://gl.wikipedia.org/wiki?curid=461402", "title": "O asasinato da Pont-Rouge", "text": "O asasinato da Pont-Rouge (en ) \u00e9 unha novela de Charles Barbara publicada en 1857.\nFoi traducido \u00f3 galego por Marie Abraira e foi publicado pola Editorial Hugin e Munin no ano 2015."}
{"id": "461403", "revid": "23204", "url": "https://gl.wikipedia.org/wiki?curid=461403", "title": "L\u2019Assassinat du Pont-Rouge", "text": ""}
{"id": "461405", "revid": "89787", "url": "https://gl.wikipedia.org/wiki?curid=461405", "title": "A terra paterna", "text": "A terra paterna (en ) \u00e9 unha novela do escritor e notario quebequ\u00e9s Patrice Lacombe, publicada orixinalmente no \"Album litt\u00e9raire et musical de la Revue canadienne\" en febreiro de 1846.\nFoi traducida \u00f3 galego por Marie Abraira e foi publicada pola Editorial Hugin e Munin no ano 2015."}
{"id": "461406", "revid": "23204", "url": "https://gl.wikipedia.org/wiki?curid=461406", "title": "La Terre paternelle", "text": ""}
{"id": "461408", "revid": "89787", "url": "https://gl.wikipedia.org/wiki?curid=461408", "title": "Frank Ocean", "text": "Chistopher Francis \u201cFrank\u201d Ocean, nado como Christopher Edwin Breaux; Nova Orle\u00e1ns, Luisiana, 28 de outubro de 1987, \u00e9 un cantante e compositor estadounidense, considerado por amplos medios musicais como un dos mellores artistas da d\u00e9cada de 2010. Ocean embarcouse na s\u00faa carreira musical como compositor para varios artistas prominentes, inclu\u00edndo John Legend, Justin Bieber e Brandy. En 2010 converteuse en membro do colectivo de hip hop alternativo Odd Future. Ocean posteriormente lanzou a s\u00faa primeira mixtape, \"Nostalgia, Ultra\", que recibiu un reco\u00f1ecemento un\u00e1nime da cr\u00edtica. Os singles \u201cNovacane\u201d e \u201cSwim Good\u201d conseguiron \u00e9xito nas listas. En 2012, Frank terminou en segundo lugar na enquisa de Sound of 2012, da BBC.\nO seu \u00e1lbum debut, \"Channel Orange\", foi lanzado en xullo de 2012, recibindo cr\u00edticas moi positivas, e foi promocionado por tres singles: \"Thinkin Bout You\u201d, \u201cPyramids\u201d e \u201cSweet Life\u201d. En 2016, Ocean publicou o \u00e1lbum visual \"Endless\" e o seu segundo \u00e1lbum de estudio \"Blonde\", tras varios anos de retrasos.\nPrimeiros anos.\nOcean naceu como Christopher Edwin Breaux o 28 de outubro de 1987, en Long Beach, California. Cando ti\u00f1a arredor de cinco anos de idade, el e a s\u00faa familia desplaz\u00e1ronse a vivir a Nova Orleans, Luisiana.\nMedrou baixo a influencia do jazz local e escoitando os CD\u2019s de s\u00faa nai, inclu\u00edndo \u00e1lbums de C\u00e9line Dion, Anita Baker ou a banda sonora do Fantasma da \u00d3pera. Na s\u00faa mocidade, fixo tarefas de barrio e gardaba os cartos que consegu\u00eda para alugar tempo no estudio. M\u00e1is tarde, inscribiuse na Universidade de Nova Orleans e trasladouse \u00e1 s\u00faa residencia en 2005. Pouco despois de inscribirse na universidade, o Furac\u00e1n Katrina sacudiu Nova Orleans e trasladouse \u00e1 Universidade de Luisiana en Lafayette.\nCarreira musical.\n2005-11: Inicios nos \u00c1nxeles e mixtape.\nEn 2005, o furac\u00e1n Katrina golpeou a cidade natal de Ocean, Nova Orle\u00e1ns, e o estudio de gravaci\u00f3n no que el grababa a s\u00faa m\u00fasica foi destru\u00eddo pola auga da inundaci\u00f3n e o saqueo. Para continuar coa gravaci\u00f3n de m\u00fasica, trasladouse aos \u00c1nxeles destinado a permanecer durante s\u00f3 seis semanas, pero decidiu quedar m\u00e1is tempo e desenvolver a s\u00faa carreira musical despois de establecer contacto con persoas relacionadas coa industria musical. Gravou alg\u00fans demos no estudio dun amigo. Despois de conseguir un acordo de composici\u00f3n, Ocean comezou a traballar con outros produtores e escribiu canci\u00f3ns para artistas como Justin Bieber, John Legend e Beyonc\u00e9. Tam\u00e9n traballou con artistas como Nas e Pharrell Williams. M\u00e1is tarde, Ocean uniuse ao colectivo de hip hop alternativo dos \u00c1nxeles, Odd Future, a quen co\u00f1eceu en 2009. A s\u00faa amizade co membro Tyler, The Creator, revitalizou a composici\u00f3n de Ocean. A finais de 2009, atopouse co compositor e produtor Tricki Stewart, quen lle axudou a asinar un contrato con Def Jam Recordings como artista en solitario.\nO 18 de febreiro de 2011, Ocean lanzou a s\u00faa primeira mixtape, \"Nostalgia, Ultra\", que logrou grande \u00e9xito por parte da cr\u00edtica profesional. A mixtape c\u00e9ntrase nas relaci\u00f3ns interpersoais, a reflexi\u00f3n persoal e o comentario social. A mixtape fixo a Ocean amplamente co\u00f1ecido e levouno a colaborar con rapeiros como Jay-Z e Kanye West.\nEn xu\u00f1o de 2011, Ocean revelou que \u00eda traballar no pr\u00f3ximo \u00e1lbum de colaboraci\u00f3n de Kanye West e Jay-Z, \"Watch The Throne\". Ocean co-escribiu e participou en d\u00faas pistas do \u00e1lbum: \u201cNo Church in the Wild\u201d e \u201cMade in America\u201d.\n2012-14: \"Channel ORANGE\".\nOcean publicou a arte de cuberta do que ser\u00eda o seu primeiro single do seu \u00e1lbum debut: \u201cThinkin Bout You\u201d. Revelouse que a canci\u00f3n ser\u00eda lanzada a plataformas dixitais o 10 de abril de 2012. Por\u00e9n, un mes antes, unha versi\u00f3n remasterizada da canci\u00f3n foi filtrada.\nEn 2012, Frank lanzou o seu primeiro \u00e1lbum de estudio \"Channel Orange\", que recibiu cr\u00edticas moi positivas por parte dos cr\u00edticos. O \u00e1lbum outorgoulle seis nomeamentos aos Grammys e foi acreditado por alg\u00fan compositores como unha proposta de R&amp;B diferente e dif\u00edcil. Considerado como o primeiro lanzamento comercial de Ocean, \"Channel Orange\" conta con canci\u00f3ns non convencionais que destacan pola s\u00faa narraci\u00f3n e comentario social, e unha fusi\u00f3n musical densa que se basea en hip hop, soul e R&amp;B. As canci\u00f3ns sobre o amor non correspondido, en particular, recibiron a maior atenci\u00f3n, e parte polo anuncio de Ocean antes do lanzamento do \u00e1lbum, cando confesou que o seu primeiro amor foi un home, revelando a s\u00faa bisexualidade. O anuncio foi noticia a nivel mundial, e alg\u00fan cr\u00edticos compararon o seu impacto cultural ao de David Bowie cando revelou que era bisexual en 1972.\nChannel Orange debutou n\u00famero dous en Billboard 200 e vendeu un total de 131 000 copias na s\u00faa primeira semana. A mayor\u00eda das s\u00faas vendas na primeira semana eran copias dixitais de iTunes, mentres que aproximadamente 3 000 das vendas eran copias f\u00edsicas. O 30 de xaneiro, \"Channel Orange\" foi certificado ouro pola Asociaci\u00f3n de Industria Discogr\u00e1fica dos Estados Unidos (RIAA). En setembro de 2014, segundo Nielsen SoundScan, vend\u00e9ronse un total de 621 000 copias.\n2015-presente: \"Endless\" e \"Blonde\".\nEn febreiro de 2013, Ocean confirmou que comezara a traballar no seu segundo \u00e1lbum de estudio, revelando que ser\u00eda outro \u00e1lbum conceptual. Tam\u00e9n confirmou que estaba a traballar con Tyler, The Creator, Pharrell Williams e Danger Mouse. M\u00e1is tarde declarou que o \u00e1lbum estaba sendo influenciado por The Beach Boys e The Beatles.\nO 10 de marzo de 2014, lanzouse a canci\u00f3n \u201cHero\u201d para a s\u00faa descarga gratu\u00edta en SoundCloud, e foi unha colaboraci\u00f3n con Mick Jones, Paul Simonon e Diplo.\nEn abril de 2014, Ocean declarou que o seu segundo \u00e1lbum estaba terminado. O 29 de novembro de 2014, Ocean deu a co\u00f1ecer un fragmento dunha nova canci\u00f3n chamado \u201cMemrise\u201d na s\u00faa p\u00e1xina oficial de Tumblr. O 6 de abril de 2015, Frank anunciou que a segunda parte de \"Channel Orange\" ser\u00eda lanzada en xullo, pero este finalmente non foi lanzado sen dar ningunha explicaci\u00f3n. Rumore\u00e1base que o segundo \u00e1lbum de estudio se chamar\u00eda \"Boys Don\u2019t Cry\". En febreiro de 2016, Ocean foi artista invitado no \u00e1lbum de Kanye West, \"The life of Pablo\", na canci\u00f3n \u201cWolves\u201d. Un mes m\u00e1is tarde, a canci\u00f3n foi re-editada e a parte de Frank Ocean separouse, enumer\u00e1ndose na lista de canci\u00f3ns como \u201cFrank\u2019s Track\u201d.\nEn xullo de 2016, f\u00edxose alusi\u00f3n a un posible disco cunha imaxe na s\u00faa p\u00e1xina web que apuntaba a xullo como suposta data de lanzamento. A imaxe amosa unha tarxeta da biblioteca etiquetada \"Boys Don\u2019t Cry\" con numerosos selos, implicando varias datas de lanzamento, dende o 2 de xullo de 2015 a xullo de 2016. O 1 de agosto de 2016, un v\u00eddeo en vivo presentado por Apple Music amosando unha sala baleira p\u00faxose en marcha no sitio web boysdontcry.co. Ese mesmo d\u00eda, un directo sen fin grabado cunha iluminaci\u00f3n negativa patrocinado por Apple Music comezou a aparecer na p\u00e1xina web, e parec\u00eda amosar a Frank Ocean traballando en carpintar\u00eda e xogando con instrumentais en bucle. A\u00ednda non estaba claro se eran canci\u00f3ns do \u00e1lbum, pero ese d\u00eda moitos medios de comunicaci\u00f3n informaron de que o 5 de agosto de 2016 poder\u00eda ser a data de lanzamento de \"Boys Don\u2019t Cry\".\nO 18 e 19 de agosto, a transmisi\u00f3n en vivo foi acompa\u00f1ada de m\u00fasica e a medianoite un enlace de Apple Music foi dirixido a un proxecto chamado Endless. Endless \u00e9 un proxecto diferente a \"Boys Don\u2019t Cry\", e tr\u00e1tase do \u00e1lbum visual de Frank Ocean.\nO 20 de agosto, Ocean publicou o seu terceiro \u00e1lbum de estudio, \"Blonde\".\nTalento art\u00edstico.\nA m\u00fasica de Ocean foi descrita por escritores musicais como ecl\u00e9ctica en estilo. As s\u00faas composici\u00f3ns adoitan ser midtempos, e contan con melod\u00edas non convencionais que de vez en cando te\u00f1en unha estrutura de m\u00fasica experimental. Como \u00e9 o caso de \"Pyramids\", no seu disco \"Channel Orange\", que dura 9:53 minutos. Nas s\u00faas composici\u00f3ns, Ocean adoita ser citado como artista innovador e comparado con compositores de R&amp;B e Soul como Prince, Stevie Wonder, Marvin Gaye, Maxwell, Erykah Bady e, particularmente, R.Kelly e a s\u00faa forma de escribir melod\u00edas que se debaten entre a fala e a canci\u00f3n.\nAs composici\u00f3ns de Ocean tratan temas de amor, anhelos, roxelos e a nostalxia. Certas composici\u00f3ns de \"Channel Orange\" aluden \u00e1 experiencia de Ocean cun amor non correspondido.\nFrank Ocean descr\u00edbese a si mesmo como \u201cun bar\u00edtono, con momentos de tenor\u201d.\nVida persoal.\nNo seu aniversario en 2010, cambiou o seu nome a Christopher Francis Ocean. O cambio rumor\u00e9ase que est\u00e1 inspirado na pel\u00edcula de 1960 Ocean\u2019s 11. O cambio de nome estaba en progreso, pero o 23 de abril de 2015, Ocean cambiou exitosamente o seu nome legal a Frank Ocean.\nOcean \u00e9 abertamente bisexual. O 4 de xullo de 2012, publicou unha carta aberta no seu blog de Tumblr describindo os sentimentos non correspondidos que ti\u00f1a cara a outro mozo cando ti\u00f1a 19 anos de idade, cit\u00e1ndoo como o seu primeiro amor verdadeiro. Tam\u00e9n utilizou o seu blog para agradecer ao home pola s\u00faa influencia, e tam\u00e9n deu as grazas a s\u00faa nai e outros amigos, expres\u00e1ndose a si mesmo como \u201cun home libre\u201d.\nBeyonc\u00e9 e Jay-Z amosaron apoio a Ocean despois do seu anuncio, e membros da industria de hip hop responderon positivamente ao anuncio. Tyler, The Creator tam\u00e9n tuiteou o seu apoio cara a Ocean.\nO 31 de decembro de 2012, Ocean foi detido no condado de Mono, California, por exceso de velocidade. Nunha busca os axentes de polic\u00eda atoparon uns poucos gramos de marihuana. Foi citado por posesi\u00f3n e por conducir sen carn\u00e9 de conducir.\nOcean \u00e9 cristiano.\nRecentemente, Ocean deixou f\u00f3ra dos Grammys os seus dous \u00faltimos \u00e1lbums, \"Blonde\" e \"Endless\", ao non ter sido presentados a competencia para o premio.\nDiscograf\u00eda.\nMixtapes.\n\"Nostalgia, Ultra\" (2011)\n\u00c1lbums de estudio.\n\u2022 \"Channel Orange\" (2012)\n\u2022 \"Blonde\" (2016)\n\u00c1lbums visuais.\n\u2022 \"Endless\" (2016)\nPremios Grammy.\nOs premios Grammy son outorgados anualmente pola Academia Nacional de Gravaci\u00f3n das Artes e Ciencias dos Estados Unidos \u00e1 excelencia musical, e son considerados os premios m\u00e1is importantes da industria musical. Ocean foi premiado con dous grandes galard\u00f3ns e foi candidato un total de oito veces."}
{"id": "461409", "revid": "89787", "url": "https://gl.wikipedia.org/wiki?curid=461409", "title": "O doutor H\u00e9raclius Gloss", "text": "O doutor H\u00e9raclius Gloss (en ) \u00e9 unha novela de Guy de Maupassant, publicada orixinalmente en 1921. Foi a derradeira novela de Guy de Maupassant.\nFoi traducido \u00f3 galego por Marie Abraira e foi publicado pola Editorial Hugin e Munin no ano 2016."}
{"id": "461410", "revid": "23204", "url": "https://gl.wikipedia.org/wiki?curid=461410", "title": "Le Docteur H\u00e9raclius Gloss", "text": ""}
{"id": "461412", "revid": "89787", "url": "https://gl.wikipedia.org/wiki?curid=461412", "title": "Yolanda Dom\u00ednguez", "text": "Yolanda Dom\u00ednguez Rodr\u00edguez, nada en Madrid en 1977, \u00e9 unha artista visual, fot\u00f3grafa e activista espa\u00f1ola. As s\u00faas obras est\u00e1n conectadas co movemento \"arte de acci\u00f3n\" e desenvolve temas de conciencia e cr\u00edtica social relacionados co x\u00e9nero e o consumo. Por medio da iron\u00eda e a descontextualizaci\u00f3n como estratexias principais, crea situaci\u00f3ns ou escenarios nos que se pode participar. Entre as s\u00faas obras m\u00e1is co\u00f1ecidas est\u00e1n \"Katy Salinas\" e \"Pido para un Chanel\" (2010), \"Poses\" (2011), \"Fashion Victims\" (2013), \"I\u2019m not just a body\" e \"Registro\" (2014), \"Accesibles y Accesorias\" e \"Ni\u00f1os vs. Moda\" (2015), \"Total Correction\" e \"No tocar, no matar, no violar, este cuerpo es m\u00edo y de nadie m\u00e1s\" (2016).\nDom\u00ednguez \u00e9 tam\u00e9n profesora na Escola de Fotograf\u00eda EFTI de Madrid e analista social no dixital El Huffington Post onde escribe sobre a representaci\u00f3n da muller.\nTraxectoria.\nEstudou Belas Artes na Universidade Complutense de Madrid e fixo o mestrado en Arte e Novas Tecnolox\u00edas na Universidade Europea de Madrid e en Fotograf\u00eda Contempor\u00e1nea na Escola de Fotograf\u00eda EFTI de Madrid. \u00c9 profesora e titora do mestrado Concepto e Creaci\u00f3n da Escola de Fotograf\u00eda EFTI de Madrid e profesora no mestrado Experiencial en Direcci\u00f3n de Mercadotecnia para as industrias creativas en \"Madrid School of Mercadotecnia\".\nTam\u00e9n colabora semanalmente en El Huffington Post Espa\u00f1a onde escribe sobre a representaci\u00f3n da muller nos medios.\nEn 2018, durante a celebraci\u00f3n da feira internacional de arte contempor\u00e1nea ARCO, puxo de manifesto as cifras da desigualdade existente entre mulleres e homes no \u00e1mbito da arte.\nObra.\nUtiliza a iron\u00eda e a descontextualizaci\u00f3n como estratexias principais e defende a risa como elemento de liberaci\u00f3n. Centra a tem\u00e1tica da s\u00faa obra con frecuencia en x\u00e9nero e consumo. Sobre o mundo da moda considera que \"as persoas que te\u00f1en o poder de xerar unha imaxe deben ser respons\u00e1beis do que est\u00e1n a xerar\".\nPr\u00e1ctica a arte de acci\u00f3n, unha disciplina baseada no impacto e o desconcerto. Os seus primeiros traballos de arte e activismo social datan de 2008 momento no que decidiu abandonar o que considera \"estatismo de museos e galer\u00edas\". Denuncia a manipulaci\u00f3n \u00e1 que os medios de comunicaci\u00f3n (publicidade, televisi\u00f3n, cine, Internet) someten a poboaci\u00f3n a trav\u00e9s de impactos e estereotipos desde a infancia. \"\u201cRecibimos de 3.000 a 5.000 impactos publicitarios ao d\u00eda e \u00e9 moi importante que aprendamos a filtrar para ver como constru\u00edmos a nosa personalidade\u201d\", Como reto nos seus traballos exponse desenvolver a capacidade que temos de crear un novo imaxinario que represente a realidade \u201cter unha dieta sa de imaxes\u201d.\nEn 2008 encheu as r\u00faas de Madrid con carteis nos que unha muller se ofrec\u00eda a facer todo o que se espera da esposa tradicional a cambio dun status econ\u00f3mico.\nKaty Salinas e \"Pido un Chanel\" (2010).\nEn 2010 crea o personaxe de Katy Salinas unha muller de 65 anos que a trav\u00e9s dun blog encarna a obsesi\u00f3n pola beleza levada ao extremo para denunciar o excesivo culto \u00e1 beleza ao que est\u00e1 sometida esta sociedade e, sobre todo, a muller. \"Ola, son Katy Salinas, te\u00f1o 65 anos pero non aparento m\u00e1is de 25\" \"grazas aos meus coidados diarios cos que consegu\u00edn permanecer nova e bela\" Katy Salinas era unha muller divorciada e sen vida social que dedica toda a s\u00faa existencia a coidarse e consegue chegar \u00e1 vellez cunha aparencia nova seguindo ao p\u00e9 da letra todos os consellos para mulleres que aparecen nas revistas, en foros de beleza, blogs, p\u00e1xinas de Internet, e mesmo tendo en conta as teimas das famosas. O blog xerou m\u00e1is de 18.000 visitas e m\u00e1is de 1.000 comentarios.\nTam\u00e9n en 2010 a acci\u00f3n \"Pido para un Chanel\" aborda a adicci\u00f3n enfermiza \u00e1s compras dalgunhas mulleres motivada pola necesidade consumista dos pa\u00edses desenvolvidos. Nela unha actriz que representa a unha muller de clase alta, elegante e vestida con roupa e complementos de marca, pasea por unha das r\u00faas m\u00e1is luxosas de Madrid e detense ante o escaparate de Chanel onde ve algo que se quere comprar pero non ten di\u00f1eiro nese momento. Desesperada sofre un ataque de ansiedade e decide p\u00f3rse a pedir aos viandantes, axud\u00e1ndose dun cart\u00f3n no que escribe coa s\u00faa barra de labios: \"PIDO PARA UN CHANEL\".\nPoses (2011).\nEn 2011 con \"Poses\" realizou unha cr\u00edtica ao absurdo e artificial do mundo do glamour e da moda que venden as revistas, \"en concreto \u00e1 imaxe distorsionada que difunden da muller a trav\u00e9s de modelos que non representan as mulleres reais e que obvian a todas aquelas que non est\u00e1n dentro dos seus restrinxidos par\u00e1metros.\" Nesta obra Dom\u00ednguez contou co apoio das actrices May Serrano e Cary Rodr\u00edguez, e UP Teatro.\nA obra superou o mill\u00f3n de reproduci\u00f3ns en YouTube e foi mundialmente difundida en televisi\u00f3n, radio e prensa e estivo varias semanas no top ten dos mellores v\u00eddeos de moda do mundo (Fashion Films).\nA partir da experiencia avanzou na posta en marcha de proxectos de participaci\u00f3n colectiva.\nModa sin t\u00f3xicos, Esclavas (2012).\nEn 2012 colaborou con Greenpeace na campa\u00f1a \u201cModa sin t\u00f3xicos\u201d para denunciar o uso de substancias t\u00f3xicas nos procesos produtivos da marca Levi\u2019s. Voluntarios de Greenpeace vestidos como camareiros repartiron 501 botellas con tea vaqueira no interior e coa mensaxe \u201cSe tes vaqueiros para que queres auga\u201d\nTam\u00e9n creou \"Esclavas\", unha colecci\u00f3n de pezas realizadas pola dese\u00f1adora Sara Ostos dese\u00f1adas para exhibir o corpo feminino realizadas con \"Burkas.\" \"Mentres que nalgunhas sociedades se obriga \u00e1s mulleres a ocultar os seus corpos, noutras esp\u00e9rase que o exhiban. D\u00faas realidades tecidas pola mesma tea: a submisi\u00f3n a unha mirada masculina e obxectificadora, que se torna a\u00ednda m\u00e1is alarmante cando deixa de ser imposta para ser asumida como ideal\".\nPoses n.\u00ba 5, #NadieDesechado e Fashion Victims (2013).\nEn 2013 e tras a experiencia de \"Poses\", organizou unha parodia das poses da Campa\u00f1a primavera ver\u00e1n 2013 de Chanel, realizada por Karl Lagerfeld (autor de apreciaci\u00f3ns pol\u00e9micas acerca da xente \u201ccom\u00fan\u201d). Realizou un novo v\u00eddeo con xente com\u00fan coa denuncia en distintas partes do mundo (Madrid, Barcelona, Par\u00eds, Quito): \u201cEstamos aqu\u00ed e non nos gustan os modelos absurdos que nos impo\u00f1edes, non nos identifican e non nos representan\u201d.\nEn xu\u00f1o de 2013 creou \"Fashion Victims\" en protesta polas condici\u00f3ns de traballo que sofren no sector do t\u00e9xtil -en abril derrubouse un edificio con f\u00e1bricas de t\u00e9xtil en Bangladesh no que morreron m\u00e1is de 1000 persoas- sepultando a varias blogueiras baixo cascallos na Gran V\u00eda de Madrid para lanzar un chamamento \u00e1 produci\u00f3n e o consumo respons\u00e1beis.\nEn novembro de 2013 sumouse \u00e1 campa\u00f1a de #NadieDesechado de M\u00e9dicos do Mundo para denunciar as consecuencias dos recortes en sanidade na vida das persoas.\nRegistro (2014).\nEn 2014 como acci\u00f3n de protesta ante a reforma da lei do aborto en Espa\u00f1a mobilizou mulleres de todo o Estado Espa\u00f1ol para acudiren aos Rexistros da Propiedade a solicitar a propiedade do seu corpo convert\u00e9ndose nun movemento nacional que conseguiu estenderse a outros estados.\nAccesibles y accesorias (2015).\nComo cr\u00edtica ao anuncio de Multi\u00f3pticas no que coa mensaxe \"Ten a incr\u00edbel sensaci\u00f3n de estrear todas as veces que queiras\", un home entra nun establecemento de venda de lentes cheo de mulleres, Dom\u00ednguez exp\u00f3n un anuncio alternativo: varios grupos de mulleres acudiron a centros desta marca vestidas como as modelos do anuncio e na mesma actitude. A s\u00faa acci\u00f3n xerou todo tipo de reacci\u00f3ns.\n\"Total Correction\" e \"No tocar, no matar, no violar ...\" (2016).\nEn marzo de 2016 realizou para Art Madrid \"\"Total Correction\" comisariada por Margarita Aizpuru coas actrices Esther Gimeno e Velilla Valbuena, unha performance para subverter a mensaxe de perfecci\u00f3n emitida pola industria de beleza e cosm\u00e9tica. En xullo tras a denuncia de agresi\u00f3ns sexuais nas festas de Sanfermines lanzou a campa\u00f1a \"No tocar, no matar, no violar, este cuerpo es m\u00edo y de nadie m\u00e1s\".\nTam\u00e9n en 2016 inaugurou o proxecto \"Mapas de acci\u00f3n\" unha exposici\u00f3n individual no Centro Atl\u00e1ntico de Arte Moderna (CAAM) de Las Palmas de Gran Canaria na que incorporou a acci\u00f3n fotogr\u00e1fica participativa \"Hot dog legs\"\" na que convidaba a poboaci\u00f3n de Gran Canaria a publicar nas redes sociais fotograf\u00edas de recunchos e realidades desta Illa que non aparecen normalmente nas postais tur\u00edsticas, mediante a t\u00e9cnica de \"las piernas-salchica\", que consiste en facer unha foto dunha paisaxe mentres se est\u00e1 tombado fronte a el coas pernas flexionadas.\nHola soy tu machismo (2018).\nEn novembro de 2018 Dom\u00ednguez creou a campa\u00f1a \"Hola soy tu machismo\" parodiando un hist\u00f3rico anuncio de compresas no que aparec\u00eda unha muller vestida de vermello e dic\u00edalle a unha nena \u201cHola, t\u00fa no me conoces: soy tu menstruaci\u00f3n\u201d. Dom\u00ednguez recreou o personaxe do machismo, un home vestido de marr\u00f3n, que se presenta a outros homes dicindo \u201cHola, t\u00fa ya me conoces: soy tu machismo\u201d. Ante este inesperado encontro a maior\u00eda nega co\u00f1ecelo: \u201ceu non son machista\u201d, \u201ciso \u00e9 cousa do pasado\u201d, \u201ceu respecto as mulleres\u201d son as respostas m\u00e1is habituais. A artista sinalou que o seu obxectivo \u00e9 \"lembrar que eliminando os nosos comportamentos machistas poderemos ter relaci\u00f3ns m\u00e1is sas connosco mesmos e cos demais\".\nRompe el estereotipo (2020).\nSobre os estereotipos da moda. Realizada no concello de Soria, viste co vestido dunha campa\u00f1a publicitaria dunha marca de moda a distintas mulleres que non cadran no estereotipo de representaci\u00f3n."}
{"id": "461414", "revid": "5863", "url": "https://gl.wikipedia.org/wiki?curid=461414", "title": "Demostra", "text": ""}
{"id": "461415", "revid": "89787", "url": "https://gl.wikipedia.org/wiki?curid=461415", "title": "Fosca", "text": "Fosca \u00e9 unha novela en lingua italiana escrita por Iginio Ugo Tarchetti publicada orixinalmente en 1869 en formato serial. \"Fosca\" serviu como base do filme de 1981 de Ettore Scola \"Passione d'amore\", as\u00ed como o musical \"Passion\" de Stephen Sondheim, en 1994. Por mor do \u00e9xito da versi\u00f3n teatral, unha versi\u00f3n en ingl\u00e9s traducida por Lawrence Venuti foi publicada en 1994 co nome \" Passion: A Novel\" (Mercury House).\nFoi traducido \u00f3 galego por Isabel Soto e foi publicado pola Editorial Hugin e Munin no ano 2016. A traduci\u00f3n recibiu o Premio Pl\u00e1cido Castro de Traduci\u00f3n na s\u00faa XVI edici\u00f3n (2016).."}
{"id": "461420", "revid": "89787", "url": "https://gl.wikipedia.org/wiki?curid=461420", "title": "A casa e o cerebro", "text": "A casa e o cerebro (en ) \u00e9 unha novela escrita por Edward Bulwer-Lytton publicada orixinalmente en 1859.\nFoi traducido \u00f3 galego por Alejandro Tobar e foi publicado pola Editorial Hugin e Munin no ano 2016."}
{"id": "461421", "revid": "23204", "url": "https://gl.wikipedia.org/wiki?curid=461421", "title": "The House and the Brain", "text": ""}
{"id": "461423", "revid": "17467", "url": "https://gl.wikipedia.org/wiki?curid=461423", "title": "Tint\u00edn no pa\u00eds dos Soviets", "text": ""}
{"id": "461425", "revid": "89787", "url": "https://gl.wikipedia.org/wiki?curid=461425", "title": "O nariz dun notario", "text": "O nariz dun notario (en ) \u00e9 unha novela de Edmond About publicada no ano 1862.\nFoi traducido \u00f3 galego por Marie Abraira e foi publicado pola Editorial Hugin e Munin no ano 2017."}
{"id": "461426", "revid": "23204", "url": "https://gl.wikipedia.org/wiki?curid=461426", "title": "Le Nez d'un notaire", "text": ""}
{"id": "461428", "revid": "1131", "url": "https://gl.wikipedia.org/wiki?curid=461428", "title": "Mosteiro de Carracedo", "text": ""}
{"id": "461429", "revid": "89787", "url": "https://gl.wikipedia.org/wiki?curid=461429", "title": "A traba", "text": "A traba (en ) \u00e9 unha novela inglesa escrita por Mary Cholmondeley, publicada orixinalmente en 1902.\nFoi traducido \u00f3 galego por Matthias Louwen e Sabela Tobar e foi publicado pola Editorial Hugin e Munin no ano 2017."}
{"id": "461430", "revid": "23204", "url": "https://gl.wikipedia.org/wiki?curid=461430", "title": "The Pitfall", "text": ""}
{"id": "461432", "revid": "23204", "url": "https://gl.wikipedia.org/wiki?curid=461432", "title": "O derradeiro ver\u00e1n", "text": "O derradeiro ver\u00e1n (en ) \u00e9 unha novela de Ricarda Huch, publicada orixinalmente en 1910 pola alem\u00e1 de Stuttgart e Leipzig.\nFoi traducida \u00f3 galego por Rosa Marta G\u00f3mez Pato e foi publicada pola Editorial Hugin e Munin no ano 2019."}
{"id": "461433", "revid": "1822", "url": "https://gl.wikipedia.org/wiki?curid=461433", "title": "Teatro Popular Galego", "text": "Constitu\u00eddo en xullo de 1957 no seo da Agrupaci\u00f3n Galega de Universitarios, Escritores e Artistas de Buenos Aires (AGUEA), o Teatro Popular Galego nac\u00eda como unha continuaci\u00f3n do Conservatorio Nacional da Arte Galega das Irmandades da Fala (1919). O seu fundador foi Eduardo Blanco Amor coa posta en escena de \"Estade\u00ed\u00f1a\" de Manuel Lugr\u00eds Freire, e \"O Cantar dos Cantares.\"\nHistoria.\nO teatro sufriu a\u00ednda m\u00e1is que os outros x\u00e9neros narrativos as consecuencias da guerra e a posterior ditadura, ao ser impens\u00e1bel un espect\u00e1culo p\u00fablico teatral en galego e a s\u00faa pervivencia \u00e9 pos\u00edbel grazas ao labor do exilio. Na \u00e9poca dos anos 50-70, o teatro \u00e9 pouco m\u00e1is que un ensaio literario, m\u00e1is destinado \u00e1 lectura que \u00e1 representaci\u00f3n.\nA maior parte da actividade literaria estaba concentrada en M\u00e9xico e Buenos Aires. Nesta \u00faltima cidade os exiliados entraron en contacto cos que emigraron antes da sublevaci\u00f3n militar, como \u00e9 o caso de Eduardo Blanco Amor. Comezaron a impulsar revistas, libros e reimpresi\u00f3ns para estabelecer a continuidade dunha cultura ameazada. Polo tanto, condicionamentos como a extraterritorialidade, as dificultades editoriais e a carencia de p\u00fablico lector, van caracterizar a literatura galega do exilio mediante o compromiso pol\u00edtico galeguista e republicano.\nA partir das Irmandades da Fala, o teatro d\u00e1 mostras de certa madurez con autores como Ram\u00f3n Cabanillas ou Armando Cotarelo Valledor, e xa sen interrupci\u00f3n, Ram\u00f3n Otero Pedrayo e \u00c1lvaro Cunqueiro, por exemplo, fixeron achegas fundamentais \u00e1 nosa dramaturxia; nesta segunda li\u00f1a, na que predominan os valores pl\u00e1sticos, haber\u00e1 que inclu\u00edr as farsas e autos de Blanco Amor.\nAntecedentes.\nO \"Teatro Popular Galego\" \u00e9 o segundo ou terceiro intento, porque houbo unha tentativa seria na Coru\u00f1a na \u00e9poca das Irmandades da Fala, e houbo teatro nacido para representar unha obra, para logo morrer con ela, o teatro das choqueiradas, o dos aprop\u00f3sitos do carnaval etc.\nO ideario das Irmandades, que privilexia o teatro como medio de galeguizaci\u00f3n social, ad\u00e1ptase \u00e1 acci\u00f3n cultural entre os galegos da di\u00e1spora subli\u00f1ando a pugna pola superaci\u00f3n do rebaixamento folclorista e a dignificaci\u00f3n da identidade partindo estratexicamente da mentalidade dos emigrantes, xente de extracci\u00f3n popular.\nPara lograr a dignificaci\u00f3n e o prestixio da lingua a trav\u00e9s do teatro, este deber\u00eda estar centrado en personaxes pertencentes \u00e1s clases medias ou altas e que fosen obras de tem\u00e1tica universal. Era a oportunidade de que o p\u00fablico puidese ouvir un galego culto en personaxes refinadas.\nOutro antecedente foi Alfonso Daniel Rodr\u00edguez Castelao, quen intentou a estilizaci\u00f3n dun pos\u00edbel teatro popular galego a trav\u00e9s da s\u00faa obra \"Os vellos non deben de namorarse\". Foi un proceso que se prolongou durante varios anos at\u00e9 o s\u00faa estrea en Buenos Aires en 1941. O pol\u00edtico e escritor, no seu intento dram\u00e1tico, garda paralelismo coas iniciativas de revisi\u00f3n da tradici\u00f3n popular promovidas por Federico Garc\u00eda Lorca.\nActividade.\nO \"Teatro Popular Galego\" (1957) foi fundado por Eduardo Blanco Amor, un dos m\u00e1is prestixiosos autores estabelecido en Buenos Aires, nace como froito da amizade con Tacholas. L\u00e9vao ao taboado no Centro Lucense de Buenos Aires coa posta en escena de \"Estade\u00ed\u00f1a\" de Manuel Lugr\u00eds Freire, e \"O Cantar dos Cantares\", a obra da s\u00faa propia autor\u00eda que hab\u00eda de seres unha das pezas m\u00e1is socorridas dos grupos teatrais galegos a mediados dos anos 70. \u00a0Esta ti\u00f1a como funci\u00f3n principal manter a conciencia nacional entre os emigrados, misi\u00f3n \u00e1 que se sacrificara moitos valores est\u00e9ticos.\nOrgan\u00edzase no Centro Lucense en r\u00e9xime de Cooperativa e cun Regulamento de Organizaci\u00f3n ben detallado no que xunto cos socios fundadores cont\u00e9mplase a existencia de socios protectores e socios de honra. Eduardo Blanco Amor manifestou varias veces que a iniciativa do \"Teatro Popular Galego\" as\u00ed como o maior pulo e o entusiasmo brindado \u00f3 proxecto d\u00e9beselle a Fernando Iglesias \u201cTacholas\u201d xunto coa actriz Pepita Arias.\nProcura un punto de encontro entre o teatro de li\u00f1a realista e a evoluci\u00f3n est\u00e9tica da escena. \u00a0Segundo declara Eduardo Blanco Amor, a posta en escena persegu\u00eda un teatro anovador, \u201ccon escenas reducidas a unha c\u00e1mara negra, poucas luces e utiler\u00eda esencial\u201d. Como apunta Gonzalo Allegue, o fundador traballa duro co Grupo porque sabe que ten que crear unha sensibilidade, unha recepci\u00f3n, e at\u00e9 uns novos padr\u00f3ns culturais. Para iso, conta con actores de longa aprendizaxe como Fernando Iglesias Tacholas -o primeiro actor-, Alfonso Costela, Antonio Cubelas, Faustino Blanco, Antonio Fern\u00e1ndez, Alejandro Varandela, Xerminal Filgueira, Nacha del R\u00edo, Pepita Arias, Mar\u00eda do Carne Pose e, actuando de apuntador, Xeneroso Manzano. Era o ano 1975 e, na Sala teatral do Centro Lucense, estrean \"Estade\u00ed\u00f1a\", de Lu\u00eds Freire e \"Cantar dos Cantares\" de E. Blanco Amor, espect\u00e1culo que se ofrece durante tres meses. O \"Teatro Popular Galego\" foi o derradeiro esforzo por constru\u00edr un grupo teatral est\u00e1bel en Buenos Aires.\nOutra figura moi participativa e moi relacionada con esta agrupaci\u00f3n \u00e9 Lu\u00eds Seoane, xa que est\u00e1 intimamente identificado co modelo ideol\u00f3xico e ling\u00fc\u00edstico polo que aposta o \"Teatro Popular Galego\" (sobre as propias formulaci\u00f3ns te\u00f3ricas, po\u00e9ticas e escenogr\u00e1ficas de L. Seoane acerca do paradigma \u00e9tico-est\u00e9tico renovador do teatro popular)\nA Escola de Teatro nunca chegou a funcionar. Non obstante, Blanco Amor nunha entrevista realizada na emisi\u00f3n radial de \"Galicia Emigrante\", deixou suxestivas indicaci\u00f3ns acerca de como concib\u00eda o proxecto. Priorizaba o ensino da foniatr\u00eda, da coreograf\u00eda, da pl\u00e1stica, do ritmo e da dramaturxia.\nOs problemas econ\u00f3micos acabaron co grupo, mais non co interese de Blanco Amor polo teatro, xa que en 1964 est\u00e1 dirixindo o \u201cAteneo Curros Enr\u00edquez\u201d. Polo tanto, o seu per\u00edodo de actividade tivo unha curta vida pois non durou m\u00e1is al\u00e1 do seu ano de creaci\u00f3n.\nFundador.\nE. Blanco Amor busca a elevaci\u00f3n art\u00edstica do teatro adapt\u00e1ndose el, de entrada, \u00e1 realidade dese p\u00fablico emigrante, mais cunha clara intenci\u00f3n did\u00e1ctica e sen renunciar \u00e1 dignidade tem\u00e1tica e ling\u00fc\u00edstica. Tam\u00e9n consegue escapar do costumismo en uso, para dese\u00f1ar a situaci\u00f3n social de Galiza na posguerra, xa que inicia as s\u00faas actividades como dramaturgo durante a Guerra Civil.\nBlanco Amor distingue entre dous tipos de p\u00fablico para a literatura galega: por unha banda, o lector, posuidor dunha competencia ling\u00fc\u00edstica e unha formaci\u00f3n cultural que lle permiten o desfrute da obra de arte como tal, a el v\u00e9n dirixida tanto as obras narrativas como as farsas; e por outra, \u201ca xente do com\u00fan\u201d, \u00e9 dicir, o pobo no senso m\u00e1is amplo da palabra. Esta xente ten un d\u00e9ficit cultural inmenso acumulado \u201cdas nosas diversas xeiras culturais e das s\u00faas carencias program\u00e1ticas\u201d. At\u00e9 esa \u00e9poca, o p\u00fablico emigrante estaba afeito a tres tipos de oferta de teatro: o do folclorismo paiofoquista, o do naturalismo costumista e do realismo social.\nFinalmente deu a co\u00f1ecer \"Teatro pra a xente\" (1974) que recoll\u00eda diversas pezas escritas en Buenos Aires durante os anos sesenta. Das sete pezas, a m\u00e1is ampla e interesante \u00e9 a primeira. Foi escrita expresamente para a inauguraci\u00f3n do \"Teatro Popular Galego\" que tivo lugar en Buenos Aires en 1962. O mundo rural galego \u00e9 visto a trav\u00e9s dunha familia de labregos, e na que as relaci\u00f3ns amorosas entre as parellas se ven turbadas pola lectura casual dos er\u00f3ticos versos de \"O\" \"cantar dos cantares.\" A cr\u00edtica \u00e1 igrexa faise a trav\u00e9s da personaxe de don Marcial, o crego. \u00c9 unha peza costumista, chea dun humor fino e non exento de iron\u00eda."}
{"id": "461434", "revid": "23204", "url": "https://gl.wikipedia.org/wiki?curid=461434", "title": "Der letzte Sommer", "text": ""}
{"id": "461435", "revid": "23204", "url": "https://gl.wikipedia.org/wiki?curid=461435", "title": "The Long Goodbye (novela)", "text": ""}
{"id": "461436", "revid": "23204", "url": "https://gl.wikipedia.org/wiki?curid=461436", "title": "12 Angry Men (pel\u00edcula de 1957)", "text": ""}
{"id": "461438", "revid": "23204", "url": "https://gl.wikipedia.org/wiki?curid=461438", "title": "Fernando Tato", "text": "Fernando Tato, nado en Nar\u00f3n (A Coru\u00f1a) o 14 de outubro de 1977, \u00e9 actor, m\u00fasico e ilustrador galego.\nTraxectoria.\nConta cunha s\u00f3lida formaci\u00f3n como licenciado en Historia da Arte, na especialidade en Arte Contempor\u00e1nea (2005-2009) pola Universidade de Santiago de Compostela e licenciado en Arte Dram\u00e1tica na especialidade de interpretaci\u00f3n textual (2009-2013) pola Escola Superior de Arte Dram\u00e1tica de Galicia. Posteriormente formouse durante catro anos no estudio de Lorena Garc\u00eda de las Bayonas en Madrid.\nOutros traballos.\nActor profesional contratado por la Escola Superior de Arte Dram\u00e1tico de Galicia (2009-2010)\nTraballando coa s\u00faa produtora \u201cKraken films\u201d, con curtametraxes como:\nPresenta o seu primeiro disco en solitario en 2015, \u201cEl animal en mi\u201d, baixo a produci\u00f3n de Fernando Polaino e David Elorriaga. Actualmente alterna concertos coa s\u00faa banda e con outros de car\u00e1cter \u00edntimo e ac\u00fastico.\nEn 2017, presenta o novo single do novo \u00e1lbum \u201cFlores raras\u201d producido pola s\u00faa produtora, \u201cKraken films\u201d.\nComo ilustrador presenta monigotes do amor sangrante de dor cari\u00f1osos do punzante quebradeiro de cabeza do coraz\u00f3n t\u00f3xico e goteante da asusencia. Monigotes que falan uns con outros. Monigotes feos pero bonitos."}
{"id": "461440", "revid": "23204", "url": "https://gl.wikipedia.org/wiki?curid=461440", "title": "12 Angry Men (filme de 1957)", "text": ""}
{"id": "461445", "revid": "72012", "url": "https://gl.wikipedia.org/wiki?curid=461445", "title": "Lan\u00edidos", "text": ""}
{"id": "461449", "revid": "6939", "url": "https://gl.wikipedia.org/wiki?curid=461449", "title": "Tintin au Pays des Soviets", "text": ""}
{"id": "461452", "revid": "5863", "url": "https://gl.wikipedia.org/wiki?curid=461452", "title": "Tito P\u00e9rez P\u00e9rez", "text": "Tito P\u00e9rez P\u00e9rez, nado na Coru\u00f1a en 1983, \u00e9 un escritor galego.\nTraxectoria.\nDe orixes lucenses, do lugar de San Marti\u00f1o do Picato no concello de Gunt\u00edn, Tito P\u00e9rez naceu na Coru\u00f1a. Durante a s\u00faa infancia e mocidade residiu no barrio de Monte Alto e estudou no colexio Salesianos da Coru\u00f1a. Titulouse en Enxe\u00f1ar\u00eda T\u00e9cnica Industrial en Electricidade pola Escola Universitaria Polit\u00e9cnica de Ferrol. \nMalia o seu perfil profesional, dende a adolescencia medrou fascinado polas grandes novelas de finais do s\u00e9culo XIX e principios do XX, en particular por obras de autores rusos como Maxim Gorki, Fi\u00f3dor Dostoievski, Lev Tolstoi, Boris Pasternak ou Mikhail Sholokhov. Do mesmo xeito viuse influ\u00eddo polo cine cl\u00e1sico, principalmente polo neorrealismo italiano.\nParticipou en varios n\u00fameros da Revista \"Atenea\" do Ateneo Ferrol\u00e1n.\nAo rematar a carreira traballou de enxe\u00f1eiro ata que as circunstancias da crise econ\u00f3mica do 2008 o obrigaron a emigrar a Londres onde traballou como camareiro e mozo de carga. De volta a Galiza compaxinou o seu labor como escritor co traballo de teleoperador e enxe\u00f1eiro \"freelance\". \nPracticou atletismo afeccionado nos clubs R\u00eda de Ferrol e Marineda e f\u00fatbol no Orz\u00e1n S.D."}
{"id": "461453", "revid": "89787", "url": "https://gl.wikipedia.org/wiki?curid=461453", "title": "Jamsetji Tata", "text": "Jamsetji Nasarwanji Tata (en gujarati: \u0a9c\u0aae\u0acd\u0ab6\u0ac7\u0aa4\u0acd\u0a9c\u0ac0 \u0aa8\u0ac1\u0a82\u0ab8\u0acd\u0ab8\u0ac7\u0ab0\u0acd\u0ab5\u0abe\u0aa8\u0a9c\u0ac0 \u0a9f\u0abe\u0a9f\u0abe), nado en Navsari o 3 de marzo de 1839 e finado en Bad Nauheim (Alema\u00f1a) o 19 de maio de 1904, foi un magnate indio que fundou o Grupo Tata, o maior conglomerado empresarial da India. Por iso, Jamsetji Tata \u00e9 considerado o pai da industria da India.\nTraxectoria.\nPrimeiros anos.\nJamsetji Tata naceu nunha familia parsi en Navsari, pequena localidade ao sur de Gujar\u0101t. O seu pai, Nasarwanji Tata, foi o primeiro empresario nunha familia de sacerdotes zoroastristas. Comezou como comerciante en Bombai. Jamsetji uniuse ao seu pai nesa cidade aos catorce anos.\nEstudou no Elphinstone College da Universidade de Bombai. Casou con Hirabai Daboo, cando a\u00ednda era estudante. Graduouse en 1858 e uniuse \u00e1 compa\u00f1\u00eda do seu pai. Foi unha \u00e9poca turbulenta para facer negocios, pois a rebeli\u00f3n na India de 1857 acababa de ser suprimida polo goberno brit\u00e1nico.\nNegocios.\nJamsetji trabalou na empresa do seu pai ata os vinte e nove anos. En 1868 fundou unha empresa cun capital de 21\u00a0000 rupias. O ano seguinte mercou un mu\u00ed\u00f1o en creba en Chinchpokli, ao sur de Bombai, e converteuno nunha f\u00e1brica de algod\u00f3n que renomeou \"Alexandra Mill\". Dous anos m\u00e1is tarde, vendeu a f\u00e1brica cunha boa ganancia. Despois estableceu unha f\u00e1brica de algod\u00f3n en Nagpur en 1874, que bautizou como \"Emperatriz\" o 1 de xaneiro de 1877 cando a ra\u00ed\u00f1a Vitoria foi proclamada emperatriz da India.\nDedicouse a levar a porto catro das s\u00faas ideas clave: a creaci\u00f3n dunha empresa sider\u00farxica, unha instituci\u00f3n de ensino de clase mundial, un hotel \u00fanico no seu tipo e unha planta hidroel\u00e9ctrica. S\u00f3 se converteu en realidade unha das ideas durante a s\u00faa vida: o [[[[Taj Mahal Palace &amp; Tower|Hotel Taj Mahal]] foi inaugurado o 3 de decembro de 1930 no distrito de Colaba en Bombai.\nNon obstante, as bases fundadas por el e o traballo arduo dos seus sucesores aseguraron que cada unha das ideas fosen finalmente establecidas co tempo e son entidades respectadas nos seus campos:\nFalecemento.\nMentres estaba nunha viaxe de negocios en [[Alema\u00f1a]], Tata enfermou gravemente e faleceu en [[Bad Nauheim]] o [[19 de maio]] de [[1904]]. Foi sepultado nun cementerio parsi en [[Woking]], Inglaterra.\nVida persoal.\nTata casou Hirabai Daboo. Os seus fillos, [[Dorabji Tata]] e [[Ratanji Tata]], sucederon a Tata como director de [[Tata Group]].\nUn curm\u00e1n de Tata foi [[Ratanji Dadabhoy Tata]], que desempe\u00f1ou un importante papel no establecemento do Tata Group. A s\u00faa irm\u00e1 Jerbai, a trav\u00e9s do seu casamento dun mercador de Mumbai, foi a nai de [[Shapurji Saklatvala]], a quen Tata contratou para a procura con \u00e9xito de carb\u00f3n e ferro en Bihar e Orissa. Saklatvala estableceuse m\u00e1is tarde en Inglaterra, inicialmente para dirixir o despacho de Tata en [[Manchester]] e posteriormente chegou a ser membro do [[parlamento do Reino Unido|parlamento]] polo [[Partido Comunista de Gran Breta\u00f1a]]. A trav\u00e9s do seu primo Ratanji Dadabhoy, foi t\u00edo dos empresarios [[J. R. D. Tata]] e Sylla Tata, o primeiro casado con [[Dinshaw Maneckji Petit]], segundo baronet de Petits. A s\u00faa filla, sobri\u00f1a de Tata, [[Rattanbai Petit]], foi esposa de [[Muhammad Ali Jinnah]], fundador de [[Paquist\u00e1n]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Gujarat]]\n[[Categor\u00eda:Nados en 1839]]\n[[Categor\u00eda:Finados en 1904]]\n[[Categor\u00eda:Personalidades da empresa]]"}
{"id": "461458", "revid": "22570", "url": "https://gl.wikipedia.org/wiki?curid=461458", "title": "Quinase Xano", "text": "As quinases Xano (abreviadas como JAK, do ingl\u00e9s \"Janus kinase\") forman unha familia de tirosina quinases non receptoras intracelulares, que transducen sinais mediadas por citocinas por medio da v\u00eda JAK-STAT. Inicialmente d\u00e9raselle o nome, en ingl\u00e9s, de \"just another kinase\" 1 e 2, \u00e9 dicir, \"simplemente outra quinase\" (xa que eran simplemente d\u00faas de entre un gran n\u00famero de descubrimentos de quinases realizados nun cribado baseado na PCR), pero foron finalmente publicadas co nome \"Janus kinase\" (quinase Xano). Este nome deriva do deus latino Xano, deus de d\u00faas caras dos principios e os finais e a dualidade, porque as JAKs pos\u00faen dous dominios case id\u00e9nticos para a transferencia de fosfatos. Un dominio presenta actividade quinase, mentres que o outro regula negativamente a actividade quinase do primeiro.\nFamilia.\nOs catro membros da familia JAK son:\nOs ratos transx\u00e9nicos que non expresan JAK1 te\u00f1en respostas defectuosas a algunhas citocinas, como o interfer\u00f3n-gamma. JAK1 e JAK2 est\u00e1n implicados na sinalizaci\u00f3n por interfer\u00f3n de tipo II (interfer\u00f3n-gamma), mentres que JAK1 e TYK2 intrve\u00f1en na sinalizaci\u00f3n por interfer\u00f3n de tipo I. Os ratos que non expresan TYK2 te\u00f1en un funcionamento defectuoso das c\u00e9lulas asasinas naturais.\nFunci\u00f3ns.\nComo os membros das familias de receptores de citocinas de tipo I e tipo II non pos\u00faen actividade catal\u00edtica de quinase, dependen da familia de JAK de tirosina quinases para fosforilar e activar prote\u00ednas de \"augas abaixo\" implicadas nas s\u00faas v\u00edas de transduci\u00f3n de sinais. Os receptores son polip\u00e9ptidos apareados, que mostran dous dominios de transduci\u00f3n de sinais intracelulares.\nAs JAKs as\u00f3cianse cunha rexi\u00f3n rica en prolina en cada dominio intracelular que est\u00e1 adxacente \u00e1 membrana plasm\u00e1tica e denom\u00ednase resxi\u00f3n box1/box2. Despois de que o receptor se asocia cos seus respectivos citocina/ligando, sofre un cambio conformacional, colocando as d\u00faas JAKs dabondo pr\u00f3ximas como para fosforilarse mutuamente. A autofosforilaci\u00f3n das JAK induce un cambio conformacional nas propias prote\u00ednas, que permite que transduzan o sinal intracelular ao fosforilar e activar factores de transcrici\u00f3n chamados STATs (do ingl\u00e9s \"Signal Transducer and Activator of Transcription\" ou \"Signal Transduction And Transcription\"). As STATs activadas dis\u00f3cianse do receptor e forman d\u00edmeros antes de traslocarse ao n\u00facleo da c\u00e9lula, onde regulan a transcrici\u00f3n de xenes seleccionados.\nAlg\u00fans exemplos de mol\u00e9culas que usan a v\u00eda de sinalizaci\u00f3n JAK/STAT son o factor estimulante de colonias, prolactina, hormona do crecemento e moitas citocinas.\nImportancia cl\u00ednica.\nEst\u00e1n desenvolvendo inhibidores de JAK para o tratamento da psor\u00edase, artrite reumatoide, policitemia vera, alopecia, trombocitemia esencial, colite ulcerativa, metaplasia mieloide con mielofibrose e vitiligo. Exemplos son o tofacitinib e o filgotinib (GLPG0634), este \u00faltimo est\u00e1 actualmente baixo desenvolvemento pola compa\u00f1\u00eda belga \"Galapagos\".\nEn 2014 descubriuse que os inhibidores de JAK oral, administrados oralmente, pod\u00edan restaurar o crecemento do pelo nalg\u00fans individuos aos que se lles aplicaron na pel, promocionando de forma efectiva o crecemento do cabelo.\nEstrutura.\nAs JAKs van de 120 a 140 kDa de masa e te\u00f1en sete rexi\u00f3ns definidas de homolox\u00eda chamadas dominios de homolox\u00eda Janus 1 ao 7 (JH1-7). O JH1 \u00e9 o dominio quinase importante para a actividadeenzim\u00e1tica das JAK e cont\u00e9n caracter\u00edsticas t\u00edpicas dunha tirosina quinase, como as tirosinas conservadas necesarias para a activaci\u00f3n de JAK (por exemplo, Y1038/Y1039 en JAK1, Y1007/Y1008 en JAK2, Y980/Y981 en JAK3 e Y1054/Y1055 en Tyk2). A fosforilaci\u00f3n destas tirosinas duais causa cambios conformacionais na prote\u00edna JAK para facilitar a uni\u00f3n do substrato. O JH2 \u00e9 un \"dominio pseudoquinase\", un dominio estruturalmente similar a unha tirosina quinase e esencial para unha actividade quinase normal, a\u00ednda que se cre que carece de actividade encim\u00e1tica. Este dominio pode estar implicado na regulaci\u00f3n da actividade de JH1, e foi probablemente unha duplicaci\u00f3n do dominio JH1, que sufriu unha mutaci\u00f3n post-duplicaci\u00f3n. Os dominios JH3-JH4 das JAKs comparten homolox\u00eda cos dominios homolox\u00eda Src-2 (SH2). O extremo amino terminal (NH2) (JH4-JH7) das Jaks denom\u00ednase dominio FERM (abreviaci\u00f3n de banda 4.1 ezrina, radixina e moesina); este dominio tam\u00e9n se encontra na familia da quinase de adhesi\u00f3n focal (FAK) e est\u00e1 implicado na asociaci\u00f3n das JAKs con receptores de citocinas ou outras quinases."}
{"id": "461460", "revid": "27155", "url": "https://gl.wikipedia.org/wiki?curid=461460", "title": "Quinase Janus", "text": ""}
{"id": "461466", "revid": "89787", "url": "https://gl.wikipedia.org/wiki?curid=461466", "title": "Maria Gorokhovskaya", "text": "Maria Kondratyevna Gorokhovskaya (en , en ), nada en Yevpatoria o 17 de outubro de 1921 e finada en Tel Aviv o 22 de xullo de 2001 foi unha ximnasta sovi\u00e9tica de orixe xud\u00eda. Nos Xogos Ol\u00edmpicos de 1952 ga\u00f1ou sete medallas, m\u00e1is que ningunha outra muller nuns \u00fanicos xogos.\nTraxectoria.\nCompetindo por Budivelnyk Kharkiv, Gorokhovskaya ga\u00f1ou o seu primeiro t\u00edtulo da URSS na barra fixa en 1948 e acudiu aos Xogos Ol\u00edmpicos de Helsinqui como dobre campioa nacional. As ximnastas sovi\u00e9ticas nunca participaran antes en torneos internacionais importantes, e foron os primeiros xogos nos que participou o pa\u00eds.\nOs ximnastas sovi\u00e9ticos dominaron a competici\u00f3n, con Gorokhovskaya como l\u00edder. Nos catro aparatos individuais (barra, chan, salto e asim\u00e9tricas), Gorokhovskaya acabou segunda. Eses resultados val\u00e9ronlle a medalla de ouro na competici\u00f3n xeral, acabando por diante da s\u00faa compa\u00f1eira de equipo Nina Bocharova por oito d\u00e9cimas.\nCon sete das oito ximnastas sovi\u00e9ticas nos dez primeiros postos, era claro que a medalla de ouro por equipos ser\u00eda para elas. Gorokhovskaya ga\u00f1ou a s\u00faa s\u00e9tima medalla no desaparecido exercicio por equipos con aparatos port\u00e1tiles, en que o equipo sovi\u00e9tico rematou segundo despois de Suecia.\nGorokhovskaya fixo unha aparici\u00f3n internacional m\u00e1is como parte do equipo ga\u00f1ador do campionato do mundo de 1954, e despois retirouse. Traballou ent\u00f3n como xu\u00edza (internacional dende 1964) e como conferenciante.\nEn 1990, Gorokhovskaya, que era xud\u00eda, emigrou a Israel, onde traballou como adestradora de ximnasia ata a s\u00faa morte. En 1991 foi inclu\u00edda no Sal\u00f3n Internacional da Fama dos Deportes Xudeus."}
{"id": "461472", "revid": "23204", "url": "https://gl.wikipedia.org/wiki?curid=461472", "title": "Hochelaga, Terre des \u00e2mes", "text": "Hochelaga, Terre des \u00e2mes \u00e9 un filme canadense de 2017 dirixido e escrito por Fran\u00e7ois Girard e protagonizado por Gilles Renaud, Samian e Tanaya Beatty. Tr\u00e1tase dunha dramatizaci\u00f3n da historia do Quebec e da historia de Montreal, revelando o pasado dos pobos ind\u00edxenas, dos exploradores e dos rebeldes de 1837.\nO filme estreouse na secci\u00f3n de Presentaci\u00f3n Gala Presentations do Festival Internacional de Cinema de Toronto de 2017. Ga\u00f1ou catro premios Canadian Screen Awards, inclu\u00edndo mellor fotograf\u00eda para Nicolas Bolduc, e foi o candidato do Canad\u00e1 na categor\u00eda de \u00d3scar \u00f3 mellor filme en lingua non inglesa."}
{"id": "461475", "revid": "98629", "url": "https://gl.wikipedia.org/wiki?curid=461475", "title": "Lanius", "text": "Lanius \u00e9 un x\u00e9nero de aves da orde dos paseriformes, infraorde dos \"Corvida\", suborde dos oscines, unha das integrantes da familia dos l\u00e1nidos.\nSon paxaros de rechamante aspecto, co peteiro ganchudo e comportamento moi similar ao dos falc\u00f3ns, xa que son depredadores que adoitan cazaren outros paxaros como x\u00edlgaros, pequenos roedores como o rato de campo e insectos grandes.\nUn costume t\u00edpico destas aves \u00e9 a de inserir as s\u00faas v\u00edtimas en espi\u00f1as a modo de pequenas despensas \u00e1s que acode en caso de necesidade. \nTaxonom\u00eda.\nDescrici\u00f3n.\nO x\u00e9nero foi descrito por Linneo en 1758, na d\u00e9cima edici\u00f3n do seu \"Systema Naturae\".\nEtimolox\u00eda.\nPara escoller o nome do x\u00e9nero Linneo adoptou o substantivo do lat\u00edn cl\u00e1sico \"lanius, -ii\", que significa 'carniceiro', tomando, quizais, como modelo a expresi\u00f3n \"pendere ad lanium\", 'estar pendurada (a carne) na carnizar\u00eda', debido ao costume das especies deste x\u00e9nero de penduraren os corpos de pequenos vertebrados e de grandes insectos crav\u00e1ndoos en espi\u00f1as, como quedou dito antes.\nEspecies.\nNa actualidade reco\u00f1\u00e9cense no x\u00e9nero as 29 especies seguintes:\nEn Galicia.\nEn Galicia p\u00f3dense atopar as seguintes especies pertencentes ao x\u00e9nero \"Lanius\":"}
{"id": "461478", "revid": "23204", "url": "https://gl.wikipedia.org/wiki?curid=461478", "title": "Jos\u00e9 Noguerol y Camba", "text": "Jos\u00e9 Ignacio Noguerol y Camba, nado no s\u00e9culo XVII, foi un poeta dos S\u00e9culos Escuros. \u00c9 principalmente co\u00f1ecido pola s\u00faa participaci\u00f3ns nos xogos florais da Coru\u00f1a no ano 1707 e a \u00fanica obra s\u00faa da que se ten constancia \u00e9 o romance \"Versos gallegos a Nuestras Se\u00f1ora de Reza\".\nNas Festas Minervais.\nO d\u00eda 25 de agosto do ano 1707, con motivo do nacemento do pr\u00edncipe Lu\u00eds Jacobo, lev\u00e1ronse a cabo unhas xustas literarias en Ourense, nas que Noguerol y Camba sa\u00edu vitorioso, publicando no ano 1708 o seu romance \"Versos gallegos a Nuestra Se\u00f1ora de Reza, por avernos dado un Pr\u00edncipe en nuestra Reyna y Se\u00f1ora Mar\u00eda Gabriela, por un Autor no conocido, ni dado a luz, por mano de D. Joseph Noguerol, su mism\u00edssimo hermano\". O obxectivo deste poema era loar a ra\u00ed\u00f1a Mar\u00eda Lu\u00edsa de Savoia por dar a luz a un fillo var\u00f3n que, nun futuro, se converter\u00eda no rei Lu\u00eds I de Espa\u00f1a. A autor\u00eda deste poema con caracter\u00edsticas propias da influencia barroca foi confirmada por Xos\u00e9 Mar\u00eda \u00c1lvarez Bl\u00e1zquez.\nSegundo Benito Varela J\u00e1come, este romance aparece plasmado no cancioneiro po\u00e9tico de Baltasar Rubio, que recibe o nome de \"El Clar\u00edn de la fama y cithara de Apolo con m\u00e9tricos rasgos a las reales fiestas que en el felicissimo nacimiento\u2026\" (1708, Santiago de Compostela), no que se relata este evento, ademais de facer menci\u00f3n dos poetas que participaron nas Festas Minervais. Nesta alusi\u00f3n incl\u00faese o poeta xa mencionado arriba xunto con outras personalidades como Antonio de Ulloa Pardo, Tom\u00e1s de Losada ou Diego Sarmiento Sotomayor.\nAn\u00e1lise do romance.\nEste romance xira en torno a dous temas principais: por un lado, a loanza \u00e1 Virxe de Reza por axudar a ra\u00ed\u00f1a a que esta quedase encinta \u2014recibindo o t\u00edtulo co que se honrou a Se\u00f1ora na capital auriense, o de Patroa\u2014 e, por outro lado, fai unha cr\u00edtica aos escrib\u00e1ns alegando que este poema lle pertence a el. Polo tanto, ac\u00fasaos de ladr\u00f3ns e preguiceiros por non realizaren ben o seu traballo dado que, \u00e1s veces, apuntan mal o que escoitan e iso fai que o poeta perda prestixio. Desta maneira, poder\u00edase dicir que este poema presenta trazos de cantiga de escarnio.\nEste poema tr\u00e1tase dun romance que, tal e como o seu nome indica, consiste nunha construci\u00f3n po\u00e9tica de arte menor composta principalmente por 10 versos octos\u00edlabos por estrofa, a\u00ednda que neste caso hai 12 na segunda. A s\u00faa rima \u00e9 asonante nos versos pares e libre nos impares, e o seu esquema var\u00eda do tradicional, que ser\u00eda \u2013a-a-a-a-a-a-a-a-a-a-a.\nNo referente aos recursos estil\u00edsticos, cabe mencionar o posible dobre, propio da literatura medieval, entre os versos d\u00e9cimo segundo, d\u00e9cimo terceiro e os d\u00e9cimo noveno e vix\u00e9simo, dada a repetici\u00f3n do adverbio se e a conxunci\u00f3n que. Tam\u00e9n chama a atenci\u00f3n o paralelismo nos versos oitavo, noveno e d\u00e9cimo polo uso da preposici\u00f3n por e diferentes adxectivos."}
{"id": "461483", "revid": "23204", "url": "https://gl.wikipedia.org/wiki?curid=461483", "title": "Jackie Robinson", "text": "Jack Roosevelt Robinson, nado en Cairo, Xeorxia (Estados Unidos) o 31 de xaneiro de 1919 e finado en Stamford, Connecticut o 24 de outubro de 1972, foi un xogador de b\u00e9isbol profesional. Foi o primeiro xogador afroamericano en xogar na era moderna das Ligas Maiores de B\u00e9isbol (MLB). Robinson rompeu a barreira da cor do b\u00e9isbol cando os Brooklyn Dodgers o colocaron como xogador titular na primeira base o 15 de abril de 1947. Cando os Dodgers asinaron a Robinson, anuncairon a fin da segregaci\u00f3n racial no b\u00e9isbol profesional que relegaba desde 1880 aos xogadores de cor \u00e1s Ligas Negras. Robinson foi seleccionado para o Sal\u00f3n da Fama do B\u00e9isbol en 1962.\nRobinson tivo unha destac\u00e1bel carreira de dez anos na MLB. No seu primeiro ano, 1947, recibiu o primeiro trofeo da historia outorgado ao mellor novato da MLB. Posteriormente, foi escollido seis temporadas consecutivas para xogar o Partido das Estrelas (1949\u20131954) e ga\u00f1ou o trofeo ao Xogador m\u00e1is Valioso (MVP) da Liga Nacional, sendo o primeiro xogador de cor en conseguilo. A nivel colectivo, participou cos Dodgers en seis Series Mundiais, contribiu\u00edndo \u00e1 vitoria na edici\u00f3n de 1955. En 1997, a MLB decidiu retirar o seu dorsal 42 para todos os equipos, sendo o primeiro atleta profesional en calquera deporte en recibir esa honra. Ademais, a MLB adoptou a tradici\u00f3n de celebrar cada ano o \"D\u00eda de \nJackie Robinson\", no cal todos os xogadores de todos os equipos levan o dorsal 42.\nO car\u00e1cter de Robinson, o seu uso da non-violencia e o seu incuestion\u00e1bel talento desafiaron as bases tradicionais da segregaci\u00f3n que marcaba moitos outros aspectos da vida estadounidense. Influ\u00edu na cultura e contribu\u00edu significativamente ao movemento polos dereitos civ\u00eds. Robinson foi tam\u00e9n o primeiro analista de televisi\u00f3n negro na MLB e o primeiro vicepresidente negro dunha gran corporaci\u00f3n estadounidense, Chock full o'Nuts. \nNa d\u00e9cada de 1960, axudou a establecer o Freedom National Bank, unha instituci\u00f3n financeira de propiedade afroamericana con sede en Harlem, Nova York. Despois da s\u00faa morte en 1972, en reco\u00f1ecemento aos seus logros dentro e f\u00f3ra do campo, Robinson recibiu postumamente a Medalla de Ouro do Congreso e a Medalla Presidencial da Liberdade."}
{"id": "461487", "revid": "85894", "url": "https://gl.wikipedia.org/wiki?curid=461487", "title": "O Cepo, Cumbraos, Sobrado", "text": "O Cepo \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 11 habitantes (7 homes e 4 mulleres).\nPonte do Cepo-Guis\u00f3.\nTam\u00e9n co\u00f1ecida coma a ponte g\u00f3tica de Guis\u00f3, \u00e9 unha ponte medieval situada no antigo cami\u00f1o que comunicaba os lugares do Cepo e Guis\u00f3. Segundo a tradici\u00f3n, por ela transportouse a pedra con que se constru\u00edu o mosteiro de Sobrado."}
{"id": "461488", "revid": "85894", "url": "https://gl.wikipedia.org/wiki?curid=461488", "title": "Guis\u00f3, Cumbraos, Sobrado", "text": "Guis\u00f3 \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 26 habitantes (15 homes e 11 mulleres).\nPonte g\u00f3tica de Guis\u00f3.\nTam\u00e9n co\u00f1ecida coma a ponte de Cepo-Guis\u00f3, \u00e9 unha ponte medieval situada no antigo cami\u00f1o que comunicaba os lugares de Guis\u00f3 e o Cepo. Segundo a tradici\u00f3n, por ela transportouse a pedra con que se constru\u00edu o mosteiro de Sobrado."}
{"id": "461489", "revid": "85894", "url": "https://gl.wikipedia.org/wiki?curid=461489", "title": "A Cruz do Castro, Cumbraos, Sobrado", "text": "A Cruz do Castro \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 1 habitante (1 home e ningunha muller)."}
{"id": "461490", "revid": "85894", "url": "https://gl.wikipedia.org/wiki?curid=461490", "title": "Eirixe, Cumbraos, Sobrado", "text": "Eirixe \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 estaba deshabitado."}
{"id": "461491", "revid": "85894", "url": "https://gl.wikipedia.org/wiki?curid=461491", "title": "A Fraga, Cumbraos, Sobrado", "text": "A Fraga \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 4 habitantes (2 homes e 2 mulleres)."}
{"id": "461492", "revid": "85894", "url": "https://gl.wikipedia.org/wiki?curid=461492", "title": "O Lago, Cumbraos, Sobrado", "text": "O Lago \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 7 habitantes (5 homes e 2 mulleres)."}
{"id": "461493", "revid": "85894", "url": "https://gl.wikipedia.org/wiki?curid=461493", "title": "A Medo\u00f1a, Cumbraos, Sobrado", "text": "A Medo\u00f1a \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 18 habitantes (9 homes e 9 mulleres)."}
{"id": "461494", "revid": "85894", "url": "https://gl.wikipedia.org/wiki?curid=461494", "title": "O Outeiro, Cumbraos, Sobrado", "text": "O Outeiro \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 5 habitantes (2 homes e 3 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "461495", "revid": "1131", "url": "https://gl.wikipedia.org/wiki?curid=461495", "title": "Cantiga de vellas", "text": "Cantiga de vellas \u00e9 a \u00fanica composici\u00f3n po\u00e9tica do escritor Ram\u00f3n Mar\u00eda del Valle-Incl\u00e1n en lingua galega, formada por corenta e sete versos de car\u00e1cter e contido popular a modo de xogo de nenos e publicada por primeira vez o 5 de abril de 1910 na Coru\u00f1a.\nRelaci\u00f3n de Valle-Incl\u00e1n co galeguismo.\nA publicaci\u00f3n de \"Cantiga de vellas\" intensif\u00edcase entre 1916 e 1918, coincidindo ent\u00f3n coa defensa da lingua desde o \u00e1mbito das Irmandades da Fala. Isto, sumado a alg\u00fans testemu\u00f1os orais, levou ao profesor Ricardo Carballo Calero \u00e1 hip\u00f3tese de que Valle formou parte das Irmandades da Coru\u00f1a; as\u00ed pois quedar\u00eda confirmada a s\u00faa adhesi\u00f3n ao movemento nacionalista. Cada publicaci\u00f3n deste poema denota unha mudanza nos intereses dos grupos que act\u00faan no campo literario galego respecto \u00e1 labor de Valle-Incl\u00e1n. \nNo seu artigo \"Relembranzas literarias\" (1888), Valle-Incl\u00e1n ensalza as pr\u00e1cticas das letras galegas capitaneadas por Rosal\u00eda de Castro. Pouco m\u00e1is tarde, no 1891, manifestaba que o rexionalismo non deb\u00eda sa\u00edr da esfera literaria e descalificaba outras manifestaci\u00f3ns do nacionalismo como \u201cimitaci\u00f3ns catalanas\u201d. Simpatizaba tam\u00e9n co rexionalismo identitario, fundamentado no cultivo das tradici\u00f3ns, mais estaba en contra de posicionamentos pol\u00edticos reais baseados nesa ideolox\u00eda.\nNa s\u00faa obra literaria, nun principio, pod\u00edanse apreciar motivos herdados da tradici\u00f3n hist\u00f3rica constru\u00edda por Manuel Murgu\u00eda (a raza, e o celtismo \u00e9tnico cultural: saudade, ru\u00ednas c\u00e9lticas, arca\u00edsmos etc) e a realidade rural de Galiza aparece reflectida na s\u00faa obra. Por\u00e9n, no 1920 comezou a negar a utilidade da tese celtista, rexeitando o celtismo e todas as s\u00faas pretensi\u00f3ns literarias. Para el a esencia do pobo galego est\u00e1 nos principios b\u00e1sicos da romanizaci\u00f3n.\nCabe destacar que Valle-Incl\u00e1n foi atacado en numerosas ocasi\u00f3ns polo seu uso da lingua galega. Por exemplo, o co\u00f1ecido manifesto \"M\u00e1is al\u00e1!\" de 1922, escrito por Manuel Antonio e \u00c1lvaro Cebreiro ou Vicente Risco na revista \"A Nosa Terra\" onde o cualifica de traidor ao ideal das Irmandades da Fala. Se temos en conta os artigos precedentes ou a xa mencionada hip\u00f3tese de Carballo Calero, podemos ver como Valle dist\u00e1nciase dese discurso galeguista m\u00e1is tradicional.\nAn\u00e1lise.\n\u00c9 costumismo ruralista. Fai unha descrici\u00f3n da vida rural galega da \u00e9poca e dos elementos caracter\u00edsticos da mesma. \nO poema ten todo tipo de recursos ling\u00fc\u00edsticos para dar a sensaci\u00f3n dun ritmo acelerado: irregularidade estr\u00f3fica (catro versos seguidos de seis, logo dous etc.), mixtura de versos de diferente m\u00e9trica, cesuras intermedias (\u201cSai a mangoleta batindo o port\u00f3n E o galo moceiro canta palad\u00edn\u201d), ap\u00f3copes continuos (\u201cD'o estrado c'os foros comestos d'os ratos\u201d), as\u00edndeton...\nAo longo do poema p\u00f3dese ver como usa unha variante oral propia da s\u00faa terra natal (Vilanova de Arousa), vis\u00edbel no l\u00e9xico espec\u00edfico como piorno ou malvela da zona sur de Galiza.\nValle-Incl\u00e1n non manexaba a lingua galega con soltura, como se pode observar no caos entre a rima nos \u00faltimos doce versos, no arcaizante da lingua, a simpleza de moitos verbos, e a repetici\u00f3n dos mesmos lexemas ademais de espa\u00f1olismos como \u201chalda\u201d.\nRespecto aos recursos ret\u00f3ricos hai algunha personificaci\u00f3n (\"A gali\u00f1a canta baixo d'o balc\u00f3n\") e maiormente destacan un gran n\u00famero de paralelismos sint\u00e1cticos, por exemplo na antepen\u00faltima estrofa con d\u00faas estruturas:\nRecepci\u00f3n.\nA consecuencia m\u00e1is inmediata da publicaci\u00f3n deste poema \u00e9 que, ao ano seguinte, Valle foi inclu\u00eddo por Ux\u00edo Carr\u00e9 Aldao na s\u00faa \"Literatura Gallega\" (1911) como un dos representantes da loita a favor da patria galega. Isto \u00e9 bastante significativo pois en lingua espa\u00f1ola non apareceu en ningunha obra at\u00e9 oito anos despois (1919), polo que p\u00f3dese confirmar que a s\u00faa figura goza de grande importancia como lexitimador da literatura en galego. O poema en si permaneceu moito tempo no esquecemento e Xos\u00e9 Rubia Barcia deuno a co\u00f1ecer de novo no 1960 como ap\u00e9ndice da s\u00faa famosa biograf\u00eda \"Jos\u00e9 Rubia Barcia: unha vida contada\".\nOutra consecuencia desta publicaci\u00f3n \u00e9, segundo alg\u00fans autores como Xos\u00e9 Filgueira Valverde, o comezo da est\u00e9tica neopopularista continuada entre outros por Antonio Noriega Varela. Este suceso tivo tanto impacto que arredor do ano 1917 circulou un rumor en \"A Nosa Terra\" de que Valle preparaba unha obra literaria en galego e teorizaci\u00f3ns sobre o que supor\u00eda isto para o sistema literario galego."}
{"id": "461497", "revid": "89787", "url": "https://gl.wikipedia.org/wiki?curid=461497", "title": "Subrexi\u00f3n de Loimaa", "text": "A subrexi\u00f3n de Loimaa (en fin\u00e9s \"Loimaan seutukunta\") \u00e9 unha das cinco subrexi\u00f3n da rexi\u00f3n de Finlandia Propia. En 2017 ti\u00f1a unha poboaci\u00f3n de 34\u00a0556 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "461499", "revid": "89787", "url": "https://gl.wikipedia.org/wiki?curid=461499", "title": "Cantiga de refr\u00e1n", "text": "A cantiga de refr\u00e1n, dentro da l\u00edrica medieval galego-portuguesa, \u00e9 aquela que na s\u00faa composici\u00f3n incl\u00fae un retrouso. Neste tipo de cantiga rep\u00edtese un conxunto de versos de autonom\u00eda ritm\u00e1tica ao final de cada estrofa.\nDefinici\u00f3n.\nO refr\u00e1n, segundo \u00c2ngela Correia, p\u00f3dese definir en termos xerais \u201ccomo um conjunto de versos com autonomia rim\u00e1tica que se repete integralmente no fim de cada estrofe, com um n\u00famero de versos inferior ao do corpo da estrofe e cuja medida sil\u00e1bica \u00e9 igual \u00e0 dos restantes versos da cobla\u201d (Correia, 2000: 570).\nAs cantigas de refr\u00e1n est\u00e1n elaboradas maiormente en versos octos\u00edlabos ou decas\u00edlabos e con rima asonante. O normal \u00e9 que a cantiga presente tres ou catro estrofas. Este tipo de cantiga aparece sobre todo dentro das de amigo e parte das de amor (orixe popular ou aut\u00f3ctona).\nO retrouso vai ligado en toda a Romania \u00e1 poes\u00eda popular. Na l\u00edrica provenzal \u2014cortes\u00e1 e afastada do popularizante\u2014 \u00e9 pouco com\u00fan, sobre todo na \"cans\u00f3\". De a\u00ed que nas cantigas galego\u2013portuguesas predomine de forma superlativa nas composici\u00f3ns de amigo, tanto nas paralel\u00edsticas, que deben de ter sido as primeiras en levar refr\u00e1n, coma nas non paralel\u00edsticas.\nA partir de a\u00ed o retrouso ou refr\u00e1n propagouse aos x\u00e9neros de amor e escarnio, onde a porcentaxe xa dimin\u00fae notabelmente.\nEstrutura.\nAs cantigas de refr\u00e1n seguen a base estrutural propia da cantiga galego-portuguesa, coa particularidade da presenza de \"refr\u00e1n\" na cobra. Tr\u00e1tase dun ou varios versos que se repiten ao final de cada unha das estrofas que conforman a cantiga. Normalmente, presentan unha rima diferente das outras empregadas na cobra. O refr\u00e1n condensa o tema principal da composici\u00f3n. Pod\u00eda estar composto por unha frase de car\u00e1cter conclusivo como dun elemento propio da cantiga. A presenza do refr\u00e1n ind\u00edcase con letras mai\u00fasculas. A peza de Afons\u2019Eanes do Coton \u00e9 un exemplo de a7\u2019b7\u2019a7\u2019b7\u2019C7\u2019C7\u2019 \u201cQuando se foi meu amigo\u2026\u201d. Este tipo de cantiga adoita estar formada por catro estrofas co seguinte esquema m\u00e9trico: abbacca, abbaccb, ababcca, ababccb, mais os trobadores galego-portugueses empregaban a modalidade de dous versos monorrimos seguidos dun verso de refr\u00e1n de rima independente: aaB.\nA \"fiinda\" consta dun n\u00famero de versos menor que o resto das cobras. Pod\u00eda rimar tanto con refr\u00e1n como coa estrofa precedente.\nA conclusi\u00f3n final \u00e9 que o 62,5% dos textos est\u00e1n formados seguindo apenas tres regras estr\u00f3ficas, con variantes m\u00ednimas. A poes\u00eda medieval \u00e9 o resultado dunha determinada sociedade conservadora, escasamente evolucionada neste per\u00edodo e que rexe os seus patr\u00f3ns de \u201cben trobar, do ben facer\u201d no m\u00e1ximo respecto aos dese\u00f1os estabelecidos.\nPara explicar as motivaci\u00f3ns da tendencia de f\u00f3rmulas \u00fanicas, p\u00f3dese afirmar que a concepci\u00f3n da arte po\u00e9tica como algo oral obriga necesariamente \u00e1 utilizaci\u00f3n de recursos que fixen na memoria dos ouvintes aquilo que se pretende comunicar: de a\u00ed o refr\u00e1n e o paralelismo como elementos que marcan o car\u00e1cter da composici\u00f3n.\nClasificaci\u00f3n.\nCantiga de amor.\n&lt;poem&gt;\nEn gran coita, senhor,\nque peior que mort\u2019\u00e9,\nvivo, per b\u00f5a fe,\ne polo voss\u2019amor\n esta coita sofr\u2019eu\npor v\u00f3s, senhor, que eu\nvi polo meu gran mal; \ne melhor mi ser\u00e1\nde morrer por v\u00f3s ja,\ne, por me Deus non val,\nesta [coita sofr\u2019eu\npor v\u00f3s, senhor, que eu]\npolo meu gran mal vi;\ne m\u00e1is mi val morrer\nca tal coita sofrer,\npois por meu mal assi\n esta [coita sofr\u2019eu\n por v\u00f3s, senhor, que eu]\nvi por gran mal de min,\npois tan coitad\u2019and\u2019eu.\n&lt;/poem&gt;\nRepertorios: Tavani 25, 36; D\u2019Heur 504\nM\u00e9trica: Consta de tres estrofas \"singulars\" de catro hexas\u00edlabos agudos, metro realmente at\u00edpico no x\u00e9nero de amor.\nArtificios: \nPresenza de rimas derivadas (I, v.2: \u00e9, e II, v.2: ser\u00e1), as\u00ed como a repetici\u00f3n da palabra rimante nos dous versos do refr\u00e1n e no segundo verso da \"fiinda\" (eu).\nR\u00edtmica: \nCantiga de amigo.\n&lt;poem&gt;\nAmig\u2019e fals\u2019e desleal,\nque prol \u00e1 de vos trabalhar\nde na mia mercee cobrar?\nCa tanto o trouxestes mal\nque non ei, de vos ben fazer,\npero m\u2019eu quisesse, poder.\nV\u00f3s trouxestes o preit\u2019assi\ncome quen non \u00e9 sabedor\nde ben nen de prez nen d\u2019amor;\ne por \u00e9n creede per min\nque non ei, de vos ben fazer,\n[pero m\u2019eu quisesse, poder].\nCaestes en [a]tal cajon\nque sol conselho non vos sei,\nca ja vos eu desemparei\nen guisa, se Deus mi perdon,\nque non [ei, de vos ben fazer,\npero m\u2019eu quisesse, poder].\n&lt;/poem&gt;\nRepertorios: Tavani 25,11; Don Denis 600\nM\u00e9trica: Esquema m\u00e9trico 3 x 8a 8b 8b 8a 8C 8C (= Tav 160:327)\nArtificios:\nR\u00edtmica: O refr\u00e1n da cantiga presenta un not\u00e1bel hip\u00e9rbato; isto \u00e9: \"que non ei poder de vos ben fazer, pero m\u2019eu quisesse\".\nCantiga de escarnio e maldizer.\n&lt;poem&gt;\nAchei Sanch[a] An[e]s encavalgada\ne dix\u2019eu por ela cousa guisada,\nca nunca vi dona peior talhada,\ne quige jurar que era mostea;\ne vi-a cavalgar per \u0169a aldeia\ne quige jurar que era mostea.\nVi-a cavalgar en \u0169u seendeiro,\ne non ia mig\u2019or\u2019\u0169u cavaleiro;\nsantiguei-m\u2019e disse: \u00abGran foi o palheiro\nonde carregaran tan gran mostea\u00bb.\nVi-a cavalgar per \u0169a aldeia\ne quige jurar que era mostea\u00bb.\nVi-a cavalgar indo pela rua,\nmui ben vistida en cima da mua;\ne dix\u2019eu: \u00abAi velha fududancua,\nque me semelhades ora mostea!\u00bb.\nVi-a cavalgar per \u0169a aldeia\ne quige jurar que era mostea\u00bb.\n&lt;/poem&gt;\nRepertorio: Tavani 18,1; Afonso X 453\nM\u00e9trica: 3 x 10\u2019a 10\u2019a 10\u2019a 10\u2019b 10\u2019B 10\u2019B (= Tav 19:23)\nArtificios:\nTipos de refr\u00e1n.\nRefr\u00e1n exoc\u00e9ntrico.\nNas \"Cantigas de Santa Mar\u00eda\", por exemplo, p\u00f3dese apreciar con regularidade o refr\u00e1n mais, a diferenza da poes\u00eda profana, pos\u00fae unha independencia musical moi grande. Por ende, son incont\u00e1beis as ocasi\u00f3ns en que o retrouso rompe a sintaxe. Pola contra, isto non sucede nas cantigas profanas, onde o refr\u00e1n pode ser independente desde o punto de vista do contido (refr\u00e1n exoc\u00e9ntrico) pero non da sintaxe. \nRefr\u00e1n intercalar.\nCando a totalidade ou parte dos versos que compo\u00f1en o retrouso est\u00e1n dentro do corpo da cobra, ou noutras palabras, o refr\u00e1n non pecha a cobra, estamos perante un refr\u00e1n intercalar. As variantes que ofrece son m\u00faltiples: desde un mon\u00f3stico (25,9) ou un d\u00edstico (25,58) situado no interior da estrofa, at\u00e9 unha disposici\u00f3n propiamente \"intercalada\" no corpo da cobra (por exemplo, co esquema moi frecuente de \"aaaBB\", onde B representa os versos do refr\u00e1n). Cons\u00e9rvanse 59 cantigas con este tipo de refr\u00e1n na l\u00edrica profana galego-portuguesa. Atopamos, ademais, unha certa tendencia a combinar esta \u00faltima estrutura \"intercalar\" co fen\u00f3meno da \"repetici\u00f3n literal\" (17,2; 116,11), o que a conecta tam\u00e9n co x\u00e9nero, determinado pola forma, da bailada.\nRefr\u00e1n inicial.\nOs versos correspondentes ao retrouso da cantiga aparecen ao comezo da composici\u00f3n, facendo en algunhas ocasi\u00f3ns de exordio. Cons\u00e9rvanse 13 cantigas con \"refr\u00e1n inicial\".\nCorpus.\nO n\u00famero de cantigas de refr\u00e1n p\u00f3dese estabelecer ao redor de novecentas sesenta, a\u00ednda que non resulta doado determinar a cifra exacta por d\u00faas raz\u00f3ns. En primeiro lugar, existen certas composici\u00f3ns incompletas nas que o fragmento conservado coincide cunha soa estrofa, o que dificulta estabelecer se son de mestr\u00eda ou de refr\u00e1n. Como exemplo cabe citar as cantigas: 7,2; 7,9; 7,11; 7,12 e 7,13, de Afonso Mendez de Besteiros. Sobre cada unha das cales Carolina Micha\u00eblis (1904) ( CA 439-443) escribe en nota: \"Fragmento de uma cantiga de meestria\", pero que polos esquemas m\u00e9tricos e polo contido do verso ou versos finais poder\u00edan ser de refr\u00e1n. Por outra banda, a noci\u00f3n de refr\u00e1n produce moitas indecisi\u00f3ns entre os estudosos \u00e1 hora de considerar aqueles retrousos dun s\u00f3 verso que non pos\u00faen unha coincidencia literal perfecta.\nExiste a conservaci\u00f3n de cantigas de refr\u00e1n dentro das antolox\u00edas do Cancioneiro da Ajuda (CA), gardado na Biblioteca do Pal\u00e1cio da Ajuda (Lisboa). No Cancioneiro da Biblioteca Nacional (CBN), co\u00f1ecido tam\u00e9n como Cancioneiro Colocci-Brancuti, conservado na Biblioteca Nacional de Lisboa e o Cancioneiro da Vaticana (CV) que \u00e9 preservado en Italia.\nTam\u00e9n cabe nomear o Pergami\u00f1o Vindel (PV) \u2014que cont\u00e9n as sete cantigas de amigo compostas por Mart\u00edn Codax\u2014, o Cancioneiro de Berkeley, a Tavola Colocciana e os Cinco Lais de Breta\u00f1a."}
{"id": "461500", "revid": "85894", "url": "https://gl.wikipedia.org/wiki?curid=461500", "title": "A Portacal, Cumbraos, Sobrado", "text": "A Portacal \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 2 habitantes (1 home e 1 muller).\nCarballo de Portacal.\nNeste lugar \u00e1chase o que \u00e9 considerado o segundo carballo m\u00e1is antigo de Galiza pola Sociedade Galega de Historia Natural. En 2011 foi inclu\u00eddo no cat\u00e1logo de \u00e1rbores senlleiras da Xunta de Galicia."}
{"id": "461501", "revid": "5863", "url": "https://gl.wikipedia.org/wiki?curid=461501", "title": "\u00c1ngel Romero Cerdeiri\u00f1a", "text": ""}
{"id": "461502", "revid": "5863", "url": "https://gl.wikipedia.org/wiki?curid=461502", "title": "Manuel Mar\u00eda Rom\u00f3n Alonso", "text": ""}
{"id": "461510", "revid": "98629", "url": "https://gl.wikipedia.org/wiki?curid=461510", "title": "Conferencia Oeste (NHL)", "text": "A Conferencia Oeste (en ingl\u00e9s Western Conference, e en franc\u00e9s Conf\u00e9rence de l'Ouest) \u00e9 unha das d\u00faas conferencias nas que se dividen os equipos da National Hockey League (NHL). A Conferencia Oeste foi creada en 1974 baixo o nome de Conferencia Clarence Campbell, e dende o reali\u00f1amento de 2013 est\u00e1 formada por 15 equipos agrupados en d\u00faas divisi\u00f3ns: a Pacific Division e a Central Division. O campi\u00f3n da conferencia recibe o Clarence S. Campbell Bowl.\nHistoria.\nOrixes: West Division (1967-74).\nEn 1967, despois de 24 anos con seis equipos na liga, a NHL decidiu aumentar o n\u00famero de equipos a doce. Todos os novos equipos quedar\u00edan na West Division, e os \"play-offs\" separados garant\u00edan que sempre un dos equipos, que ga\u00f1ar\u00eda o Clarence S. Campbell Bowl, xogar\u00eda a final da liga contra un dos \"Original Six\" que quedaron na East Division. Por\u00e9n, tres derrotas seguidas dos St. Louis Blues fixeron \u00e1 liga mudar na tempada 1970-71 para que as semifinais foran cruces entre equipos do Leste e do Oeste. No mesmo ano, a adici\u00f3n de dous novos equipos na liga fixo que un dos orixinais, os Chicago Black Hawks, mud\u00e1sense ao Oeste. Finalmente, na Tempada 1972-73 da NHL o Atlanta Flames uniuse \u00e1 liga.\nConferencia Campbell (1974-93).\nNa tempada 1974-75, t\u00edvose en conta a xeograf\u00eda norteamericana para un reali\u00f1amento dos equipos. O Oeste pasar\u00eda a denominarse Conferencia Campbell, en homenaxe ao presidente da NHL responsable polo ali\u00f1amento, Clarence S. Campbell. A conferencia ter\u00eda d\u00faas divisi\u00f3ns, Patrick (en homenaxe a Lester Patrick, adestrador d\u00faas veces campi\u00f3n cos New York Rangers) e Smythe (en homenaxe a Conn Smythe, expropietario dos Toronto Maple Leafs). Orixinalmente, todos os equipos reorganiz\u00e1ronse nos playoffs segundo o rendemento da tempada regular (con excepci\u00f3n dos catro ga\u00f1adores da divisi\u00f3n, que se converteron en cabezas de chave).\n1981\u20131993.\nEn 1981 realizouse un novo reali\u00f1amento xeogr\u00e1fico, tentando reducir os gastos en desprazamentos, facendo que cada conferencia xogara entre si, co Clarence S. Campbell Bowl sendo entregado ao campi\u00f3n da conferencia hom\u00f3nima. As divisi\u00f3ns do oeste pasaron a ser Smythe e Norris (coa Patrick pasando para \u00e1 outra conferencia).\nLeste e Oeste.\nEn 1993, xa cunha liga de 24 equipos e cunha nova expansi\u00f3n \u00e1 vista, realizouse un reali\u00f1amento que rebautizou \u00e1s conferencias e divisi\u00f3ns con nomes xeogr\u00e1ficos.\n1998-2012.\nCoa entrada dos Nashville Predators, os equipos foron reali\u00f1ados en seis divisi\u00f3ns nas d\u00faas conferencias.\nReali\u00f1amento de 2013.\nDespois da mudanza dos Atlanta Thrashers a Winnipeg viuse a necesidade dun novo reali\u00f1amento. Sumando as reclamaci\u00f3ns sobre os gastos de viaxes e horarios televisivos prexudiciais causados por diferenzas de fusos horarios, a NHL decidiu reali\u00f1ar as conferencias en d\u00faas divisi\u00f3ns, conservando os nomes Pacific e Central. Os novos Winnipeg Jets reubic\u00e1ronse no Oeste, mentres que os Detroit Red Wings e os Columbus Blue Jackets pasaron ao Leste, que pasou a ter 14 equipos.\nCampi\u00f3ns do Clarence S. Campbell Bowl.\nA seguinte t\u00e1boa amosa o n\u00famero total de campionatos acadados por cada club dende que se creou o Clarence S. Campbell Bowl en 1967. En letra grosa o campionatos conseguidos dende que o trofeo \u00e9 entregado ao campi\u00f3n da Conferencia Oeste, e dicir, os acadados dende 1974:"}
{"id": "461513", "revid": "5115244", "url": "https://gl.wikipedia.org/wiki?curid=461513", "title": "Conferencia oeste (NHL)", "text": ""}
{"id": "461562", "revid": "23204", "url": "https://gl.wikipedia.org/wiki?curid=461562", "title": "Saitama Seibu Lions", "text": "Os son un equipo profesional xapon\u00e9s de b\u00e9isbol con sede en Tokorozawa, Saitama, ao norte de Tokio. O club compite na Nippon Professional Baseball (NPB) como membro da Pacific League. Antes de 1979, o equipo ti\u00f1a a s\u00faa sede en Fukuoka, na illa de Ky\u016bsh\u016b. Entre 1978 e 2008 o logo e a mascota do equipo estaban baseados nunha vesi\u00f3n adulta de Leo (tam\u00e9n co\u00f1ecido como Kimba), o protagonista do anime de Osamu Tezuka \"Jungle Taitei\". Con todo, ao contrario que fans, membros do equipo e a prensa, o propio Tezuka afirma que realmente estaba baseado en Panja (tam\u00e9n co\u00f1ecido como Caesar), o pai de Kimba. Os Lions xogan os seus partidos como local no MetLife Dome, estadio con capacidade para 33.556 espectadores.\nO equipo \u00e9 propopiedade dunha filial de Prince Hotels, a cal \u00e1 s\u00faa vez \u00e9 propiedade do Grupo Seibu. O equipo experimentou nos \u00faltimos tempos un per\u00edodo de dificultades financeiras, m\u00e1is a situaci\u00f3n foi solucionado cando en 2006 o equipo recibiu 6.000 mill\u00f3ns de iens (uns 51,11 mill\u00f3ns de d\u00f3lares) polo traspaso de Daisuke Matsuzaka aos Boston Red Sox da Major League Baseball (MLB). Antes, en 2004, o ex xogador dos Seibu Lions Kazuo Matsui foi o primeiro xogador xapon\u00e9s en xogar nas Ligas Maiores desde a posici\u00f3n de infielder.\nHistoria.\nA franqu\u00eda foi fundada en 1950 co nome de Nishitetsu Clippers, sendo un dos equipos fundadores da Liga do Pac\u00edfico. O equipo era propiedade da compa\u00f1\u00eda de ferrocarr\u00eds Nishinippon con sede en Fukuoka. No seu primeiro ano o equipo acaba no sexto e \u00faltimo posto da liga. Ao finalizar a temporada fusionaronse cos Nishinippon Pirates para formar os Nishitetsu Lions. Durante toda a s\u00faa existencia co nome de Nishitetsu Lions, a franqu\u00eda xogou sempre no Estadio Heiwadai. Foron un dos primeiros equipos dominadores da liga, ga\u00f1ando baixo as ordes do adestrador Osamu Mihara catro t\u00edtulos do Pac\u00edfico e tres Series do Xap\u00f3n consecutivas ante os Yomiuri Giants: 1956, 1957 e 1958.\nDurante a seguinte d\u00e9cada o equipo decaeu e non conseguiu repitir \u00e9xitos. Entre as temporadas 1969 e 1970 o equipo veuse envolto no esc\u00e1ndalo da , polo que catro pitchers dos Lions (Masaaki Ikenaga, Akio Masuda, Masayuki Nagayasu e Yoshinobu Yoda) foron expulsados de por vida da NPB por acusaci\u00f3ns de arranxo de xogos. Outros xogadores do equipo foron tam\u00e9n condenados, m\u00e1is con castigos menos severos. A perda dos xogadors decimou ao equipo que acabou a temporada de 1970 en \u00faltimo lugar. As d\u00faas seguintes temporadas finalizaron co mesmo resultado. En 1972 a franqu\u00eda foi vendida \u00e1 Corporaci\u00f3n de B\u00e9isbol de Fukuoka, por\u00e9n, esta era parte da propia Nishinippon. Despois da venda, o equipo pasou a chamarse at\u00e9 1976 Taiheiy\u014d Club Lions, unha empresa de resorts e campos de golf. Ao ano seguinte o club volve cambiar de patrocinador, Crown Gas Lighter, e o equipo mude de novo de nome, esta vez a Crown Lighter Lions. Con todo, a nivel deportivo, as actuaci\u00f3ns non melloraron.\nTras finalizar a temporada de 1978, o equipo foi vendido a Kokudo Keikaku, para despois fusionarse con Prince Hotels. As\u00ed, o equipo foi bautizado como Seibu Lions e viu a s\u00faa sede trasladada a un novo estadio, o Seibu Dome en Tokorozawa, Saitama. Os novos propietarios realizaron importantes investimentos e, a partir de 1982, co novo adestrador Tatsuro Hirooka e varios xogadores como Osamu Higashio ou Koichi Tabuchi, comezou a chamada \"\u00c9poca Dourada\" do equipo. Os Lions foron durante os anos 1980 os dominadores da Liga do Pac\u00edfico, conseguindo ga\u00f1ar cinco Series do Xap\u00f3n (1982 a 1983 e 1986 a 1988). A mediados da d\u00e9cada, baixo as ordes de Masaaki Mori, os Lions mantiveron o bloque e continuaron coa senda de vitorias cun forte bloque de xogadores. Mori logrou oito t\u00edtulos de Liga e seis Series do Xap\u00f3n (1986 a 1988 e 1990 a 1992) no seus nove anos de carreira como adestrador. A franqu\u00eda foi co\u00f1ecida durante os anos 1980 e 1990 como o \"invencible Seibu\" debido aos seus \u00e9xitos.\nDurante os anos 2000, e a pesar dos bos resultados da franqu\u00eda, os Lions atravesaron problemas econ\u00f3micos que levaron a pensar nunha venda do equipo ou mesmo o seu posible traslado a Hokkaido. Mais a situaci\u00f3n logrou solucionarse coa venda do pitcher Daisuke Matsuzaka aos Boston Red Sox por 6 mill\u00f3ns de d\u00f3lares. A nivel derpotivo, o equipo consegue ga\u00f1ar no anos 2000 as Series do Xap\u00f3n de 2004 ante Chunichi Dragons e as de 2008 ante os Yomiuri Giants. No 2009 o equipo muda por completo a s\u00faa imaxe corporativa, e o seu escudo pasa a ser unha pelota de b\u00e9isbol agarrada pola garra dun le\u00f3n. At\u00e9 ese ano, o escudo do club estaba baseado na versi\u00f3n adulta de Leo (tam\u00e9n co\u00f1ecido como Kimba), o protagonista do anime de Osamu Tezuka \"Jungle Taitei\". Con todo, ao contrario que fans, membros do equipo e a prensa, o propio Tezuka afirma que realmente estaba baseado en Panja (tam\u00e9n co\u00f1ecido como Caesar), o pai de Kimba. \nNomes.\nAo longo dos anos o equipo tivo diferentes nomes:\nEstadio.\nActualmente, os Orix Buffaloes xogan os seus encontros como local no Seibu Dome, co\u00f1ecido por motivos de patrocinio como MetLife Dome. O estadio, inaugurado o 14 de abril de 1979, ten capacidade para 33.556 espectadores. O estadio est\u00e1 cuberto por unha c\u00fapula ao igual que outros moitos estadios do Xap\u00f3n, mais disp\u00f3n dunha separaci\u00f3n entre a mesma e as bancadas para que o aire circule polo recinto. Isto fai pos\u00edbel que os home runs poidan sa\u00edr do estadio, algo que non se pode nos estadios totalmente cubertos. \u00c9, xunto o T-Mobile Park de Seattle, Washington (Estados Unidos), o \u00fanico estadio de b\u00e9isbol do mundo con esa caracter\u00edstica. Ao longo dos anos os Saitama Seibu Lions te\u00f1en utilizado os seguintes estadios:"}
{"id": "461563", "revid": "5132", "url": "https://gl.wikipedia.org/wiki?curid=461563", "title": "Seibu Lions", "text": ""}
{"id": "461564", "revid": "5132", "url": "https://gl.wikipedia.org/wiki?curid=461564", "title": "Crown Lighter Lions", "text": ""}
{"id": "461565", "revid": "5132", "url": "https://gl.wikipedia.org/wiki?curid=461565", "title": "Taiheiyo Club Lions", "text": ""}
{"id": "461566", "revid": "5132", "url": "https://gl.wikipedia.org/wiki?curid=461566", "title": "Nishitetsu Lions", "text": ""}
{"id": "461567", "revid": "5132", "url": "https://gl.wikipedia.org/wiki?curid=461567", "title": "Nishitetsu Clippers", "text": ""}
{"id": "461568", "revid": "5863", "url": "https://gl.wikipedia.org/wiki?curid=461568", "title": "Marcial", "text": "Marco Valerio Marcial (en lat\u00edn, \"Marcus Valerius Martialis\"), nado en B\u00edlbilis, actual Calatayud, o 1 de marzo de 40 e finado na mesma cidade en 104, foi un poeta latino.\nTraxectoria.\nProced\u00eda de B\u00edlbilis (Calatayud), na Hispania Tarraconense. Ao redor do ano 64 marchou a Roma para terminar os seus estudos xur\u00eddicos coa protecci\u00f3n de S\u00e9neca, pero a ca\u00edda en desgraza deste e o seu suicidio deix\u00e1rono desamparado e a s\u00faa pobreza obrigouno a sobrevivir de forma bohemia e itinerante como cliente de diversos patr\u00f3ns a maior parte dos 35 anos que pasou al\u00ed. Ga\u00f1ou, con todo, a amizade dos maiores escritores dese tempo, Plinio o Mozo, Silio It\u00e1lico, o tam\u00e9n sat\u00edrico Xuvenal e o gran r\u00e9tor Marco Fabio Quintiliano, que tam\u00e9n era hispanorromano. Da mesma maneira fixo amizade co poeta gaditano Canio Rufo, un temperamento af\u00edn ao seu. Aos poucos, favorecido polos emperadores Tito e Domiciano, a quen dedicou interesados eloxios, estes nome\u00e1rono membro da orde ecuestre e ga\u00f1ou diversas honras, entre elas a exenci\u00f3n dos impostos que hab\u00edan de pagar os que non ti\u00f1an fillos, isto \u00e9, o \"ius trium liberorum.\" Con todo, os seus sucesores Nerva e Traxano esquec\u00e9ronse del e houbo de retornar a B\u00edlbilis e aceptar al\u00ed o agasallo dunha propiedade campestre por parte dunha admiradora; a volta \u00e1 vida rural era un dos seus grandes so\u00f1os. Al\u00ed marchou o ano 98 para pasar a s\u00faa vellez e morreu seis anos despois. Era a vida que ansiaba, como escribiu nuns celeb\u00e9rrimos versos moi citados ao seu amigo Xulio Marcial:\nObra.\nA s\u00faa obra, que sobreviviu practicamente \u00edntegra, componse de quince libros de versos, con pr\u00f3logo en verso ou en prosa, en diversos metros (sobre todo d\u00edstico elex\u00edaco, pero tam\u00e9n endecas\u00edlabos catulianos, hex\u00e1metros falecios e iambos catal\u00e9cticos), un total dun mil cincocentos poemas pertencentes a un s\u00f3 x\u00e9nero literario, o epigrama, no que non tivo no seu tempo rival e no que superou os seus antecesores e modelos, Catulo e a \"Cicuta\" de Domicio Marso. En certo xeito o epigrama representaba o correlato en verso \u00e1 concisi\u00f3n da prosa afor\u00edstica do tam\u00e9n hispanorromano S\u00e9neca o Mozo.\nO primeiro libro \u00e9 o \"Liber spectaculorum\", tam\u00e9n primeiro cronoloxicamente falando, xa que foi composto no ano 80 e celebra a construci\u00f3n do Anfiteatro Flavio, actualmente co\u00f1ecido como Coliseo, polo emperador Tito.\nOs \"Xenia\" (libro XIII) e os \"Apophoreta\" (Libro XIV) son d\u00edsticos compostos para os agasallos que fac\u00edan aos patr\u00f3ns os clientes na festa das Saturnais.\nOs libros I e XII pos\u00faen un contido vario: literatura, sociedade e temas persoais. Chama a atenci\u00f3n o silencio do autor sobre o historiador T\u00e1cito e o poeta Estacio, os seus contempor\u00e1neos; se ao segundo puido consideralo un rival, a falta de alusi\u00f3ns ao primeiro \u00e9 m\u00e1is dif\u00edcil de explicar.\nA fama de Marcial deriva principalmente do seu enxe\u00f1o sat\u00edrico; pero, a\u00ednda que foi un observador penetrante da sociedade do seu tempo, a s\u00faa visi\u00f3n est\u00e1 afectada pola m\u00e1is absoluta indiferenza moral, polo que non se lle pode ter estritamente por sat\u00edrico. O ton das s\u00faas pezas oscila da m\u00e1is pura l\u00edrica \u00e1 obscenidade m\u00e1is abxecta. Os seus epigramas son tam\u00e9n importantes polo seu valor documental, pola informaci\u00f3n que achegan sobre a sociedade romana da \u00e9poca, que reflicte cunha gran vitalidade. Fai gala dun enxe\u00f1o agud\u00edsimo e dunha extrema concisi\u00f3n; tam\u00e9n sabe atopar habilmente a parte miser\u00e1bel e oculta das aparentes grandezas humanas. Os aproveitados, os lerchos, os dexenerados, os hip\u00f3critas, a dama semimundana que envellece, o bailar\u00edn e toda a comedia humana da gran metr\u00f3pole que era Roma naquel tempo aparecen vistosamente atacados e descritos nos seus poemas. Pero a\u00ednda que se burla sempre, \u00e1s veces ferindo, xamais o fai con irritaci\u00f3n moral. Qu\u00e9ixase calculadamente da s\u00faa pobreza e dedica loanzas arrastradas e indignas ao emperador Domiciano.\nNo cadro renacentista \"Retrato de Giovanna Tornabuoni\" (1488) de Domenico Ghirlandaio, podemos ler un dos seus epigramas no fondo da escena, que di: \"ARS VTINAM MORES ANIMVMQUE EFFINGERE POSSES PVLCHRIOR IN TERRIS NVLLA TABELLA FORET\" (Arte, oxal\u00e1 puideses plasmar a conduta e o esp\u00edrito, non haber\u00eda na terra pintura m\u00e1is fermosa).\nTradutores e comentaristas de Marcial.\nO c\u00f3engo de Huesca Manuel de Salinas y Lizana fixo unha traduci\u00f3n dos \"Epigramas\" de Marcial que pode atoparse na \"Agudeza y arte de ingenio\" de Baltasar Graci\u00e1n; Juan de Iriarte fixo outra xa no s\u00e9culo XVIII, que se acha no primeiro tomo das s\u00faas \"Obras sueltas\", (Madrid, Francisco Manuel de Mena, 1774). V\u00edctor Su\u00e1rez Capalleja fixo outra en tres tomos para a \"Biblioteca Cl\u00e1sica\" da Casa Editorial Hernando.\nAs agudezas de Marcial suscitaron frecuentemente, \u00e1 vez que admiraci\u00f3n, tam\u00e9n o comentario erudito ou moral dos humanistas desde o Renacemento. Entre os escoliastas espa\u00f1ois destacan Baltasar de C\u00e9spedes polo seu \"Comentario aos Epigramas de Marco Valerio Marcial\"; Lorenzo Ram\u00edrez de Prado, polos seus de 1607; o de\u00e1n de Alcoy, Manuel Mart\u00ed; a xesu\u00edta P. Tom\u00e1s Serrano, que discutiu con Girolamo Tiraboschi acerca dos m\u00e9ritos de Marcial no seu singular libro \"Super iudicium Hieronymi Tiraboschi de Marco Valerio Martiale\", Roma, 1786?; outros comentaristas foron V\u00edctor Su\u00e1rez Capalleja, Marcelino Men\u00e9ndez Pelayo e Arturo Masriera."}
{"id": "461571", "revid": "23204", "url": "https://gl.wikipedia.org/wiki?curid=461571", "title": "Homo luzonensis", "text": "Homo luzonensis ref\u00edrese \u00f3s restos fosilizados dun hom\u00ednido que foron descubertos na cova do Callao, en Luz\u00f3n, Filipinas no ano 2007 por Armand Salvador Mijares. Especificamente, o achado inicial consistiu nun \u00fanico metatarso de 61 mil\u00edmetros que, cando foi datado empregando dataci\u00f3n radiom\u00e9trica, descubriuse que ti\u00f1a 67\u00a0000 anos de antig\u00fcidade, \u00e9 dicir do Plistoceno serodio.\nEn 2019, nun artigo publicado na revista \"Nature\" describiu o \"descubrimento de doce elementos hom\u00ednidos adicionais que representan cando menos tres individuos que foron atopados na mesma capa estratigr\u00e1fica da cova do Callao que o metatarso anteriormente atopado\" e identificou os f\u00f3siles como pertencentes a unha nova especie, \"Homo luzonensis\", sobre a base das diferenzas con outras especies do x\u00e9nero \"Homo\", inclu\u00edndo \"H. floresiensis\" e \"H. sapiens\"."}
{"id": "461576", "revid": "89787", "url": "https://gl.wikipedia.org/wiki?curid=461576", "title": "Bego M. Santiago", "text": "Bego M. Santiago, nada o 18 de febreiro de 1980 en Santiago de Compostela, \u00e9 unha artista visual contempor\u00e1nea galega. O seu labor desenv\u00f3lvese entre os Estados Unidos de Am\u00e9rica e Europa.\nComezou form\u00e1ndose en disciplinas cl\u00e1sicas como a pintura e o debuxo, mais axi\u00f1a se interesou polas artes visuais. A fotograf\u00eda \u00e9 o maior compo\u00f1ente expresivo da s\u00faa obra, a\u00ednda que tam\u00e9n traballa coa imaxe proxectada, a instalaci\u00f3n art\u00edstica, a escenograf\u00eda, os libros de artista e a arte dos novos medios. A s\u00faa produci\u00f3n art\u00edstica \u00e9 de car\u00e1cter interdisciplinar e especial\u00edzase no uso da luz como ferramenta pict\u00f3rica e escult\u00f3rica. A nivel conceptual a s\u00faa obra explora a retroalimentaci\u00f3n entre o real e o representado, a trav\u00e9s de binomios como real/falso, presenza/ausencia e orixinal/copia. A luz \u00e9 para ela unha ferramenta de simulaci\u00f3n e ilusi\u00f3n \u00f3ptica capaz de dar vida a obxectos inanimados, desdebuxando os l\u00edmites entre realidade e representaci\u00f3n, presenza e ausencia.\nTraxectoria.\nComezos.\nEn 2001 comezou os seus estudos en Belas Artes na Universidade de Vigo. No ano 2004 realizou a s\u00faa primeira exposici\u00f3n internacional, dentro do proxecto \"VideoDictionary\" coa s\u00faa obra \u201cOnanismo\u201d. O itinerario da exposici\u00f3n inclu\u00edu a Casa Encendida (en Madrid), Island Art Film and Video Festival 05 (Londres, Reino Unido), Impact Festival (Utrecht, Pa\u00edses Baixos) e Image-Forum (Toquio, Xap\u00f3n). En 2007 licenciouse e en 2008 obtivo o t\u00edtulo de mestrado en Produci\u00f3n Art\u00edstica pola Universidade Polit\u00e9cnica de Valencia, con menci\u00f3n de honra na s\u00faa tese \u201cLa postproducci\u00f3n cultural una est\u00e9tica de relaciones\u201d. Nese mesmo ano recibe o premio Feima-Fundaci\u00f3n Laxeiro polo seu proxecto \u201cLoop Diarios\u201d. Como parte do seu proxecto \u201cLoop Diarios\u201d, no ano 2008 Ediciones Trashumantes edita o seu libro de artista \"Fantasmagorias\" dentro de \u201cColecci\u00f3n Pulgar\u201d presentado en FNAC de Valencia dentro das xornadas do 23 Festival Internacional de Cinema Jove.\nEn 2009 comezou a formar parte do colectivo \u201cNi\u00f1oViejo\u201d, co que traballou durante tres anos en diversos proxectos art\u00edsticos, entre os que destaca a s\u00faa videoinstalaci\u00f3n no espazo p\u00fablico \u201cAlmas Latentes\u201d, presentada en \"La Noche en Blanco\" de Madrid en 2009.\nPor Europa.\nEn 2010 trasl\u00e1dase a Praga para traballar como profesora convidada no Departamento de Cinema e Animaci\u00f3n da Academia de Artes, Arquitectura e Dese\u00f1o de Praga, onde xunto a Patricia Ortiz, desenvolveu un plan de estudos baseado na combinaci\u00f3n de t\u00e9cnicas cinematogr\u00e1ficas anal\u00f3xicas e dixitais, para o seu uso en cinematograf\u00eda e artes visuais. Paralelamente \u00e1 s\u00faa actividade docente, tam\u00e9n desenvolveu proxectos, exposici\u00f3ns e residencias art\u00edsticas en diferentes partes de Europa como Xenebra, Madrid e Berl\u00edn.\nEn 2012 trasl\u00e1dase a Berl\u00edn para unirse ao equipo do departamento de arte e tecnolox\u00eda MEDIENWERKSTATT de \u201cBethanien Kunstraum\u201d, onde desenvolveu, en colaboraci\u00f3n con HTW Berlin (Universidade de Ciencias Aplicadas de Berl\u00edn), o libro interactivo \u201cSimulacra. A Digital Storytelling\u201d, que se exhibiu durante \u201cThe 10th Berlin International Directors Lounge\u201d na \u201c C.A.R. Photo/Media Art Fair 2014\u201d.\nEn 2013 realizou a videoinstalaci\u00f3n interactiva \u201cLITTLE BOXES\u201d durante a s\u00faa residencia na NORMAL - Espazo de Intervenci\u00f3n Cultural da Universidade da Coru\u00f1a. Foi realizada durante a residencia art\u00edstica de produci\u00f3n para a exposici\u00f3n colectiva \"Elas Fan Tech\" e comisariada por \u00c1nxela Caram\u00e9s. A exposici\u00f3n tivo itinerancia na Sala X da Facultade de Belas Artes de Pontevedra. \"Little Boxes\" recibiu unha importante cobertura nos medios e foi obxecto de investigaci\u00f3n acad\u00e9mica en varias teses de doutoramento e conferencias.\nEn 2014 participou en \u201cArqueolog\u00edas de lo \u00edntimo\u201d comisariada por Araceli Corbo e Paula Cabaleiro. Esta proposta enmarcouse na III edici\u00f3n do Festival Miradas de Mulleres, presentada en ARCO. En 2016 foi convidada por Xisela Franco e Beli Mart\u00ednez a participar no filme colectivo \u201cVisions\u201d, que se amosou en diferentes festivais. Tam\u00e9n en 2016, fixo \u201cEphemerality Sandwich\u201d, unha videoinstalaci\u00f3n espec\u00edfica en colaboraci\u00f3n co videoartista e ilustrador Ilan Katin e o escultor Olivier Grosetete. \nEn 2017 realiza \u201cFollow the Path\u201d, a primeira obra da serie \u201cCOSMOS: todo aquello que est\u00e1 ordenado\u201d. A finais dese mesmo ano, foi seleccionada no programa de residencias de produci\u00f3n art\u00edstica do Consorci de Museus da Comunidade Valenciana.\nEstados Unidos.\nEn 2018 foi representada pola galer\u00eda estadounidense \"The Directed Art Modern\" e presentou \u201cMATEMATICAS DE DIOS\u201d no Scope art fair &amp; \u201cLITTLE BOXES\u201d en Design District durante a Artbasel Miami Art Week. \nEn 2019 \u201cCOSMOS: todo aquello que est\u00e1 ordenado\u201d foi presentada ao completo no Festival RESIS de m\u00fasica contempor\u00e1nea e artes vivas. Ese mesmo ano parte do proxecto \"Loop Diarios\" foi presentado no Metropolitan Pavillion de Nova York, como parte da exhibici\u00f3n colectiva \"MOSTLY\" MONOCHROMATIC, MEMORY, AND MEDITATION.\nEn 2020 foi a directora art\u00edstica da cerimonia de clausura da \"Bienal de Mulleres nas Artes Visuais - BMAV 2020\" emitida por RTVE. Tam\u00e9n dirixiu a proposta art\u00edstica #acci\u00f3nLuminarias. Tam\u00e9n participou ese ano na exposici\u00f3n colectiva \u201cCINEMA-PERCORRIDOS. NOITE \u00c1 DERIVA\u201d Play Doc Festival de Tui. \nDesde 2020 \u00e9 representada por The CAMP Gallery - The Contemporary Art Modern Project Gallery\" con espazos en Miami e Nova York. Con The CAMP Gallery participou en feiras de arte como \"SPRING/BREAK Art Show New York 2020\" durante \"The Armory Show | New York's art week\". En 2021 \"The CAMP Gallery\" comisariou a s\u00faa primeira exposici\u00f3n individual nos Estados Unidos: \u201cBego M. Santiago: Loop Diaries solo exhibition\u201d en Miami durante a \"ArtBasel | Miami Art Week\u201d. Paralelamente, a s\u00faa exposici\u00f3n individual presentou parte do proxecto \"Loop Diaries\" en Scope Miami Beach 2021 durante a \"ArtBasel | Miami art week\".\nEn 2022 comezou a colaborar con \"Wonderspaces\", que conta con espazos expositivos en San Diego, Austin, Scottsdale e Filadelfia. En abril comezou a presentar a videoinstalaci\u00f3n \"Follow the Path\" que itinerar\u00e1 polos seus espazos expositivos durante os vindeiros 2 anos."}
{"id": "461582", "revid": "5863", "url": "https://gl.wikipedia.org/wiki?curid=461582", "title": "Marcus Valerius Martialis", "text": ""}
{"id": "461583", "revid": "23204", "url": "https://gl.wikipedia.org/wiki?curid=461583", "title": "Home de Callao", "text": ""}
{"id": "461584", "revid": "5863", "url": "https://gl.wikipedia.org/wiki?curid=461584", "title": "Marco Valerio Marcial", "text": ""}
{"id": "461588", "revid": "1131", "url": "https://gl.wikipedia.org/wiki?curid=461588", "title": "Casa de la Seda", "text": "A Casa de la Seda, tam\u00e9n chamada Casa do Gremio dos Veleiros, Casa Gremial da arte Maior da Seda ou Casa da arte Maior da Seda (en catal\u00e1n: \"Casa del Gremi dels Velers\") \u00e9 unha edificaci\u00f3n considerada Ben de interese cultural na s\u00faa categor\u00eda de Monumento dende o 2 de xu\u00f1o de 1920 situada na cidade de Barcelona. Foi constru\u00edda entre 1758 e 1763 como sede do gremio de tecedores de veos de seda, creado en 1553. Alg\u00fans autores confunden o significado da palabra \"veleiros\", neste caso \"fabricantes de veos de seda\", coas persoas que se dedican \u00e1 fabricaci\u00f3n de velas para embarcaci\u00f3ns.\nO edificio foi proxectado por Joan Garrido e conserva os esgrafiados orixinais do s\u00e9culo XVIII nas fachadas suroeste, que d\u00e1 \u00e1 V\u00eda Laietana, e sueste. A outra fachada, que d\u00e1 \u00e1 praza de San Francisco, foi unha parede medianeira at\u00e9 a apertura da V\u00eda Laietana, e coincidindo coa remodelaci\u00f3n do edificio que dirixiu en 1930 o arquitecto Jeroni Martorell, o estucador Ferran Serra fixo outros esgrafiados imitando os antigos para harmonizar a imaxe do edificio resultante. Na esquina hai unha imaxe da Inmaculada Concepci\u00f3n obra de Joan Enrich.\nO edificio \u00e9 a sede do Colexio da arte Maior da Seda de Barcelona. Nos \u00faltimos anos o edificio foi rehabilitado integramente, inclu\u00edndo no interior as dependencias do colexio e todas as salas e sal\u00f3ns, mobiliario e carpintar\u00edas, tapicer\u00edas, pergami\u00f1os e mapas, e no exterior do edificio levouse a cabo a limpeza e restauraci\u00f3n das fachadas, os esgrafiados, contravent\u00e1s, balc\u00f3ns, a azotea e o vest\u00edbulo.\nFondo documental.\nO fondo documental do Colexio da arte Maior da Seda de Barcelona ingresou no Arquivo Hist\u00f3rico da Cidade de Barcelona (AHCB) o mes de novembro de 2012, como resultado da cesi\u00f3n en comodato e por vontade do propio CAMS. O fondo est\u00e1 identificado como fondo privado e, dentro deste grupo, como fondo de entidades, e incl\u00fae documentos do Colexio da arte Maior da Seda, do Gremio de Veleiros de Seda, do Gremio de Tapiceiros e do Gremio de Pasamaneros."}
{"id": "461602", "revid": "23204", "url": "https://gl.wikipedia.org/wiki?curid=461602", "title": "The Handmaid's Tale", "text": ""}
{"id": "461603", "revid": "5863", "url": "https://gl.wikipedia.org/wiki?curid=461603", "title": "Rubia Barcia", "text": ""}
{"id": "461604", "revid": "5132", "url": "https://gl.wikipedia.org/wiki?curid=461604", "title": "Tokyo Yakult Swallows", "text": "Os son un equipo profesional xapon\u00e9s de b\u00e9isbol con sede no barrio de Shinjuku en Tokio. O club compite na Nippon Professional Baseball (NPB) como membro da Central League. O nome de Shallows procede dos seus propietarios corporativos, Yakult, unha compa\u00f1\u00eda adicada \u00e1 venda de bebidas l\u00e1cticas. Con todo, Yakult non sempre foi a principal propietaria do equipo. No momento da s\u00faa fundaci\u00f3n, o club era propiedade da Nihon Kokuy\u016b Tetsud\u014d (Kokutetsu), a compa\u00f1\u00eda nacional de ferrocarr\u00eds, e ti\u00f1a o nome de Kokutetsu Swallows. M\u00e1is adiante, entre 1965 e 1968, foron propiedade do xornal Sankei Shinbun e chamados Sankei Atoms. En 1970 Yakult compra o equipo e restaura o seu nome orixinal en 1974. A mascota do equipo \u00e9 Tsubakuro, unha andori\u00f1a negra con face vermella.\nHistoria.\nA franqu\u00eda dos Tokyo Yakult Swallows naceu en 1950 da man da antiga compa\u00f1\u00eda . O nome deste primeiro equipo foi Kokutetsu Swallows (andori\u00f1as). O club debutou ese mesmo ano na Liga Central como franqu\u00eda de expansi\u00f3n. A nivel deportivo os primeiros anos do equipo non foron moi bos, de feito, durante toda a d\u00e9cada de 1950 o equipo nunca acabou unha temporada con m\u00e1is vitorias que derrotas. A s\u00faa primeira temporada positiva foi a de 1961, ano no que o equipo finalizou en terceiro lugar da liga. Nesta \u00e9poca destacou o Masaichi Kaneda, alcumado o , o pitcher m\u00e1is dominador da \u00e9poca. Kaneda conseguiu na s\u00faa etapa na franqu\u00eda tres Premios Sawamura ao mellor lanzador as\u00ed como numerosos r\u00e9cords: catorce temporadas seguidas con m\u00e1is de vinte vitorias, dez veces l\u00edder en srikeouts e tres en ERA. O propio xogador declaraou que era capaz de lanzar at\u00e9 unha velocidade de 180 km/h (112 mph). A pesar da mellora nas estat\u00edsticas de 1961, a pouca capacidade ofensiva do equipo e a marcha de Kaneda como axente libre aos Yomiuri Giants, levou ao equipo a verse de novo con malos resultados. En vista da situaci\u00f3n, Kokutetsu decidiu vender en 1964 a franqu\u00eda ao xornal Sankei Shinbun. Coa chegada do novo propietario, o club muda de nome a Sankei Atoms, inspirado no personaxe de manga e anime .\nCoa chegaron os novos propietarios \u00e1 franqu\u00eda e debido \u00e1 inestabilidade, varios xogadores foronse o foron vendidos. O equipo a pesar de seguir contando con bos lanzadores, carec\u00eda dun ataque s\u00f3lido. En 1970 o equipo toca fondo coa peor temporada at\u00e9 a data, 33 vitorias por 92 derrotas. En 1974 recuperan o seu nome orixinal, Yakult Swallows. Durante esta d\u00e9cada tentouse corrixir a mala situaci\u00f3n deportiva e mellorar o atque coa adquisici\u00f3n de xogadores como Tsutomu Wakamatsu (1971), Katsuo Osugi (1975) ou Charlie Manuel (1976). En 1976, adestrados por Tatsuro Hirooka, os Swallows conseguiron acadar a segunda posici\u00f3n do campionato. Con todo, o seu primeiro grande \u00e9xito foi en 1978, cando o equipo consegue ga\u00f1ar por primeira vez a Liga Central e as Series do Xap\u00f3n.\nDurante a d\u00e9cada de 1980, os Swallows volveron \u00e1 senda dos malos resultados. Cun equipo sen recursos econ\u00f3micos para atraer xogadores de renome e coas s\u00faas antigas estrelas xa retiradas, decidiuse contratar en 1990 como adestrador a Katsuya Nomura. Baixo a s\u00faa direcci\u00f3n e tras facer varias mudanzas dr\u00e1sticas, a franqu\u00eda mellorou de sensiblemente as s\u00faas actuaci\u00f3ns. No seu primeiro ano o equipo acabou en quinto lugar, para mellorar e conseguir no seguinte e terceiro posto. O equipo non deixou de mellorar e ao ano seguinte, en 1992, ga\u00f1ou a Liga Central, fito repetido en 1993 e coroado coa consecuci\u00f3n das s\u00faa segundas Series do Xap\u00f3n en 1993. A boa serie de resultados non finalizar\u00eda a\u00ed, conseguindo ser os mellor equipo do pa\u00eds en 1995, 1997 e 2001.\nNo ano 2006 a franqu\u00eda engadiu ao seu nome a cidade que os acolle, ficando como Tokyo Yakult Swallows. Tam\u00e9n se engadiu ao uniforme do equipo o logotipo da cidade, o cal non levaban desde a era Kokutetsu. No ano 2009 conseguiron xogar as Climax Series (eliminatoria que outorga unha praza na final da Liga Central), a\u00ednda que perderon ante os Yomiuri Giants por 2\u22121. En 2011 os Swallows ocuparon o primeiro lugar da Liga Central desde abril at\u00e9 setembro, perdendo o primeiro posto nas \u00faltimas xornadas da man dos Chunichi Dragons. Nas Climax Series conseguiron eliminar na primeira fase aos Yomiuri Giants (2\u22121), m\u00e1is perderon na segunda e difinitiva fase ante os Chunichi Dragons (4\u22122). En 2012 a oficina principal do equipo trasladouse desde Higashi-Shinbashi a Kita-Aoyama, moito m\u00e1is cerca do Estadio Meiji Jingu. A nivel deportivo ese ano os Swallows volven xogar as Climax Series, mais de novo sa\u00edron derrotados ante os Chunichi Dragons (2\u22121). Tras dous anos ocupando o \u00faltimo lugar da liga, en 2015 o equipo consegu un novo t\u00edtulo da Liga Central, clasfic\u00e1ndose para xogar as Series do Xap\u00f3n. Con todo, na final son ga\u00f1ados por 4\u22121 polos Fukuoka SoftBank Hawks. A seguinte aparici\u00f3n do equipo nas Climax Series foi en 2018, a\u00ednda que perderon por 2\u22120 ante os Yomiuri Giants.\nNomes.\nAo longo dos anos o equipo tivo diferentes nomes:\nEstadio.\nO estadio dos Swallows \u00e9 o , situado no barrio de Shinjuku en Toquio. Foi inaugurado o 23 de outubro de 1926, sendo o segundo parque de b\u00e9isbol m\u00e1is antigo do Xap\u00f3n. Al\u00e9n dos xogos dos Swallows, acolle encontros de b\u00e9isbol universitario, como o T\u014dto Daigaku Yaky\u016b Renmei. Ademais, foi utilizado para un partido de exhibici\u00f3n durante os Xogos Ol\u00edmpicos de 1964 de Toquio. No encontro enfront\u00e1ronse un combinado de xogadores universitarios estadounidenses, inclu\u00edndo oito futuros xogadores das Ligas Maiores, contra un all-star afeccionado xapon\u00e9s, vencendo os primeiros por 6-2. Con capacidade para 37.933 espectadores, \u00e9 propiedade do Templo Xinto\u00edsta Meiji de Shibuya (Meiji Jing\u016b).\nXogadores.\nDorsais honrados.\nOs Yakult Swallows non te\u00f1en retirados permanente dorais, mais si honran os n\u00fameros 1, 6, 8 e 27 de Tsutomu Wakamatsu, Shinya Miyamoto, Katsuo Osugi e Atsuya Furuta."}
{"id": "461607", "revid": "88215", "url": "https://gl.wikipedia.org/wiki?curid=461607", "title": "Entroido Quente", "text": "O Entroido Quente \u00e9 unha festa celebrada na vila de Maceda a finais do mes de xullo. Est\u00e1 organizada pola Asociaci\u00f3n O Cruceiro. Tr\u00e1tase dunha especie de entroido, pero en ver\u00e1n.\nHistoria.\nA festa xorde coa creaci\u00f3n dunha asociaci\u00f3n xuvenil en Maceda. Ao principio, o Entroido Quente \u00eda ser unha guerra de globos pero precis\u00e1banse recursos dos que a asociaci\u00f3n non dispu\u00f1a. Co tempo, xurdiu a idea de celebrar un entroido no ver\u00e1n. No comezo contaban con pouco presuposto para levar a cabo esta proposta e decidiron facer unha serie de probas pola vila, que m\u00e1is tarde pasar\u00edan a chamarse Rally do Humor. Ao remate destas probas realiz\u00e1base un concerto. O Entroido Quente foi crecendo en asistentes e actividades ata os d\u00edas de hoxe.\nDescrici\u00f3n.\nComeza \u00e1s cinco da tarde co chamado \"Chupinazo de sa\u00edda\", que d\u00e1 lugar \u00e1 realizaci\u00f3n dunha serie de probas por toda a vila chamadas Rally do Humor. As persoas participantes, por equipos, te\u00f1en que atopar o sitio do que se lles fala mediante unha pista para as\u00ed poder realizar a proba. Os dous equipos que m\u00e1is puntuaci\u00f3n obte\u00f1an pasan a unha final e o ga\u00f1ador obt\u00e9n a vitoria no Rally do Humor. \nAo finalizar estas probas, unha charanga anima as r\u00faas da vila e \u00e1 noite cel\u00e9branse entre dous e tres concertos no recinto da festa."}
{"id": "461609", "revid": "98629", "url": "https://gl.wikipedia.org/wiki?curid=461609", "title": "Corvinella", "text": "Corvinella \u00e9 un x\u00e9nero de aves da orde dos paseriformes, infraorde dos \"Corvida\", suborde dos oscines, unha das catro que integran a familia dos l\u00e1nidos.\nO x\u00e9nero conta, segundo moitos autores, con tan s\u00f3 d\u00faas especies descritas, (a\u00ednda que unha delas na actualidade de clasifica noutro x\u00e9nero, \"Urolestes\", como \"Urolestes melanoleucus\") que se distrib\u00faen pola \u00c1frica subsahariana, que habitan nas sabanas m\u00e1is abertas, e en bosques [`tr\u00f3pico|tropicais]], onde se as pode ver pousadas ergueitas na copa das \u00e1rbores ou en cabos de tel\u00e9fono. \nCaracter\u00edsticas.\nSon picanzos moi grandes, e coas colas moi longas. Nas d\u00faas especies, ambos os sexos son moi parecidos, a\u00ednda que diferenci\u00e1beis. Ao contrario que os picanzos do x\u00e9nero \"Lanius\" son aves gregarias.\nDesde os seus pousadoiros l\u00e1nzanse sobre as s\u00faas presas, caz\u00e1ndoas \u00e1s veces en voo, pero principalmente no solo. Alim\u00e9ntanse sobre todo de insectos grandes, a\u00ednda que tam\u00e9n de pequenos paxaros, r\u00e9ptiles e mam\u00edferos.\nTaxonom\u00eda.\nDescrici\u00f3n.\nO x\u00e9nero foi descrito en 1831 polo cirurxi\u00e1n, bot\u00e1nico, ornit\u00f3logo e naturalista franc\u00e9s Ren\u00e9 Primev\u00e8re Lesson, na p\u00e1xina 373 do tomo I da s\u00faa obra \"Trait\u00e9 d'ornithologie, ou, Tableau m\u00e9thodique des ordres, sous-ordres, familles, tribus, genres, sous-genres et races d'oiseaux: ouvrage enti\u00e8rement neuf, formant le catalogue le plus complet des esp\u00e8ces r\u00e9unies dans les collections publiques de la France\".\nClasificaci\u00f3n.\nComo quedou dito, o x\u00e9nero comprende d\u00faas especies, coas subespecies que se indican:\nNota: a segunda destas especies hoxe \u00e9 clasificada por moitos autores como \"Urolestes melanoleucus\" polo que o x\u00e9nero \"Corvinella\" resultar\u00eda ser un taxon monot\u00edpico."}
{"id": "461610", "revid": "89787", "url": "https://gl.wikipedia.org/wiki?curid=461610", "title": "DeMostra", "text": "DeMostra: \"Festival Urban\" \u00e9 un festival gratu\u00edto e apto para todas as idades que incl\u00fae unha xornada de actividades sobre a cultura urbana no concello de Mos. Os principais elementos que o conforman son: \"Skate, Grafiti, Parkour, Breaks e Beatbox.\"\nEste festival, fomentado por un grupo de amigos e coa axuda do Concello de Mos, nace coa idea de revitalizar o municipio. Achega as\u00ed a cultura urbana e, polo tanto, satisfai as inquietudes art\u00edsticas desde os m\u00e1is pequenos ata os m\u00e1is adultos.\nLocalizaci\u00f3n.\nO lugar onde se leva a cabo este festival de cultura urbana \u00e9 no complexo do OMIX (Oficina Municipal de Informaci\u00f3n Xuvenil) Multiusos de Mos debido a que conta cun gran espazo no que poden colocar os diferentes elementos dos seus obradoiros: o escenario para os concertos, os taboleiros para o \"grafiti\", a pista de \"break dance\" etc. Posto que, ademais, xa conta coa pista de \"bmx\" e \"skate\", xa constru\u00edda, que complementan e condicionan dita localizaci\u00f3n.\nActividades.\nAo longo da xornada, hai diversas actividades cun horario para que se poida asistir aos diversos obradoiros que se realizan. Cada unha delas conta cunha estrutura:\nColaboraci\u00f3ns.\nAlgunhas organizaci\u00f3ns e colectivos que colaboran coa direcci\u00f3n do evento comprom\u00e9tese a impartir e supervisar os diferentes obradoiros de \"Graffiti, Beatbox, Breakdance, Parkour, Skate\" e \"BMX;\" entre eles p\u00f3dese atopar profesionais como Vella Escola, Mondaka D.I.E. Skatepark ou WS Skateboard."}
{"id": "461611", "revid": "65337", "url": "https://gl.wikipedia.org/wiki?curid=461611", "title": "Jenkins", "text": "O apelido Jenkins p\u00f3dese referir a:"}
{"id": "461620", "revid": "1131", "url": "https://gl.wikipedia.org/wiki?curid=461620", "title": "Premio Valle-Incl\u00e1n da Deputaci\u00f3n de Pontevedra", "text": "O premio Valle-Incl\u00e1n foi un certame de investigaci\u00f3n constitu\u00eddo no ano 2004 polo Padroado da Fundaci\u00f3n Valle-Incl\u00e1n e convocado pola Deputaci\u00f3n de Pontevedra xunto ao Concello de Vilanova de Arousa at\u00e9 o ano 2011.\nObxectivo.\nEste premio formar\u00eda parte dun conxunto de Premios de Investigaci\u00f3n potenciados por parte do Servizo de Cultura da Deputaci\u00f3n de Pontevedra cuxa principal finalidade \u00e9 fomentar a cultura e brindar unha oportunidade a artistas e investigadores de achegaren cos seus traballos novas tendencias en cadanseu campo. Deste xeito, o obxectivo do Premio Valle-Incl\u00e1n era galardoar aqueles estudos rigorosos e de prestixio acad\u00e9mico que tratasen, desde un punto de vista cient\u00edfico-divulgativo, calquera aspecto relacionado coa vida e obra do seu persoeiro m\u00e1is ilustre. As\u00ed mesmo, estes deb\u00edan ser orixinais, in\u00e9ditos e estar escritos en calquera das d\u00faas linguas oficiais de Galicia.\nHistoria.\nO Pleno da Corporaci\u00f3n Provincial de Pontevedra, na s\u00faa sesi\u00f3n ordinaria do d\u00eda 28 de abril do ano 2004, aceptou a convocatoria do Premio Valle-Incl\u00e1n. O orzamento, a\u00ednda que repartido de maneira dispar dependendo do ano e do n\u00famero de premiados ou acc\u00e9sits, sempre foi de 24.000,00 \u20ac. Por outra banda, o concurso levar\u00edase a cabo anualmente at\u00e9 2011, coa excepci\u00f3n do ano 2010. Ser\u00eda tam\u00e9n en 2011 cando se engadir\u00eda nas bases que, a partir de ent\u00f3n, a convocatoria pasar\u00eda a ter un car\u00e1cter bianual, alternando entre as modalidades de ensaio e teatro, x\u00e9nero que at\u00e9 ese momento non fora considerado para ser galardoado. Ese mesmo ano o premio estar\u00eda dedicado aos espect\u00e1culos dram\u00e1ticos e teatrais baseados nas obras do escritor que foran representados durante o ano anterior. Por\u00e9n, o premio Valle-Incl\u00e1n non se volver\u00eda realizar.\n2004.\nXaqu\u00edn N\u00fa\u00f1ez Sabar\u00eds foi o ga\u00f1ador cunha dotaci\u00f3n de 15.000,00 \u20ac polo traballo \"Valle-Incl\u00e1n en el fin de siglo. Estudio cr\u00edtico de femeninas\". O traballo examina a primeira obra de Valle-Incl\u00e1n dentro do seu contexto hist\u00f3rico-literario, estuda as diferentes variantes que tivo o texto orixinal e analiza as t\u00e9cnicas narrativas empregadas polo vilanov\u00e9s na s\u00faa primeira etapa.\nConced\u00e9ronse dous acc\u00e9sits por importe de 4.500,00 euros cada un a:\n2005.\nEuloxio Rodr\u00edguez Ruibal foi o ga\u00f1ador cunha dotaci\u00f3n de 16.000,00 \u20ac polo traballo \"Valle-Incl\u00e1n e o teatro galego.\" Neste estudo, o autor analiza a influencia que exerceu a est\u00e9tica de Valle-Incl\u00e1n nos textos dram\u00e1ticos dos principais autores galegos e o grao de importancia que esta tivo na conformaci\u00f3n e desenvolvemento dunha dramaturxia nacional galega.\nO acc\u00e9sit foi entregado por importe de 8.000,00 \u20ac ao traballo \"Valle-Incl\u00e1n caricaturista moderno. Nueva lectura de Luces de Bohemia,\" de Jes\u00fas Rubio Jim\u00e9nez.\n2006.\nO premio foi outorgado ex aequo cunha dotaci\u00f3n de 12.000,00 \u20ac aos estudos:\n2007.\nO xurado resolveu deixar deserto o premio este ano ao consideraren os seus membros que as obras presentadas (tres traballos procedentes de universidades dos Estados Unidos, Italia e Madrid) non aportaban novidades de entidade aos estudos xa publicados e co\u00f1ecidos sobre Valle-Incl\u00e1n.\n2008.\nCunha dotaci\u00f3n de 18.000,00 \u20ac, o traballo ga\u00f1ador foi \"Todo Valle-Incl\u00e1n en Roma,\" presentado polo Grupo de Investigaci\u00f3n C\u00e1tedra Valle-Incl\u00e1n da Universidade de Santiago de Compostela (integrado por: Margarita Santos Zas, Sandra Dom\u00ednguez Carreiro, Rosario Mascato Rey, Catalina M\u00edguez Vilas, Carmen Elena V\u00edlchez Ruiz, Cristina Villarmea \u00c1lvarez e Francisca Mart\u00ednez Rodr\u00edguez, e coa colaboraci\u00f3n de \u00c1ngeles G\u00f3mez Abalo). O traballo recompila toda a documentaci\u00f3n escrita relativa a Valle-Incl\u00e1n mentres este presidiu a Academia Espa\u00f1ola de Belas Artes de Roma entre os anos 1933 e 1936.\nO xurado acordou conceder:\n2009.\nO premio foi outorgado ex aequo cunha dotaci\u00f3n de 10.000,00 \u20ac aos estudos:\nO acc\u00e9sit foi concedido por importe de 4.000,00 \u20ac a Jes\u00fas M\u00aa Monge L\u00f3pez polo traballo titulado \"Valle-Incl\u00e1n, Catedr\u00e1tico de Est\u00e9tica (1916-1919).\"\n2011.\nO premio foi outorgado ex aequo cunha dotaci\u00f3n de 8.000 \u20ac \u00e1s seguintes compa\u00f1\u00edas teatrais:\nXurado.\nSegundo as bases do premio, o xurado debe estar composto pola persoa que ocupe a Presidencia da Deputaci\u00f3n e pola que sexa titular da Corporaci\u00f3n (ou en quen deleguen), as\u00ed como por unha que represente cada un dos seguintes organismos: Consellar\u00eda de Cultura, Consellar\u00eda da Cultura Galega e Fundaci\u00f3n Valle-Incl\u00e1n. Do mesmo xeito, o xurado tam\u00e9n ten de estar conformado por unha serie de vogais, a saber, a persoa que exerza a alcald\u00eda do Concello de Vilanova de Arousa, aquela que presida a Comisi\u00f3n de Cultura da Deputaci\u00f3n, tres persoas nomeadas pola Presidencia de reco\u00f1ecido prestixio nas artes dram\u00e1ticas e outra que represente o Servizo de Cultura. As decisi\u00f3ns tomadas son inapel\u00e1beis, no entanto, os integrantes poden solicitar asesoramento de especialistas na materia."}
{"id": "461624", "revid": "12452", "url": "https://gl.wikipedia.org/wiki?curid=461624", "title": "Parque a Canuda", "text": ""}
{"id": "461626", "revid": "96271", "url": "https://gl.wikipedia.org/wiki?curid=461626", "title": "Orlando (novela)", "text": "Orlando. Unha biograf\u00eda (t\u00edtulo orixinal en ) \u00e9 a sexta novela de Virginia Woolf, publicada orixinalmente o 11 de outubro de 1928. A editorial que se encargou da s\u00faa publicaci\u00f3n, Hogarth Press, pertenc\u00eda ao matrimonio Woolf. Tr\u00e1tase dunha obra en parte biogr\u00e1fica, baseada na vida da noiva de Woolf, Vita Sackville-West. Constit\u00fae unha das novelas m\u00e1is accesibles de Woolf, e por iso a de maior \u00e9xito da autora en vida. Influ\u00edu moito na literatura da \u00e9poca no aspecto estil\u00edstico. Ademais, consid\u00e9rase unha obra de importancia na literatura en xeral, e na escritura feminina e os estudos de x\u00e9nero en particular. A directora Sally Potter rodou unha versi\u00f3n cinematogr\u00e1fica en 1992, con Tilda Swinton como \"Orlando\" e Quentin Crisp como a ra\u00ed\u00f1a Isabel I. \nNesta novela tr\u00e1tanse temas considerados tab\u00fas na s\u00faa \u00e9poca como a homosexualidade, a sexualidade feminina, ademais do papel da muller na sociedade e como creadora literaria. Todos estes temas pres\u00e9ntanse contextualizados en distintos per\u00edodos hist\u00f3ricos: dende o per\u00edodo isabelino, pasando polo per\u00edodo vitoriano, at\u00e9 comezos do s\u00e9culo XX.\nFoi traducida \u00f3 galego por Celia Recarey e publicada pola editorial Irm\u00e1s Carton\u00e9 en 2014."}
{"id": "461627", "revid": "23204", "url": "https://gl.wikipedia.org/wiki?curid=461627", "title": "Orlando. Unha biograf\u00eda", "text": ""}
{"id": "461629", "revid": "1093", "url": "https://gl.wikipedia.org/wiki?curid=461629", "title": "Teresa Abelleira", "text": "Teresa Abelleira Due\u00f1as, nada en Pontevedra o 9 de xaneiro de 2000, \u00e9 unha futbolista galega, que xoga de centrocampista no Real Madrid. Internacional coa selecci\u00f3n espa\u00f1ola dende 2020, proclamouse campioa do mundo no Mundial de 2023. Disputou ademais a Eurocopa de 2022.\nTraxectoria.\nNaceu nunha familia fortemente vencellada ao f\u00fatbol. Na s\u00faa etapa de cadete compaxinaba o f\u00fatbol sala, ao que xogaba no Poio Pescamar, coas categor\u00edas inferiores do CD L\u00e9rez. En 2016, e trala fundaci\u00f3n da secci\u00f3n feminina do Deportivo Abanca, abandona a s\u00faa Pontevedra natal para unirse \u00e1s filas deste equipo na segunda divisi\u00f3n feminina. Foi, xunto con Raquel B\u00e9jar, a primeira licenza profesional do f\u00fatbol feminino en Galicia. Xogou catro tempadas no club branquiazul, logrando na terceira delas o ascenso \u00e1 Primeira Divisi\u00f3n, e obtendo un cuarto posto na s\u00faa primeira tempada na m\u00e1xima categor\u00eda. Marcou dous goles. A continuaci\u00f3n, a mediados de 2020, deixou o Deportivo para fichar polo Real Madrid Feminino, equipo acabado de crear tras un acordo do Real Madrid co Club Deportivo TACON. Co Real Madrid marcou 3 goles na tempada 2020/21 e 5 na 2022/23.\nSelecci\u00f3n espa\u00f1ola.\nO 27 de novembro de 2020 debutou coa selecci\u00f3n espa\u00f1ola absoluta na vitoria por 10-0 fronte a Moldavia, correspondente \u00e1 fase de clasificaci\u00f3n para a Eurocopa de 2022, substitu\u00edndo a Aitana Bonmat\u00ed no segundo tempo.\u200b O seu primeiro partido como titular foi o 13 de abril de 2021 na vitoria por 3-0 fronte a M\u00e9xico. En 2022 disputou a Eurocopa en Inglaterra, caendo nos oitavos de final contra a selecci\u00f3n anfitrioa.\nO 30 de xu\u00f1o de 2023 foi inclu\u00edda na lista definitiva do seleccionador Jorge Vilda para a Copa do Mundo de 2023, disputada en Australia e Nova Zelandia. Foi titular en t\u00f3dolos partidos do torneo e marcou un gol no segundo partido da primeira fase, na goleada por 5-0 sobre Zambia, cun espectacular disparo dende f\u00f3ra da \u00e1rea. Nas semifinais contra Suecia, un c\u00f3rner sacado por ela foi rematado \u00e1 porter\u00eda pola s\u00faa compa\u00f1eira Olga Carmona e serviu para clasificar a Espa\u00f1a para a primeira final da s\u00faa historia. Xogou completa a final, celebrada no Stadium Australia de Sydney, onde o conxunto espa\u00f1ol ga\u00f1ou o t\u00edtulo ao vencer por 1-0 a Inglaterra. Foi a cuarta futbolista da selecci\u00f3n espa\u00f1ola con m\u00e1is minutos no Mundial (535) e a que m\u00e1is recuperaci\u00f3ns de bal\u00f3n conseguiu (55).\nVida persoal.\n\u00c9 filla do adestrador de f\u00fatbol Milo Abelleira e irm\u00e1 do futbolista Tom\u00e1s Abelleira.\nA s\u00faa moza \u00e9 Patricia Curbelo, porteira de f\u00fatbol e xogadora do Viaxes Interr\u00edas de Vilalonga."}
{"id": "461630", "revid": "89787", "url": "https://gl.wikipedia.org/wiki?curid=461630", "title": "Hadri\u00e1n VII", "text": "Hadri\u00e1n VII (en ) \u00e9 unha novela de 1904 escrita por Frederick Rolfe, quen a escribiu baixo o pseud\u00f3nimo \"Baron Corvo\". A obra m\u00e1is co\u00f1ecida de Rolfe, esta novela desenv\u00f3lvese a partir dun artigo que escribiu no conclave para elixir o sucesor do papa Le\u00f3n XIII. O limiar introd\u00facenos a George Arthur Rose (un dobre transparente do propio Rolfe): un candidato fracasado de sacerdote que renegou da s\u00faa vocaci\u00f3n por mor das maquinaci\u00f3ns da arquitectura eclesi\u00e1stica da Igrexa cat\u00f3lica, e que agora vive s\u00f3 co seu gato amarelo.\nFoi traducida \u00f3 galego por Celia Recarey e foi publicada pola editorial Irm\u00e1s Carton\u00e9 no ano 2014."}
{"id": "461631", "revid": "23204", "url": "https://gl.wikipedia.org/wiki?curid=461631", "title": "Hadrian the Seventh", "text": ""}
{"id": "461637", "revid": "98629", "url": "https://gl.wikipedia.org/wiki?curid=461637", "title": "Corvinella corvina", "text": "Corvinella corvina \u00e9 unha especie de ave da orde dos paseriformes, infraorde dos \"Corvida\", suborde dos oscines e familia dos l\u00e1nidos, unha das d\u00faas que integran, segundo moitos autores, o x\u00e9nero \"Corvinella\". Por\u00e9n, na actualidade, unha delas adoita clasificarse noutro x\u00e9nero, \"Urolestes\". polo que, daquela, \"Corvinella\" ser\u00eda un x\u00e9nero monot\u00edpico.\n\u00c9 un picanzo de distribuci\u00f3n africana, distingu\u00eddose doutros picanzos polo seu caracter\u00edstico pico amarelo, ao que alude o seu nome ingl\u00e9s, \"yellow-billed shrike\" (picanzo de pico amarelo).\nTaxonom\u00eda.\nDescrici\u00f3n.\nX\u00e9nero.\nV\u00e9xase \"Corvinella\".\nEspecie.\nA especie foi descrita en 1809 polo bot\u00e1nico e zo\u00f3logo ingl\u00e9s George Shaw, na p\u00e1xina 337 da s\u00faa obra \"General zoology, or Systematic natural history. Vol. 7, Birds\", baixo o nome de \"Lanius corvina\".\nSubespecies.\nO x\u00e9nero comprende catro subespecies:\nPor\u00e9n, alg\u00fans autores conseidraron unha quinta, \"Corvinella corvina chapini\" , que a maior\u00eda consideran como un sin\u00f3nimo de \"Corvinella corvina affinis\" .\nCaracter\u00edsticas.\nMide 32\u00a0cm de lonxitue, cunha cola longa e \u00e1s curtas.Os adultos te\u00f1en a plumaxe de cor parda polas partes superiores, e as partes inferiores, lustrosas, algo m\u00e1is claras con estr\u00edas m\u00e1is escuras; presentan unha m\u00e1scara ocular marr\u00f3n escuro, e un \"parche\" avermellado nas \u00e1s; o pico \u00e9 amarelo, como quedou dito (incluso nos inmaturos).As patas e as dedas dos p\u00e9s son negros.Os sexos son en gran parte similares, pero as femias te\u00f1en manchas marr\u00f3ns nos flancos, mentres que os machos te\u00f1en \"parches\" rubios; estas manchas s\u00f3 son vis\u00edbeis cando o paxaro est\u00e1 en voo, cando est\u00e1 en disputas territoriais ou est\u00e1 en p\u00e9.Os individuos inmaturos mostran franxas grosas nas plumas das \u00e1s.\nVoz.\n\u00c9 un paxaro ruidoso, con fortes chamadas emitindo sons como \"suii-suii\" e \"driii-tuu\".\nH\u00e1bitat e distribuci\u00f3n.\nO seu h\u00e1bitat son as prader\u00edas e sabanas do sur do Sahel e os bosques tropicais ao sur deste, chegando at\u00e9 a parte superiror da conca do Congo, abarcando unha extensa \u00e1rea que vai desde a beira do Atl\u00e1ntico polo oeste, at\u00e9 Kenya e Uganda polo leste, encontr\u00e1ndose en Ben\u00edn, Burkina Faso, o Camer\u00fan, o Chad, Costa do Marfil, Gambia, Ghana, Guinea, Guinea-Bissau, Mal\u00ed, o sur de Mauritania, o N\u00edxer, Nixeria, o Senegal, Serra Leoa, Sud\u00e1n, Sud\u00e1n do Sur, Togo, Rep\u00fablica Centroafricana e Rep\u00fablica Democr\u00e1tica do Congo, ademais dois dous pa\u00edses anteriomente citados.\nEcolox\u00eda.\nTr\u00e1tase dun paxaro conspicuo e gregario e ten h\u00e1bitos cooperativos, v\u00e9ndose sempre en grupos, a mi\u00fado posado en caos telef\u00f3nicos. O ni\u00f1o \u00e9 unha estrutura en forma de cunca, emprazado nun arbusto ou nuha \u00e1rbore, no que a femia pon catro ou cinco ovos. S\u00f3 unha femia dun grupo reprod\u00facese nun momento dado, e os outros membros submin\u00edstranlle protecci\u00f3n e alimentos.\nEste picanzo alim\u00e9ntase de insectos, que localiza desde os seus pousadoiros de observaci\u00f3n prominentes, en \u00e1rbores, f\u00edos ou postes. Tam\u00e9n \u00e1s veces comen ras, pequenos r\u00e9ptiles e ratos, pero non se sabe se comen outras aves ou forman \"despensas\" (como fan os picanzos do x\u00e9nero \"Lanius\".\nStatus.\n\"Corvinella corvina\" \u00e9 com\u00fan nalgunhas zonas e menos noutras. Debido a que non se encontrou ningunha evidencia dun descenso substancial nas s\u00faas poboaci\u00f3ns, a Uni\u00f3n Internacional para a Conservaci\u00f3n da Natureza e dos Recursos Naturais (UICN) aval\u00eda o seu estado de conservaci\u00f3n como \"LC\" (pouco preocupante)."}
{"id": "461639", "revid": "624", "url": "https://gl.wikipedia.org/wiki?curid=461639", "title": "Compa\u00f1\u00eda Lu\u00eds Seoane", "text": "A Compa\u00f1\u00eda Lu\u00eds Seoane \u00e9 un grupo de teatro fundado na Coru\u00f1a no 1980.\nCreaci\u00f3n e traxectoria.\nDespois da morte de Francisco Franco, na Transici\u00f3n espa\u00f1ola, ning\u00fan dos sectores culturais ti\u00f1a interese por potenciar o teatro galego. Xa na VI Mostra de Ribadavia, no ano 1978 se comeza a falar de normalizaci\u00f3n e alg\u00fans grupos teatrais pensan en pasar a un teatro diferente, o Teatro Profesional e na \u00faltima Mostra (a VIII) figuran un total de seis compa\u00f1\u00edas profesionais: Estaribel, Artello Teatro, Lu\u00eds Seoane, A Far\u00e1ndula, Mari-Gaila e Troula, aos que se suman grupos de afeccionados cunha longa experiencia, como a Escola Dram\u00e1tica Galega, Malveira, Ditea e M\u00e1scara 17.\nNo 1980 un grupo de profesionais do teatro galego (Francisco Pillado Mayor, Manuel Lourenzo, Xos\u00e9 M.Rab\u00f3n ou Xos\u00e9 Miguel Pernas) preoc\u00fapase polo estancamento que sofre o teatro galego a finais dos anos 70 e fundan a Sociedade Cooperativa de Teatro que recibe o nome de Lu\u00eds Seoane, o cal morrera tan s\u00f3 un ano antes da fundaci\u00f3n da compa\u00f1\u00eda, integrada por Amalia G\u00f3mez, Manuel Lourenzo, Luisa Marelas, Constantino R\u00e1bade, Xos\u00e9 M. Rab\u00f3n, Ram\u00f3n Rodr\u00edguez, Miguel Pernas, Francisco Pillado e X. L. V\u00e1zquez.\nEntre os obxectivos da compa\u00f1\u00eda figuraban a normalizaci\u00f3n do teatro na Galiza, ampliando as s\u00faas perspectivas, a revisi\u00f3n da vella literatura e a promoci\u00f3n da nova, a apertura dunha v\u00eda profesional ao teatro galego e a ampliaci\u00f3n de p\u00fablicos. Como primeira \u201cmisi\u00f3n\u201d da compa\u00f1\u00eda est\u00e1 a creaci\u00f3n dunha sala de teatro na Coru\u00f1a, que ter\u00e1 como nome Sala Teatro Lu\u00eds Seoane, na que a compa\u00f1\u00eda pretende representar os seus espect\u00e1culos de forma continua e est\u00e1bel e ofrecer as\u00ed \u00e1 cidade unha alternativa \u00e1 programaci\u00f3n teatral existente nese momento, e d\u00e1 a co\u00f1ecer a compa\u00f1\u00edas como Zascandil, Georea, Karraka, Teatro de la Ribera, Marg\u00e9n ou Guirigai e outras compa\u00f1\u00edas teatrais. A compa\u00f1\u00eda prop\u00f3nse o reto de realizar catro montaxes por ano que se poden enmarcar nas seguintes categor\u00edas:\nA\u00ednda que non cumpre este obxectivo o n\u00famero de espect\u00e1culos que realizan por ano \u00e9 maior ao habitual noutras compa\u00f1\u00edas. \nNos anos 80 a crise obriga a moitos grupos de teatro a teren que abandonar estas actividades, e no 1984, red\u00facense a cinco: Antroido, Artello Teatro, Lu\u00eds Seoane, Caritel e Mari-Gaila. Neste mesmo ano nac\u00eda a Asociaci\u00f3n Profesional do Teatro Galego a partir dunha proposta que presentara a compa\u00f1\u00eda Lu\u00eds Seoane. Finalmente, no 1988 por mor dos problemas econ\u00f3micos que estiveron presentes durante toda a s\u00faa traxectoria tivo que pechar as s\u00faas portas.\nCadernos do espect\u00e1culo.\nAl\u00e9n disto, a compa\u00f1\u00eda editou unha colecci\u00f3n de textos que acompa\u00f1asen a cada obra e materiais para unha mellor comprensi\u00f3n e estudo. Apareceron s\u00f3 cinco co t\u00edtulo de Cadernos do espect\u00e1culo, nos que se encontran as obras:"}
{"id": "461640", "revid": "89787", "url": "https://gl.wikipedia.org/wiki?curid=461640", "title": "O triunfo do ovo", "text": "O triunfo do ovo (en , tam\u00e9n co\u00f1ecido polo t\u00edtulo completo \"O triunfo do ovo. Un libro de impresi\u00f3ns sobre a vida americana en relatos e poemas\", en ) \u00e9 un libro publicado orixinalmente en 1921 escrito polo estadounidense Sherwood Anderson. Foi o terceiro libro de Anderson en ser publicado por B.W. Huebsch e a s\u00faa segunda colecci\u00f3n de historias despois do \u00e9xito de \"Winesburg, Ohio\". O libro cont\u00e9n 15 historias precedidas por fotograf\u00edas de sete esculturas de barro da muller de Anderson naquel ent\u00f3n, feitas polo escultor Tennessee Mitchell, que foron inspiradas polas personaxes do libro.\nFoi traducido \u00f3 galego por Celia Recarey e Carlos Vald\u00e9s Garc\u00eda e foi publicado pola editorial Irm\u00e1s Carton\u00e9 no ano 2015.\nContidos.\nO volume incl\u00fae as seguintes historias:"}
{"id": "461641", "revid": "23204", "url": "https://gl.wikipedia.org/wiki?curid=461641", "title": "The Triumph of the Egg", "text": ""}
{"id": "461643", "revid": "98629", "url": "https://gl.wikipedia.org/wiki?curid=461643", "title": "Juan G\u00f3mez Tonel", "text": "Juan G\u00f3mez Tonel, coru\u00f1\u00e9s ou aveci\u00f1ado na Coru\u00f1a no primeiro cuarto do s\u00e9culo XVII, foi un escritor e poeta en lingua galega, lingua castel\u00e1 e lat\u00edn, coordinador das \"Exequias da Ra\u00ed\u00f1a Margarida\".\nTraxectoria.\nPoucos datos se co\u00f1ecen sobre este personaxe. Segundo as informaci\u00f3ns de Antonio Rey Soto e Antonio Taboada Roca que recolle Xos\u00e9 Mar\u00eda \u00c1lvarez Bl\u00e1zquez, foi nado na monta\u00f1a coru\u00f1esa, dentro da xurisdici\u00f3n de Santiago de Compostela. A vida de G\u00f3mez Tonel p\u00e9rdese nas n\u00e9boas do litoral das Mari\u00f1as. \u201cChore nosa monta\u00f1a do gando, -leite e novidades de espida\u201d son a \u00fanica referencia autobiogr\u00e1fica. Mais si se co\u00f1ece, a trav\u00e9s dos seus escritos, a s\u00faa ideolox\u00eda antierasmista e a s\u00faa profunda cultura renacente.\nO d\u00eda 29 de marzo de 1616 actuaba como lugartenente do alguacil maior do Reino de Galicia, ao servizo da Real Audiencia de Galicia. Outro dato m\u00e1is canto a esta figura submin\u00edstrao o historiador Antonio Neira de Mosquera: \"parece que G\u00f3mez Tonel ti\u00f1a unha imprenta en Santiago\". Por\u00e9n, este \u00e9 un dato que a\u00ednda non se puido comprobar.\nA noticia da morte de Margarida de Austria-Estiria, ra\u00ed\u00f1a consorte de Filipe III de Espa\u00f1a, foi recibida en San Lorenzo de El Escorial o 15 de outubro de 1611. A Real Audiencia de Galicia decide honrar a soberana cuns fastuosos funerais e manda escribir a G\u00f3mez Tonel as composici\u00f3ns que se titularon, na edici\u00f3n de Santiago de 1612, \"Relaci\u00f3n de las Exequias que hi\u00e7o la real Audiencia del Reyno de Gali\u00e7ia a la Magestad de la Reyna D. Margarita de Austria nra Se\u00f1ora\". Colaboran nesta obra, amais do seu corifeo Pedro V\u00e1zquez de Neira, frei Antonio Bra\u00f1ales, frei Lu\u00eds de Tapia, Alonso P\u00e9rez de Lara e Alonso Ord\u00f3\u00f1ez das Seijas.\nSexa como for, o volume preparado por G\u00f3mez Tonel para a ocasi\u00f3n gozou de edici\u00f3n, levada a termo en Compostela na imprenta de Xo\u00e1n Pacheco. De todos os exemplares impresos, na actualidade s\u00f3 se conservan tres: un custodiado no Museo Brit\u00e1nico (adquirido en 1892), outro na Biblioteca Nacional de Madrid (procedente do mosteiro de Alcoba\u00e7a) e un terceiro (lixeiramente mutilado) na Biblioteca Xeral da Universidade de Santiago de Compostela."}
{"id": "461644", "revid": "98629", "url": "https://gl.wikipedia.org/wiki?curid=461644", "title": "Katie Bouman", "text": "Katherine Louise Bouman, nada en West Lafayette o 9 de maio de 1989 \u00e9 unha profesora de ciencias da computaci\u00f3n no Instituto Tecnol\u00f3xico de California. Investiga m\u00e9todos computacionais para imaxes e liderou a primeira visualizaci\u00f3n dun burato negro utilizando o proxecto \"Event Horizon Telescope\".\nTraxectoria.\nBouman ouviu falar por primeira vez sobre o proxecto \"Event Horizon Telescope\" cando era estudante de secundaria en West Lafayette, Indiana.\nEstudou enxe\u00f1ar\u00eda el\u00e9ctrica na Universidade de M\u00edchigan e graduouse \"Cum laude\". Obtivo unha mestr\u00eda en enxe\u00f1ar\u00eda el\u00e9ctrica no Instituto de Tecnolox\u00eda de Massachusetts, onde tam\u00e9n completou o seu doutoramento.\nBouman foi membro do MIT Haystack Observatory. Foi apoiada por unha bolsa de posgrao da Fundaci\u00f3n Nacional de Ciencias.\nA s\u00faa tese de mestr\u00eda \"Estimating Material Properties of Fabric through the observation of Motion\" foi galardoada co Premio Ernst Guillemin \u00e1 mellor tese de mestr\u00eda.\nUniuse \u00e1 Universidade de Harvard como bolseira postdoutoral no equipo Event Horizon Telescope Imaging.\nEn 2017, impartiu unha charla TED: \"Como tomar unha fotograf\u00eda dun buraco negro\".\nCarreira profesional.\nBouman ingresou no Instituto de Tecnolox\u00eda de California como profesora asistente en 2019. As s\u00faas investigaci\u00f3ns versan sobre novos sistemas para imaxes computacionais.\nEn abril de 2019 foi responsable das primeiras imaxes dun burato negro, achegando apoio computacional para aprender sobre a relatividade xeral no r\u00e9xime de campo forte. Teorizou que os buratos negros deixan unha sombra de fondo de gas quente.\nA fotograf\u00eda foi obtida a partir dunha rede de oito telescopios situados en distintos puntos do mundo, participando ESO, ALMA e APEX, con ondas de radio que lles permitiron atravesar o po gal\u00e1ctico, e complementada cun algoritmo que foi creado por Bouman."}
{"id": "461645", "revid": "23204", "url": "https://gl.wikipedia.org/wiki?curid=461645", "title": "Katherine Louise Bouman", "text": ""}
{"id": "461646", "revid": "23204", "url": "https://gl.wikipedia.org/wiki?curid=461646", "title": "Teresa Abelleira Due\u00f1as", "text": ""}
{"id": "461649", "revid": "23204", "url": "https://gl.wikipedia.org/wiki?curid=461649", "title": "O triunfo do ovo. Un libro de impresi\u00f3ns sobre a vida americana en relatos e poemas", "text": ""}
{"id": "461651", "revid": "89787", "url": "https://gl.wikipedia.org/wiki?curid=461651", "title": "Isabel Seca Vijande", "text": "Isabel Seca Vijande, nada na Pontenova o 25 de setembro de 1982 \u00e9 unha enxe\u00f1eira qu\u00edmica, cient\u00edfica, activista social e divulgadora cient\u00edfica galega.\nTraxectoria.\nTitulada en Enxe\u00f1ar\u00eda Superior Qu\u00edmica pola Universidade de Santiago de Compostela, onde publicou artigos sobre o uso de biofilmes para o procesado de augas de refugallo e o funcionamento dos reactores anamox, tema da tesi\u00f1a do seu Diploma de Estudos Avanzados en Enxe\u00f1ar\u00eda Ambiental e Bioprocesos. Desenvolveu tam\u00e9n investigaci\u00f3ns sobre o aproveitamento dos refugallos da industria leiteira na Universidade de Co\u00edmbra, no marco do seu proxecto de fin de carreira.\nDesde 2015 escribe artigos de divulgaci\u00f3n cient\u00edfica no portal GCiencia, e no Portal Galego da L\u00edngua, entre outros medios.\nPor volta do 2006 comezou a colaborar coa asociaci\u00f3n Verdegaia en cuesti\u00f3ns de defensa e educaci\u00f3n ambiental. Foi unha das fundadoras da Semente, Escolas de Ensino Galego no 2011. Foi unha das iniciadoras do movemento de autodefensa feminista que xurdiu en Santiago de Compostela no 2016.\nDende 2016 \u00e9 profesora interina de TIC e Tecnolox\u00eda na Conseller\u00eda de Educaci\u00f3n da Xunta de Galicia."}
{"id": "461653", "revid": "5863", "url": "https://gl.wikipedia.org/wiki?curid=461653", "title": "Manicho", "text": "Os manichos, tam\u00e9n chamados xergos ou zurdos, son as persoas que asimilan tendencia natural ou utilizan preferentemente o lado esquerdo do seu corpo, situaci\u00f3n observable nas s\u00faas extremidades. \u00c9 un fenotipo minoritario da especie humana. As persoas que usan preferentemente a man dereita son destras, mentres que as que usan indistintamente as d\u00faas mans ou pernas son ambidestras.\nDemograf\u00eda.\nOs manichos naturais est\u00e1n presentes en todas as poboaci\u00f3ns do globo. Arredor dun 8 a un 13 % da poboaci\u00f3n mundial \u00e9 manicha. Os estudos indican que o fen\u00f3meno \u00e9 m\u00e1is com\u00fan nos homes ca nas mulleres. Hai m\u00e1is manichos homes (13 %) ca mulleres (9 %), sen que se saiba a causa.\nA porcentaxe de nenos manichos \u00e9 moito maior en casos de nacementos m\u00faltiples, como no caso dos xemelgos. Tam\u00e9n \u00e9 m\u00e1is probable que sexan manichos os individuos de varios grupos con desordes neuronais, persoas que padecen epilepsia, s\u00edndrome de Down, autismo, outras formas de atraso mental, dislexia, etc\u00e9tera. Estatisticamente, o xemelgo id\u00e9ntico dun manicho, ten un 76 % de probabilidades de ser manicho por causas en parte xen\u00e9ticas e en parte ambientais. Tam\u00e9n entre a xente do sur de Asia, Europa do leste, e descendentes de xente do Sueste asi\u00e1tico, hai m\u00e1is manichos que entre ning\u00fan outro grupo \u00e9tnico do mundo, mentres que entre os descendentes de xente de Europa occidental, Europa do norte, e \u00c1frica hai menos."}
{"id": "461654", "revid": "23204", "url": "https://gl.wikipedia.org/wiki?curid=461654", "title": "Zurdo", "text": ""}
{"id": "461655", "revid": "23204", "url": "https://gl.wikipedia.org/wiki?curid=461655", "title": "Xergo", "text": ""}
{"id": "461657", "revid": "1131", "url": "https://gl.wikipedia.org/wiki?curid=461657", "title": "Astilleros Francisco Cardama", "text": "Astilleros y Varaderos Francisco Cardama S.A. \u00e9 un estaleiro galego cuxas instalaci\u00f3ns se atopan no barrio de Bouzas (Vigo), inici\u00e1ndose no ano 1916 nas actividades de dese\u00f1o, construci\u00f3n, reparaci\u00f3n e transformaci\u00f3n de buques, as\u00ed como tam\u00e9n de todo tipo de estruturas flotantes en xeral, actividade que a empresa contin\u00faa desenvolvendo na actualidade.\nInstalaci\u00f3ns.\n\"Astilleros y Varaderos Francisco Cardama S.A.\" disp\u00f3n de diversas instalaci\u00f3ns situadas en Bouzas (Vigo), entre as que destacan 6 v\u00edas de diques secos destinadas \u00e1 construci\u00f3n e reparaci\u00f3n con capacidade m\u00e1xima para buques de 105 metros de eslora e 14,60 metros de manga. Ademais, o estaleiro tam\u00e9n disp\u00f3n nas s\u00faas instalaci\u00f3ns dun peirao de reparaci\u00f3ns propio de 80 metros de lonxitude."}
{"id": "461658", "revid": "98629", "url": "https://gl.wikipedia.org/wiki?curid=461658", "title": "Bonifacio IV de Montferrato", "text": "Bonifacio IV Pale\u00f3logo, nado o 21 de decembro de 1512 e finado o 6 de xu\u00f1o de 1530, foi marqu\u00e9s de Montferrato entre 1518 e 1530. \nTraxectoria.\nBonifacio IV foi o pen\u00faltimo marqu\u00e9s de Montferrato pertencente \u00e1 dinast\u00eda Pale\u00f3logo. Sucedeu ao seu pai Guillerme IX, a\u00ednda que baixo a rexencia da s\u00faa nai, Ana d'Alen\u00e7on, e o seu t\u00edo Xo\u00e1n Xurxo Pale\u00f3logo. En 1519 Bonifacio recibiu a lealdade dos fillos de Oddone de Incisa, herdeiros do marquesado hom\u00f3nimo, que estaba baixo dominio de Montferrato desde tempos de Guillerme IX.\nBonifacio introd\u00facese na complexa historia da \u00e9poca cando o marquesado de Montferrato foi invadido por Francisco II Sforza debido \u00e1 alianza do marquesado con Francia, inimigos do Sforza. Bonifacio IV tam\u00e9n estivo presente na firma da Paz de Cambrai. \nDurante anos a pol\u00edtica montferrina gradualmente situouse cada vez m\u00e1is en favor dos imperiais, at\u00e9 o punto de que o emperador Carlos V, o require en varias ocasi\u00f3ns no seu s\u00e9quito. \nEn 1517, por outra banda, Guillerme IX entregou en matrimonio \u00e1 s\u00faa nova filla Mar\u00eda, irm\u00e1 de Bonifacio, a Federico Gonzaga. Pero pronto Federico se arrepentiu e decidiu repudiar \u00e1 s\u00faa esposa conseguindo que o propio Papa Clemente VII, procedese \u00e1 s\u00faa revisi\u00f3n. Tras a morte de Mar\u00eda, Federico casou coa outra irm\u00e1 de Bonifacio, Margarita. \nBonifacio IV morreu por mor dunha ca\u00edda do seu cabalo o 6 de xu\u00f1o de 1530, sen fillos que o sucedesen. As\u00ed que se fixo cargo do marquesado o seu t\u00edo Xo\u00e1n Xurxo."}
{"id": "461660", "revid": "23204", "url": "https://gl.wikipedia.org/wiki?curid=461660", "title": "Terceira vaga do feminismo", "text": ""}
{"id": "461661", "revid": "346", "url": "https://gl.wikipedia.org/wiki?curid=461661", "title": "Tempada 2018/19 do Deportivo ABANCA", "text": "Durante a tempada 2018\u201319 o Deportivo ABANCA competiu na Segunda divisi\u00f3n espa\u00f1ola de f\u00fatbol feminino grupo 1 (afrontando a s\u00faa terceira campa\u00f1a nesta categor\u00eda), logrando o 1.\u00ba posto na clasificaci\u00f3n. O equipo foi adestrado por Manu S\u00e1nchez."}
{"id": "461663", "revid": "98629", "url": "https://gl.wikipedia.org/wiki?curid=461663", "title": "Marquesado de Montferrato", "text": "O Marquesado de Montferrato foi un estado do noroeste de Italia. Durante toda a Idade Media foi un Marquesado do Sacro Imperio, e s\u00f3 coa dominaci\u00f3n espa\u00f1ola adquiriu o t\u00edtulo de Ducado, cando o emperador Maximiliano II ascendeu ao Marquesado \u00e1 categor\u00eda de Ducado ao entregarllo ao duque de Mantua en 1574.\nHistoria.\nO Marquesado de Montferrato naceu como unha marca da fronteira noroccidental do Reino de Italia. En 961 o emperador Ot\u00f3n I decidiu reestruturar a fronteira con Francia e dividiu a Marca de Ivrea en varios marquesados. Por este motivo, Ot\u00f3n I creou a marca da Liguria Occidental ou \"marca Aleramica\" xa que o seu destinatario foi o conde Aleramo. Ademais da marca da Liguria Occidental, cre\u00e1ronse a partir da marca de Ivrea outras d\u00faas marcas: a Marca da Liguria oriental, que foi entregada ao conde Oberto e que co tempo derivou no Ducado de Mil\u00e1n e a Rep\u00fablica de X\u00e9nova; e a Marca de Tur\u00edn (futuro Ducado de Savoia) entregada ao conde Arduin Glaber.\nOs desdendentes de Aleramo son relativamente desco\u00f1ecidos, pois apenas se disp\u00f3n de documentos escritos sobre eles. Este obscurantismo cambia con Rainiero I. Guillerme V, fillo de Rainiero, casou cunha irm\u00e1 de Conrado III aumentando de forma consider\u00e1bel o prestixio da familia. Guillerme involucrouse na pol\u00edtica italiana de Conrado III e o emperador bizantino Manuel I Comneno, mostr\u00e1ndose como un activo l\u00edder xibelino. Guillerme V tam\u00e9n participou xunto aos seus fillos nas Cruzadas. Bonifacio I de Montferrato foi o l\u00edder da Cuarta cruzada e fundou o Reino de Tesal\u00f3nica. Tesal\u00f3nica foi herdado por un fillo \"grego\" de Bonifacio, Demetrio. Desde ent\u00f3n, os marqueses de Montferrato tentaron recuperar este reino para os seus dominios, pero nunca o conseguiron.\nNo s\u00e9culo XIII, Montferrato estivo dividido entre os partidos g\u00fcelfo e xibelino, durante os reinados de Bonifacio II e Guillerme VII. Tiveron que superar longos anos de guerras contra o independentismo das comunas de Asti e Alessandria. Con estas loitas, os marqueses de Montferrato convert\u00e9ronse na referencia dunha nova Liga Lombarda forxada para loitar contra a propagaci\u00f3n da influencia anxevina no Norte de Italia. A capital de Montferrato naquela \u00e9poca era Chivasso, no centro dos territorios do marquesado.\nEn 1305, morreu o \u00faltimo marqu\u00e9s de Montferrato da familia Aleramici, pasando o marquesado \u00e1 familia imperial de Bizancio, os Pale\u00f3logo, quen se mantiveron no poder at\u00e9 1533. Ese ano, Montferrato foi ocupado polos Terzos espa\u00f1ois, pasando o goberno \u00e1 ilustre familia Gonzaga na persoa de Federico II Gonzaga, sendo a partir de ent\u00f3n un estado vasalo do rei de Espa\u00f1a. En 1574, o marquesado foi elevado \u00e1 dignidade de ducado. Para ent\u00f3n o marquesado transformouse profundamente pasando de ser un conglomerado de estados feudais fronteirizos a ser un pequeno estado do Renacemento italiano, dividido en dous territorios separados.\nEn 1708, durante a Guerra de Sucesi\u00f3n Espa\u00f1ola, Montferrato foi invadido por V\u00edtor Amadeu II de Savoia, quedando Montferrato anexionado definitivamente aos seus territorios."}
{"id": "461666", "revid": "1888", "url": "https://gl.wikipedia.org/wiki?curid=461666", "title": "Maximino Rodr\u00edguez Buj\u00e1n", "text": "Maximino Rodr\u00edguez Buj\u00e1n, co\u00f1ecido como M\u00e1ximo Sar, nado en Padr\u00f3n o 18 de outubro de 1922 e finado en Caldas de Reis o 16 de xu\u00f1o de 2022, foi un xu\u00edz e escritor galego.\nTraxectoria.\nLicenciado en Dereito pola Universidade de Santiago de Compostela. Foi xu\u00edz comarcal de 1951 a 1985 na Estrada, Padr\u00f3n, Cambados, Sanxenxo e Caldas de Reis. Despois foi xu\u00edz de primeira instancia e instruci\u00f3n en Granollers e Vilagarc\u00eda de Arousa. Como maxistrado exerceu en Cidade Real e despois en Pontevedra, onde se xubilou en 1989. Colaborou en \"La Noche\", \"El Ideal Gallego\", \"Faro de Vigo\", \"Diario de Pontevedra\" e \"El Correo Gallego\".\nFoi un dos fundadores da Fundaci\u00f3n Pedr\u00f3n de Ouro e foi membro da Fundaci\u00f3n Rosal\u00eda de Castro. Tam\u00e9n foi cofundador da Ruta Fluvial Xacobea e membro do Ateneo Ull\u00e1n que creou a Romar\u00eda Viquinga de Catoira.\nParticipou con Borob\u00f3, Roxelio P\u00e9rez e Garc\u00eda Sabell na recuperaci\u00f3n dos papeis de Manuel Antonio.\nViviu os \u00faltimos anos en Caldas de Reis, onde finou o 16 de xu\u00f1o de 2022.\nVida persoal.\nCasou con Mar\u00eda Teresa Rodr\u00edguez Vieites e tivo seis fillos."}
{"id": "461667", "revid": "98629", "url": "https://gl.wikipedia.org/wiki?curid=461667", "title": "Jos\u00e9 L\u00f3pez Ortiz", "text": "Jos\u00e9 \u00c1ngel L\u00f3pez Ortiz, O.S.A., nado o 10 de xullo de 1898 en San Lorenzo de El Escorial (provincia de Madrid, Espa\u00f1a) e finado o 4 de marzo de 1992 en Madrid, foi un relixioso cat\u00f3lico latino, arabista e historiador do dereito. Foi bispo de Tui entre 1944 e 1969, e posteriormente arcebispo castrense at\u00e9 1977.\nTraxectoria.\nJos\u00e9 \u00c1ngel L\u00f3pez Ortiz naceu o 10 de xullo de 1898 en San Lorenzo de El Escorial (ent\u00f3n na provincia de Madrid), fillo de Jos\u00e9 Mar\u00eda L\u00f3pez Trevilla e de Leonor Ortiz Carj\u00f3n. Estudou no Instituto Cardenal Cisneros e o 2 de abril de 1918 profesou na Orde de Santo Agosti\u00f1o. O 17 de setembro de 1922 foi ordenado sacerdote da s\u00faa orde polo tam\u00e9n agosti\u00f1o Bernardo Mart\u00ednez Noval, bispo de Almer\u00eda. Comezou ent\u00f3n estudos de Dereito na Universidade Central de Madrid, licenci\u00e1dose en 1925 e doutor\u00e1ndose en 1931 coa tese \"La recepci\u00f3n de la escuela malequ\u00ed en Espa\u00f1a\". En 1934 ga\u00f1ou por oposici\u00f3n a c\u00e1tedra de Historia do dereito da Universidade de Santiago de Compostela, mais ao ano seguinte se trasladou Madrid como auxiliar na Universidade Central.\nEn 1936, co estoupido da guerra civil, foi detido por milicianos xunto co resto de freires do mosteiro do Escorial. Foi trasladado ao c\u00e1rcere de santo Ant\u00f3n, en Madrid; a maior\u00eda dos seus irm\u00e1ns foron asasinados en Paracuellos, mais L\u00f3pez Ortiz salvou a vida grazas ao seu co\u00f1ecemento da lingua \u00e1rabe e ao ser reclamado por Wenceslao Roces. A comezos de 1937 pediu asilo na embaixada de Roman\u00eda, onde permaneceu at\u00e9 o remate da guerra.\nO 10 de xullo de 1944 foi nomeado bispo de Tui. Recibiu a consagraci\u00f3n episcopal o 21 de setembro, de mans do nuncio Gaetano Cicognani, e tivo como co-consagrantes principais ao bispo auxiliar de Madrid Casimiro Morcillo e ao bispo de Astorga Jes\u00fas M\u00e9rida P\u00e9rez. Como bispo de Tui foi padre conciliar no Concilio Vaticano Segundo, participando nas catro sesi\u00f3ns.\nO 18 de febreiro foi nomeado arcebispo titular de \"Gradum\" e ordinario militar de Espa\u00f1a. Permaneceu no cargo at\u00e9 o seu retiramento o 28 de maio de 1977, con case 79 anos. Finou o 4 de marzo de 1992 en Madrid."}
{"id": "461668", "revid": "23204", "url": "https://gl.wikipedia.org/wiki?curid=461668", "title": "Marca de Tur\u00edn", "text": "O condado ou marca de Tur\u00edn (tam\u00e9n co\u00f1ecida como marca de Susa ou marca Ardu\u00ednica), foi un territorio vasalo do reino de Italia e do Sacro Imperio Romano, creada para administrar o baleiro de poder xurdido co fin da dominaci\u00f3n ansc\u00e1rica xunto con outras marcas das casas orbertenga e aleramica. Foi fundada no ano 941 por Hugo de Arl\u00e9s (rei de Italia). O monarca colocou no cargo de marqu\u00e9s a Ardu\u00edno o Calvo. \nEste feudo, en principio denominado \"marca Ardu\u00ednica\", foi creado coa intenci\u00f3n de cubrir o baleiro de poder existente no reino de Italia tras a desaparici\u00f3n da casa de Ivrea. A marca de Ivrea foi dividida en varias marcas que pasaron a mans de familias de orixe xermana (\"marca Arduinica\", \"marca Aleramica\" e \"marca Obertenga\", que pasaron a denominarse, respectivamente, marca de Susa-Tur\u00edn, marca do Montferrato e marca de X\u00e9nova.\nDurante este per\u00edodo, Ardu\u00edno combateu aos sarracenos que se instalaron no Val de Susa, anex\u00e1ndose estes territorios. No 962 Ardu\u00edno foi destitu\u00eddo do t\u00edtulo de Marqu\u00e9s de Susa e Tur\u00edn.\nO marqu\u00e9s da casa ardu\u00ednica m\u00e1is importante foi Ulrico Manfredo II, que levou \u00e1 marca \u00e1 s\u00faa m\u00e1xima extensi\u00f3n territorial e ao seu apoxeo pol\u00edtico. A s\u00faa filla, Adelaida de Susa, casou con Ot\u00f3n de Savoia no ano 1046. Os fillos e netos de Adelaida cooperaron con Ot\u00f3n no goberno da marca, pero despois da s\u00faa morte no 1090, a autoridade condal paso a mans do bispo de Tur\u00edn (1092), mentres que a propia cidade converteuse nunha comuna (1091). As terras e feudos da marca foron absorbidos pola casa de Savoia e engrosados no seu condado, do que Tur\u00edn ser\u00eda capital en s\u00e9culos posteriores.\nEn 1076, o emperador Henrique IV, en oposici\u00f3n \u00e1 nobreza local e a igrexa, nomeou o seu fillo Conrado margrave de Tur\u00edn \u00e1 idade de dous anos. Este poder nunca foi efectivo e o t\u00edtulo foi puramente nominal, xa que se enfrontou ao seu pai e foi desherdado."}
{"id": "461669", "revid": "839", "url": "https://gl.wikipedia.org/wiki?curid=461669", "title": "Arcebispado Castrense de Espa\u00f1a", "text": ""}
{"id": "461672", "revid": "98629", "url": "https://gl.wikipedia.org/wiki?curid=461672", "title": "Encontros Galeusca da AELG", "text": "A Asociaci\u00f3n de Escritoras e Escritores en Lingua Galega (AELG) foi fundada o 3 de maio de 1980 por un grupo de autores galegos destacados como Xos\u00e9 Lu\u00eds M\u00e9ndez Ferr\u00edn, Ux\u00edo Novoneyra e Manuel Rivas, entre outros. \u00c9 unha entidade oficial que agrupa 459 escritores e escritoras en lingua galega, independentemente do seu lugar de residencia ou x\u00e9nero literario empregado. A AELG forma parte, xunto coa Asociaci\u00f3n de Escritores en \u00c9uscaro e a Asociaci\u00f3n de Escritores en Lingua Catal\u00e1, do lanzamento do Galeusca, un encontro anual de escritores e escritoras dos tres espazos literarios realizado polas tres asociaci\u00f3ns.\nPrimeiro encontro.\nO 22 de xu\u00f1o de 1984, tivo lugar por primeira vez un encontro de tres d\u00edas de duraci\u00f3n no que participaron asociaci\u00f3ns de escritores galegos, catal\u00e1ns e vascos. A Associaci\u00f3 d'Escriptors en Llengua Catalana, que foi de quen partiu a iniciativa, reuniu a m\u00e1is de 80 autores, tam\u00e9n acudiron a Asociaci\u00f3n de Escritoras e Escritores en Lingua Galega e a Euskal Idazleen Elkartea.\nOs contidos tratados durante o primeiro encontro Galeusca non se limitaron exclusivamente \u00e1 defensa das composici\u00f3ns realizadas por galegos, catal\u00e1ns e vascos; sen\u00f3n ao seu car\u00e1cter representativo e \u00e1 posterior promoci\u00f3n das mesmas obras. Ademais, imp\u00falsanse unha serie de medidas para o establecemento dos dereitos da profesi\u00f3n. As conclusi\u00f3ns rec\u00f3llense no Manifesto de Poblet (cuxo orixinal se pode consultar nesta ligaz\u00f3n), o cal que expresaba as seguintes premisas e reflexi\u00f3ns:\nObxectivos.\nOs devanditos encontros ti\u00f1an un compromiso por retomar as iniciativas pol\u00edticas e culturais introducidas a comezos do s\u00e9culo XX, polo tanto, promover o car\u00e1cter nacional destas literaturas para obter un alcance internacional. Por\u00e9n, estas reuni\u00f3ns remataron no ano 2008, m\u00e1is debeuse \u00e1 unificaci\u00f3n das tres asociaci\u00f3ns mencionadas ao comezo da entrada, establecendo a reco\u00f1ecida Federaci\u00f3n Galeusca.\nEsta agrupaci\u00f3n propuxo como principal finalidade \u201creforzar as actividades para a difusi\u00f3n e promoci\u00f3n das respectivas linguas, m\u00e1is da produci\u00f3n literaria realizada a trav\u00e9s delas nos distintos x\u00e9neros e soportes; o desenvolvemento de programas de investigaci\u00f3n e formaci\u00f3n e encarga de estudos monogr\u00e1ficos sobre temas profesionais; a organizaci\u00f3n de congresos, seminarios, cursos, exposici\u00f3ns e outras actividades colectivas; a edici\u00f3n de documentos, estudos e traballos de divulgaci\u00f3n e a participaci\u00f3n en organismos p\u00fablicos e privados.\u201d\n\u00daltima edici\u00f3n e creaci\u00f3n da Federaci\u00f3n.\nA \u00faltima reuni\u00f3n Galeusca (refer\u00edndome \u00e1 anterior agrupaci\u00f3n, previa \u00e1 Federaci\u00f3n Galeusca) realizouse entre os d\u00edas 7 e 9 de novembro de 2008, para afondar no contido, p\u00f3dese consultar o comunicado correspondente na seguinte ligaz\u00f3n: XXV Galeusca: Valencia-Sueca, 2008. Os autores reun\u00edronse para expresar a necesidade dunha profunda reflexi\u00f3n ante a situaci\u00f3n de involuci\u00f3n que presentaba o chamado \u201cManifiesto por la lengua com\u00fan\u201d; polo que era preciso atopar novos m\u00e9todos de acci\u00f3n conxunta para solucionar ese problema. A lingua catal\u00e1 serviu como demostraci\u00f3n da posibilidade de acadar un reco\u00f1ecemento internacional, especialmente no ano 2007, data na que, grazas a unha detida promoci\u00f3n, m\u00faltiples representantes da lingua catal\u00e1 foron convidados \u00e1 Feria do Libro de Frankfurt.\nA creaci\u00f3n desta nova agrupaci\u00f3n coincidiu co 25 aniversario do primeiro encontro Galeusca, concretamente o 15 de xu\u00f1o de 2008, a cal reuniu as asociaci\u00f3ns para reforzar a acci\u00f3n conxunta fronte a organismos e instituci\u00f3ns da administraci\u00f3n p\u00fablica, en todos os seus \u00e1mbitos (estatal, auton\u00f3mico e europeo). Unha das principais innovaci\u00f3ns nesta nova etapa, foi a celebraci\u00f3n de seminarios e congresos para difundir e promover as linguas, tam\u00e9n a diversidade de x\u00e9neros literarios. M\u00e1is, unha das principais novidades foi a inclusi\u00f3n do recurso tecnol\u00f3xico para avanzar na profesionalizaci\u00f3n do sector; ademais dos obradoiros e talleres para a instruci\u00f3n de novos escritores e escritoras nas tres linguas mencionadas.\nUn exemplo atop\u00e1molo na entidade virtual da Asociaci\u00f3n de Escritores en Lingua Galega, que achega numerosas novidades respecto \u00e1 literatura do pa\u00eds, non soamente permite un acceso a multitude de obras dispo\u00f1\u00edbeis, sen\u00f3n que fomenta a transmisi\u00f3n da literatura de tradici\u00f3n oral en \"Polaf\u00edas\". Este espazo de contido multimedia amosa canci\u00f3ns, cantos, contos e poemas populares procedentes de distintas partes de Galiza, ademais dun apartado de informaci\u00f3n sobre os autores da memoria correspondente.\nNon obstante, estas convocatorias remataron sen unha xustificaci\u00f3n expl\u00edcita, o 4 de outubro de 2014 tivo lugar o derradeiro encontro da Federaci\u00f3n Galeusca, onde as tres asociaci\u00f3ns se centraron na importancia de incrementar a reputaci\u00f3n do exercicio da traduci\u00f3n e tratar os efectos da crise econ\u00f3mica sobre os autores; como se pode observar na seguinte ligaz\u00f3n. A actividade da AELG non se detivo malia as circunstancias, actualmente celebra homenaxes como \u201cO escritor na s\u00faa terra\u201d, dedicada a un autor ou autora que dedicou a s\u00faa traxectoria \u00e1s nosas letras; entrega os Premios AELG e organiza multitude de eventos e xornadas onde participan as asociaci\u00f3ns catal\u00e1ns e vascas conxuntamente.\nCronolox\u00eda dos encontros.\nNa seguinte listaxe, faremos unha recapitulaci\u00f3n de todas as edici\u00f3ns de reuni\u00f3ns Galeuscas, indicando a edici\u00f3n, o lugar de reuni\u00f3n, as datas correspondentes ao desenvolvemento dos encontros e mais a s\u00faa finalidade: "}
{"id": "461674", "revid": "23204", "url": "https://gl.wikipedia.org/wiki?curid=461674", "title": "Valor enerx\u00e9tico", "text": "O valor enerx\u00e9tico \u00e9 a enerx\u00eda endosom\u00e1tica espec\u00edfica dos alimentos que est\u00e1 dispo\u00f1ible no seu metabolismo (respiraci\u00f3n celular) dentro do corpo. Na Uni\u00f3n Europea, a informaci\u00f3n forn\u00e9cese oficialmente en unidades de enerx\u00eda kJ por 100 gramos de alimentos, pero por tradici\u00f3n a\u00ednda se usan as calor\u00edas. \nPara determinar o valor da enerx\u00eda termodin\u00e1mica, \u00fasase un calor\u00edmetro onde se queima o alimento. Hai diferenzas entre o valor enerx\u00e9tico calor\u00edfico (t\u00e9rmico) e fisiol\u00f3xico, xa que hai partes non dixer\u00edbeis que non engaden calor\u00edas \u00f3 corpo e especialmente dentro do corpo os alimentos non se queiman como combust\u00edbeis. Nutricionalmente, non s\u00f3 \u00e9 precisa a enerx\u00eda para alimentarse cunha dieta sa, isto ser\u00eda calor\u00edas baleiras, o corpo tam\u00e9n precisa substancias que non ten e non pode fabricar, ademais de auga (que non ten enerx\u00eda) e outros nutrientes.\nConsid\u00e9rase que un home con idades comprendidas entre os 20 e os 25 anos con peso de 68 kg e con actividade f\u00edsica moderada precisa preto de 3.100 calor\u00edas por d\u00eda, mentres que unha muller de idade e condici\u00f3ns semellantes, de peso de 55 kg precisan 2.410 calor\u00edas. "}
{"id": "461675", "revid": "23204", "url": "https://gl.wikipedia.org/wiki?curid=461675", "title": "Enerx\u00eda dos alimentos", "text": ""}
{"id": "461676", "revid": "89787", "url": "https://gl.wikipedia.org/wiki?curid=461676", "title": "Pseudomonas fluorescens", "text": "Pseudomonas fluorescens \u00e9 unha bacteria con forma de bacilo gramnegativa bastante com\u00fan. Pertence ao x\u00e9nero \"Pseudomonas\", dentro do cal as an\u00e1lises de ARNr 16S sit\u00faana nun grupo que leva o seu mesmo nome, \"P. fluorescens\" (no x\u00e9nero existen outros catro grandes grupos de homolox\u00eda de ARNr).\nCaracter\u00edsticas xerais.\n\"P. fluorescens\" ten moitos flaxelos. Ten un metabolismo extremadamente vers\u00e1til e pode encontrarse no solo e nas augas. \u00c9 un anaerobio obrigado, pero certas cepas poden usar o nitrato en vez do ox\u00edxeno como aceptor de electr\u00f3ns final durante a respiraci\u00f3n celular (respiraci\u00f3n anaerobia).\nAs temperaturas \u00f3ptimas para o seu crecemento est\u00e1n entre 25 e 30\u00b0C. D\u00e1 un resultado positivo na proba da oxidase. \u00c9 unha bacteria non sacarol\u00edtica.\n\"P. fluorescens\" e outras pseudom\u00f3nadas producen lipases e proteases termoestables. Estes enzimas causan que se estrague o leite, causando amargor, degradaci\u00f3n da case\u00edna e viscosidade debido \u00e1 produci\u00f3n de mucus e a coagulaci\u00f3n de prote\u00ednas.\nO nome espec\u00edfico \"fluorescens\" d\u00e9bese a que o microbio produce unha secreci\u00f3n soluble dun pigmento fluorescente chamado pioverdina, que \u00e9 un tipo de sider\u00f3foro.\nProxectos de secuenciaci\u00f3n xen\u00f3mica.\nSecuenci\u00e1ronse os xenomas das cepas de \"P. fluorescens\" SBW25, Pf-5 e PfO-1.\nInteracci\u00f3ns con \"Dictyostelium\".\nHai d\u00faas cepas de \"Pseudomonas fluorescens\" que est\u00e1n asociadas coa ameba \"Dictyostelium discoideum.\" Unha cepa serve como fonte de alimento e a outra non. A principal diferenza xen\u00e9tica entre estas d\u00faas cepas \u00e9 unha mutaci\u00f3n do xene activador global chamado gacA. Este xene desempe\u00f1a un papel clave na regulaci\u00f3n x\u00e9nica; cando este xene est\u00e1 mutado na cepa bacteriana non alimenticia, esta transf\u00f3rmase na cepa alimenticia.\nPropiedades de biocontrol.\nAlgunhas cepas de \"P. fluorescens\" (CHA0 ou Pf-5, por exemplo) presenan propiedades de biocontrol, protexendo as ra\u00edces dalgunhas especies de plantas contra fungos parasitos como \"Fusarium\" ou o oomiceto \"Pythium\", as\u00ed como alg\u00fans nematodos fitopat\u00f3xenos.\nNon est\u00e1 claro a que se deben as propiedades que promoven o crecemento da planta de \"P. fluorescens\"; entre as teor\u00edas propostas est\u00e1n: \nConcretamente, certos illamentos de \"P. fluorescens\" producen o metabolito secundario 2,4-diacetilfloroglucinol (2,4-DAPG), o composto que \u00e9 responsable das propiedades antifitopat\u00f3xenicas e de biocontrol destas cepas. O \"cluster\" do xene \"phl\" codifica factores para a bios\u00edntese de 2,4-DAPG, regulaci\u00f3n, exportaci\u00f3n e degradaci\u00f3n. Neste \"cluster\" hai anotados oito xenes, \"phlHGFACBDE\", conservados na s\u00faa organizaci\u00f3n en cepas produtoras de 2,4-DAPG de \"P. fluorescens\". Destes xenes, o \"phlD\" codifica unha polic\u00e9tido sintase de tipo III, que representa o factor biosint\u00e9tico clave para a produci\u00f3n de 2,4-DAPG. O \"PhlD\" mostra semellanzas con chalcona sintases de plantas e teorizouse que se orixinou por transferencia horizontal de xenes. A\u00ednda que a an\u00e1lise filoxen\u00e9tica e xen\u00f3mica revelou que o \"cluster\" \"phl\" completo \u00e9 ancestral en \"P. fluorescens\", moitas cepas perderon esta capacidade e est\u00e1 situado en diferentes rexi\u00f3ns xen\u00f3micas nas distintas cepas.\nAlgunhas probas experimentais apoian cada unha destas teor\u00edas, en certas condici\u00f3ns; unha boa revisi\u00f3n deste asunto \u00e9 a elaborada por Haas e Defago.\nVarias cepas de \"P. fluorescens\", como Pf-5 e JL3985, desenvolveron unha resistencia natural \u00e1 ampicilina e a estreptomicina. Estes antibi\u00f3ticos son utilizados regularmente en investigaci\u00f3n biol\u00f3xica como unha ferramenta de presi\u00f3n selectiva para promover a expresi\u00f3n de pl\u00e1smidos.\nA cepa Pf-CL145A demostrou ser unha prometedora soluci\u00f3n para o control dos mexill\u00f3ns invasores \"Dreissena\" (como o mexill\u00f3n cebra). Esta cepa bacteriana \u00e9 un illamento ambiental con capacidade de matar &gt;90% destes mexill\u00f3ns por intoxicaci\u00f3n (\u00e9 dicir, non mediante infecci\u00f3n), como resultado de produtos naturais asociados coas s\u00faas paredes celulares, e tanto as c\u00e9lulas mortas coma as vivas de Pf-145A poden matar os mexill\u00f3ns. Despois da inxesti\u00f3n das c\u00e9lulas bacterianas o mexill\u00f3n morre despois de sufrir lise e necrose da gl\u00e1ndula dixestiva e o desprendemento do epitelio estomacal. As investigaci\u00f3ns feitas ata agora indican unha alta especificidade polos mexill\u00f3ns \"Dreissena polymorpha\" e \"Dreissena bugensis\", cun baixo risco de impacto sobre especies non diana. A Pf-CL145A foi agora comercializada co nome Zequanox, cuxo ingrediente activo son c\u00e9lulas bacterianas mortas.\nEstudos recentes mostraron que a produci\u00f3n da fitohormona citocinina pola cepa de \"P. fluorescens\" G20-18 \u00e9 fundamental para a s\u00faa actividade de biocontrol ao activar a resistencia das plantas.\nPropiedades m\u00e9dicas.\nCultivando \"P. fluorescens\", pode producirse mupirocina (un antibi\u00f3tico), que \u00e9 \u00fatil no tratamento de trastornos da pel, o\u00eddo e ollos.\nO \u00e1cido libre mupirocina e os seus sales e \u00e9steres son axentes utilizados actualmente en cremas, pomadas e sprays como tratamento da infecci\u00f3n por \"Staphylococcus aureus\" resistente \u00e1 meticilina (SARM).\n\"P. fluorescens\" mostra actividade hemol\u00edtica e, como resultado, observouse que pode infectar transfusi\u00f3ns de sangue.\nEnfermidades.\n\"P. fluorescens\" \u00e9 unha causa pouco frecuente de enfermidades en humanos e adoita afectar a pacientes con sistemas inmunitarios comprometidos (por exemplo, pacientes en tratamento para o cancro). Por exemplo, desde 2004 a 2006, un gromo de \"P.\u00a0fluorescens\" nos Estados Unidos afectou a 80 persoas en seis estados. A fonte de infecci\u00f3n eran lavados salinos heparinizados contaminados usados con pacientes de cancro.\n\"P. fluorescens\" \u00e9 tam\u00e9n unha causa co\u00f1ecida dun s\u00edntoma de enfermidade nos peixes consistente na podremia das aletas.\nMetabolismo.\n\"P. fluorescens\" produce fenazina, fenazina-1-\u00e1cido carbox\u00edlico, 2,4-diacetilfloroglucinol e o antibi\u00f3tico mupirocina activo contra o SARM.\nCapacidades de biodegradaci\u00f3n.\nA 4-hidroxiacetofenona monooxixenase \u00e9 un enzima que se encontra en \"P. fluorescens\" que transforma o piceol, NADPH, H+ e O2 en 4-hidroxifenil acetato, NADP+, e H2O."}
{"id": "461678", "revid": "23204", "url": "https://gl.wikipedia.org/wiki?curid=461678", "title": "Mineral (nutriente)", "text": "No contexto da nutrici\u00f3n, un mineral \u00e9 un elemento qu\u00edmico requirido polos organismos como un nutriente esencial para realizar as funci\u00f3ns necesarias para a vida. Por\u00e9n, os catro elementos estruturais principais no corpo humano por peso (os\u00edxeno, hidr\u00f3xeno, carbono e nitr\u00f3xeno), polo xeral non se incl\u00faen nas listas dos principais nutrientes minerais (o nitr\u00f3xeno consid\u00e9rase un \"mineral\" para as plantas, xa que a mi\u00fado incl\u00faese en fertilizantes). Estes catro elementos compo\u00f1en aproximadamente o 96% do peso do corpo humano, e os minerais principais (macrominerais) e os minerais menores (tam\u00e9n chamados elementos traza) compo\u00f1en o resto. \nOs minerais, como elementos, non poden ser sintetizados bioqu\u00edmicamente por organismos vivos. As plantas obte\u00f1en minerais do chan. A maior\u00eda dos minerais nunha dieta humana prove\u00f1en de comer plantas e animais ou de beber auga. Como grupo, os \"minerais\" son un dos catro grupos de nutrientes esenciais, sendo os outros as vitaminas, os \u00e1cidos graxos esenciais e amino\u00e1cidos esenciais. Os cinco minerais principais no corpo humano son calcio, f\u00f3sforo, potasio, sodio e magnesio. Todos os \"elementos\" restantes nun corpo humano ch\u00e1manse \"elementos traza\". Os oligoelementos que te\u00f1en unha funci\u00f3n bioqu\u00edmica espec\u00edfica no corpo humano son xofre, ferro, cloro, cobalto, cobre, cinc, manganeso, molibdeno, iodo e selenio."}
{"id": "461679", "revid": "27155", "url": "https://gl.wikipedia.org/wiki?curid=461679", "title": "Unidade internacional", "text": "En farmacolox\u00eda, a Unidade Internacional (UI, abreviada alternativamente IU -do ingl\u00e9s International Unit-) \u00e9 unha unidade de medida da cantidade dunha substancia, baseada na s\u00faa actividade biol\u00f3xica mediada (ou os seus efectos). \u00c9 empregada para vitaminas, hormonas, algunhas drogas, vacinas, produtos sangu\u00edneos e substancias bioloxicamente activas semellantes.\nA definici\u00f3n precisa de 1 UI difire dunha substancia a outra e \u00e9 estabelecida por acordo internacional. O Comit\u00e9 de Estandarizaci\u00f3n Biol\u00f3xica da Organizaci\u00f3n Mundial da Sa\u00fade achega unha preparaci\u00f3n de referencia dunha substancia determinada, (arbitrariamente) fixa o n\u00famero de UI contidas nesa preparaci\u00f3n e especifica un procedemento biol\u00f3xico para comparar outras preparaci\u00f3ns coa preparaci\u00f3n de referencia. Unha vantaxe deste procedemento \u00e9 que diferentes preparaci\u00f3ns que te\u00f1an o mesmo efecto biol\u00f3xico conter\u00e1n o mesmo n\u00famero de UI.\nPara algunhas substancias, a masa equivalente de 1 UI \u00e9 establecida m\u00e1is tarde, e a UI \u00e9 ent\u00f3n oficialmente abandonada para esa substancia. Por\u00e9n, a unidade normalmente permanece en uso porque \u00e9 conveniente. Por exemplo, a vitamina E existe en diferentes formas, tendo todas diferentes actividades biol\u00f3xicas. M\u00e1is que especificar o tipo e a masa precisos de vitamina E nunha preparaci\u00f3n, para os prop\u00f3sitos de farmacolox\u00eda \u00e9 abondo con especificar o n\u00famero de UI de vitamina E.\nAs masas equivalentes de 1 UI das substancias seleccionadas:\nA UI non debe confundirse coa unidade de encima, que \u00e9 tam\u00e9n co\u00f1ecida como a \u00abUnidade internacional de actividade das encimas\u00bb e \u00e9 abreviada como U."}
{"id": "461680", "revid": "89787", "url": "https://gl.wikipedia.org/wiki?curid=461680", "title": "Microgramo", "text": "O microgramo \u00e9 unha unidade de masa do Sistema Internacional de Unidades que equivale \u00e1 milmillon\u00e9sima parte dun quilogramo (10-9\u00a0kg) ou \u00e1 millon\u00e9sima parte dun gramo (10-6\u00a0g); o seu s\u00edmbolo \u00e9 \u00b5g.\nAlgunhas organizaci\u00f3ns, como Joint Commission, propo\u00f1en a utilizaci\u00f3n da abreviatura mcg polo risco de confusi\u00f3n da letra grega \u00b5 cunha m do que resultar\u00eda unha dose mil veces maior. Esta unidade de medida tam\u00e9n era chamada \"gamma\" (s\u00edmbolo: \u03b3), nome e s\u00edmbolo actualmente obsoletos, como sin\u00f3nimos de microgramo.\nO microgramo empr\u00e9gase nas an\u00e1lises qu\u00edmicas cuantitativos para expresar a pequen\u00edsima cantidade de compo\u00f1entes que ten unha mostra. O aparello encargado de medir os microgramos \u00e9 unha balanza anal\u00edtica dese\u00f1ada para iso, e igualmente dependendo do tipo de mostra, util\u00edzase un equipo espectrofot\u00f3metro.\nO microgramo nunca debe denominarse como micra. No argot da drogodependencia unha micra equivale a un decigramo (d\u00e9cima parte de 1 g), que \u00e9 cen mil veces maior que o microgramo."}
{"id": "461684", "revid": "5863", "url": "https://gl.wikipedia.org/wiki?curid=461684", "title": "M\u00e1ximo Sar", "text": ""}
{"id": "461685", "revid": "1576", "url": "https://gl.wikipedia.org/wiki?curid=461685", "title": "Mallotus villosus", "text": ""}
{"id": "461686", "revid": "98629", "url": "https://gl.wikipedia.org/wiki?curid=461686", "title": "Grupo de teatro O Facho", "text": "O Grupo de Teatro O Facho foi creado en 1965 por membros da Agrupaci\u00f3n Cultural O Facho, un colectivo de intelectuais galegos que desenvolveron unha serie de actividades culturais en prol da defensa da lingua galega nos anos da ditadura.\nOrixe da conformaci\u00f3n do Grupo de Teatro.\nAntecedentes: Posguerra e lenta recuperaci\u00f3n.\nA instauraci\u00f3n do Franquismo en 1936 trouxo consigo a represi\u00f3n sistem\u00e1tica do movemento nacionalista encabezado polas Irmandades da Fala e polo Grupo N\u00f3s. A partir de ent\u00f3n, o teatro ver\u00eda reducida progresivamente a s\u00faa presenza no eido cultural at\u00e9 deixar de se manifestar en foros abertos. Con todo, a partir de 1950 tiveron lugar diversos acontecementos que propiciaron a revitalizaci\u00f3n da conciencia galeguista, como a morte de Castelao no exilio ou a iniciativa por parte dun grupo de intelectuais de promover un galeguismo de corte culturalista e que estivera ausente de calquera intencionalidade pol\u00edtica, nacendo as\u00ed a editorial Galaxia, cuxos proxectos estabelecer\u00edan unha ponte de uni\u00f3n entre autores de pre-guerra e de posguerra.\nDurante a posguerra f\u00f3ronse dando as condici\u00f3ns propicias para o florecemento do teatro independente. O ascenso econ\u00f3mico e sociocultural da pequena burgues\u00eda crear\u00eda un ambiente favor\u00e1bel para a progresiva introduci\u00f3n de t\u00edmidas reformas teatrais que, co decorrer do tempo, redundar\u00edan na reduci\u00f3n da distancia intelectual entre as clases sociais e na eliminaci\u00f3n das relaci\u00f3ns capitalistas no mundo esc\u00e9nico.\nA desgaleguizaci\u00f3n e a paralela desruralizaci\u00f3n fixo que se tomase consciencia da necesidade de \u201cregaleguizar\u201d o pa\u00eds. Non obstante, en Galiza non exist\u00eda unha burgues\u00eda con sentido de clase nin economicamente forte que posibilitase o desenvolvemento dun teatro comercial galego. A nova dramaturxia haber\u00eda de ser unha invenci\u00f3n das clases medias que exix\u00edan non s\u00f3 a reivindicaci\u00f3n ling\u00fc\u00edstica ou unha medida de axitaci\u00f3n, mais tam\u00e9n unha reflexi\u00f3n sobre a nosa identidade dentro da historia.\nEspallamento e configuraci\u00f3n do teatro independente en Galiza.\nO teatro independente xurdira en Europa en oposici\u00f3n ao teatro burgu\u00e9s e se estendera pola pen\u00ednsula ib\u00e9rica nos anos sesenta e setenta do s\u00e9culo XX. Procuraba a recuperaci\u00f3n da funci\u00f3n social da arte esc\u00e9nica, o afastamento do teatro comercial \u2013ligado ao capital e \u00e1s pol\u00edticas estatais\u2013 e a renovaci\u00f3n da produci\u00f3n dram\u00e1tica mediante o emprego de linguaxes experimentais. No eido formal, supuxo a ruptura coas f\u00f3rmulas burguesas do realismo e naturalismo.\nA recuperaci\u00f3n do teatro galego por medio do independentismo teatral foi posible fundamentalmente a trav\u00e9s da chegada a Galiza dunha serie de espect\u00e1culos do teatro independente espa\u00f1ol e afianzouse co contacto co teatro independente portugu\u00e9s. At\u00e9 ent\u00f3n produc\u00edranse algunhas tentativas de recuperaci\u00f3n do teatro galego, non obstante a situaci\u00f3n non mudar\u00eda de xeito significativo at\u00e9 o triunfo do teatro independente fronte o obsoleto Teatro de C\u00e1mara e Ensaio. O teatro independente erixiuse como unha potente ferramenta de concienciaci\u00f3n ideol\u00f3xica e reclamante do galego a trav\u00e9s do cal acadouse a creaci\u00f3n dunha dramaturxia propia en lingua galega.\nAs\u00ed, en 1965 nacer\u00eda o Grupo de teatro independente -chamado comunmente grupo teatral O Facho-, un colectivo formado por integrantes das \u00abJuventudes Comunistas\u00bb e dirixido por Manuel Lourenzo (membro da Asociaci\u00f3n Cultural O Facho), que estaba destinado \u00e1 representaci\u00f3n exclusivamente en lingua galega. As s\u00faas actividades inici\u00e1ronse en agosto de 1965 no sal\u00f3n de exposici\u00f3ns da Casa da Cultura da Coru\u00f1a. Dito grupo foi precursor directo do Teatro O Circo da Coru\u00f1a, fundado e dirixido por Manuel Lourenzo e que acadar\u00eda o absoluto protagonismo durante os \u00faltimos anos da d\u00e9cada dos sesenta. Membros do grupo teatral O Facho pasar\u00edan a formar parte do seu elenco.\nA aparici\u00f3n en escena do grupo teatral O Facho propiciou, xunto coa posterior fundaci\u00f3n do Teatro o Circo, a consolidaci\u00f3n do teatro independente no pa\u00eds. Posteriormente, seguindo o exemplo do Teatro O Circo \u2013o primeiro plenamente independente de Galiza\u2013 aparecer\u00edan novas formaci\u00f3ns dram\u00e1ticas que converter\u00edan esta etapa na m\u00e1is activa da historia galega teatral.\nComposici\u00f3n e Membros do Grupo de Teatro O Facho.\nO Grupo de Teatro O Facho abrangue destacadas personalidades intelectuais galegas. Durante a s\u00faa historia, o Grupo experimentou diferentes cambios na direcci\u00f3n, as\u00ed como continuadas modificaci\u00f3ns en canto ao amplo elenco de actores e actrices que participaban nas representaci\u00f3ns, por mor de diversos motivos (estudos, laborais, persoais etc.).\nForon directores en diferenciadas \u00e9pocas: Manuel Lourenzo, actor, dramaturgo, director teatral, conferenciante, tradutor galego, e dinamizador de diferentes iniciativas teatrais; Francisco Pillado Mayor, escritor e persoeiro do mundo do teatro galego; Xos\u00e9 Manuel Rodr\u00edguez Pamp\u00edn, sacerdote cat\u00f3lico, escritor, tradutor e dramaturgo galego en lingua galega; Ramiro Cartelle, destacado m\u00fasico, cr\u00edtico e difusor da m\u00fasica de Galiza; Xos\u00e9 Ram\u00f3n Rab\u00f3n Lamas e Ant\u00f3n de Santiago.\nParticiparon na organizaci\u00f3n das lecturas e representaci\u00f3ns destacadas figuras do panorama cultural galego como: Enrique Harguindey, escritor e tradutor galego; Xos\u00e9 Manuel Beiras, pol\u00edtico galego, l\u00edder do PSG e BNG; Xos\u00e9 Lu\u00eds Franco, escritor e avogado; Ram\u00f3n Lugr\u00eds, xornalista e ensa\u00edsta; Isaac D\u00edaz Pardo, empresario e artista, entre outros.\nCronolox\u00eda da actividade do grupo de teatro.\n1\u00aa \u00c9poca. Director \u2013 Manuel Lourenzo\nO Grupo de Teatro O Facho formouse en agosto de 1965, sendo dirixido, at\u00e9 agosto de 1966, por Manuel Lourenzo; os recitais da primeira actuaci\u00f3n foron dirixidos por Francisco Pillado Mayor e os realizados en setembro de 1966, por Juan Mar\u00eda Castro.\nA estrea do Grupo tivo lugar na Sala de Exposici\u00f3ns da Casa da Cultura (Xard\u00edn de San Carlos), o 20 de agosto de 1965 e consistiu nun programa mixto, modestamente intitulado ensaio esc\u00e9nico en tres xornadas: as d\u00faas primeiras cubr\u00edronse con correspondentes recitais de catro poemas de \"Sombra do aire na herba\", de Lu\u00eds Pimentel (\u201cEnterro do neno probe\u201d, \u201cCanci\u00f3n de tres culleres\u201d, \u201cXogo ru\u00edn\u201d e \u201cGalicia\u201d) e de catro historias de \"Cousas\" de Castelao (\u201cA marquesi\u00f1a\u201d, \u201cA tola\u201d, \u201cConto triste\u201d e \u201cPeza en dous lances\u201d); a terceira xornada consistiu na representaci\u00f3n da farsa \"O cabalo do cabaleiro\", de Carlos Mu\u00f1iz, en versi\u00f3n galega do propio director do grupo, unha farsa dun s\u00f3 acto que transcorre no cuarto de estar dunha familia burguesa. Participaron como actores: M\u00aa Carmen San Le\u00f3n, Manoli Corral, Luci Rey, Pura Barrio, Juan M\u00aa Castro, Manuel Lorenzo, In\u00e9s Armesto, Antonio Arias, Alfredo Ferrreiro e Fernando Porto. Decorados e luces: Maximino Cacheiro; maquillaxe: In\u00e9s Armesto; m\u00fasica: canci\u00f3n \u201cCan\u2019t lovin\u2019dat man\u201d, de Bill Marx, arpa de Harpo Marx.\nPolos meses de outubro e novembro, representouse no paraninfo da Escola de Maxisterio, \"O cabalo do cabaleiro\", co mesmo elenco (substitu\u00eddo Ferreiro por M. Lorenzo) e gravouse en Radio Coru\u00f1a a peza radiof\u00f3nica \u201cO santo grial\u201d, de Nina Epton, en versi\u00f3n de Ram\u00f3n Lugr\u00eds e nas voces de Manuel Lorenzo, Ramiro Cartelle, Fernando Porto, Chichi Paredes, Juan M\u00aa Castro e Jos\u00e9 Manuel V\u00e1zquez.\nO 7 de xaneiro de 1966 (16\u00ba cabodano do patriota rianxeiro), na mesma Casa da Cultura, realizouse a lectura dunha escolma de textos de Castelao, coa intervenci\u00f3n de Jos\u00e9 Manuel V\u00e1zquez, Chichi Paredes, Fernando Porto, Ramiro Cartelle, Manuel Lorenzo, Pura Barrio e Juan M\u00aa Castro, presentados por Manuel Varela. E o 8 de xaneiro, co mesmo motivo, gravouse, en Radio Nacional de Espa\u00f1a, unha escolma de contos de Castelao, nas voces de Francisco Pillado, Mar\u00eda Jos\u00e9 Lorenzo e Manuel Lorenzo. O 6 de febreiro, nunha sala de festas de Oza dos R\u00edos, represent\u00e1ronse \"O cabalo do cabaleiro\" e m\u00e1is \u201cA feira dos criados\u201d, fragmento de \"O se\u00f1or Puntilla e o seu criado Matti\", de Bertolt Brecht, unha sucesi\u00f3n de escenas que describen as aventuras dun rico propietario que quere desposar cun vello a s\u00faa filla Eva. Ela rex\u00e9itao xa que est\u00e1 namorada de Matti. Actuaron: Jos\u00e9 Manuel V\u00e1zquez, Fernando Porto, Antonio Arias, Manuel Lorenzo, Juan M\u00aa Castro, Jos\u00e9 Ribeiros, Chichi Paredes, Mar\u00eda Jos\u00e9 Lorenzo e Alfredo Ferreiro, a m\u00e1is dos comparsas.\nO 11 de abril l\u00e9ronse, na Sociedade da Gaiteira, contos de Castelao e representouse, novamente, \"O cabalo do cabaleiro\", actuando Alfredo Ferreiro, Fernando Porto, Juan M\u00aaCastro, Antonio Arias, Manuel Lourenzo e Chichi Paredes, presentados por Mar\u00eda Jos\u00e9 Lorenzo. En Radio Coru\u00f1a f\u00edxose, unha outra volta, o 25 de xu\u00f1o, unha gravaci\u00f3n de contos de Castelao, lidos por Chichi Paredes, Manuel Lorenzo e Alfredo Ferreiro. O 23 de agosto de 1966, no auditorio port\u00e1til de Festivales de Espa\u00f1a, instalado na praza de Mar\u00eda Pita, e no marco do II Certamen de Teatro Nuevo, organizado polo concello, o Grupo de Teatro representa a obra de Max Frisch, en versi\u00f3n de Manuel Lourenzo e Enrique Harguindey, \"O se\u00f1or Bonhome e os incendiarios\", unha peza did\u00e1ctica sen ensinanza que nos remite \u00e1 realidade pol\u00edtica. Foron actores: Jos\u00e9 Manuel V\u00e1zquez, M\u00aa Dolores Paredes, M\u00aa Carmen Deus, Fernando Porto, Juan M\u00aa Castro, Manuel Lorenzo, Enrique Harguindey, Mar\u00eda Jos\u00e9 Lorenzo, Jos\u00e9 Ribeiros, Juan Cejudo, Alfredo Ferreiro, Manuel Romero, Andr\u00e9s Salgueiro e Eduardo Tejerina. Fixo o decorado Leopoldo P\u00e9rez. Banda sonora a cargo de Adolfo Ribas e luces de Jos\u00e9 Lu\u00eds Cardero.\n2\u00aa \u00c9poca. Directores \u2013 X. M. Rz. Pamp\u00edn e R. Cartelle\nO 2 de febreiro de 1970, no Circo de Artes\u00e1ns, realizouse, dirixida por Xos\u00e9 Manuel Rodr\u00edguez Pamp\u00edn e Anr\u00e9s Rey, a lectura de \"Antigona\", de Jean Anouilh, en versi\u00f3n de Xos\u00e9 L. Franco, R. Silva e Xos\u00e9 M. Beiras. Leron: Enrique Lago, Ramiro Cartelle, Paula V\u00e1zquez, Mar\u00eda Xos\u00e9 V\u00e1zquez, M\u00aa Pilar Allegue, Andr\u00e9s Rey, Daniel Alonso, Xaqu\u00edn Villar, Mat\u00edas Cuba, Fernando M\u00e9ndez, \u00c1nxeles G. Rivas, Xos\u00e9 Garrido, Rosa Quintana e Xurxo X. Montes.\nNo Colexio Nacional Mixto Curros Enr\u00edquez, o 30 de setembro, e dirixida por Ramiro Cartelle \u00c1lvarez, realizouse a lectura escenificada das obras \"O Mendi\u00f1o e o can morto\", de Bertolt Brecht, en versi\u00f3n de Xos\u00e9 L. Rodr\u00edguez Pardo, unha peza de teatro breve con dous personaxes tan s\u00f3: un emperador e un mendigo que te\u00f1en unha conversa que cont\u00e9n moita filosof\u00eda moral; e \"Auto do prisioneiro\", de Ricardo Carballo Calero, obra de car\u00e1cter claramente filos\u00f3fico que xira \u00f3 redor da transcendencia e o problema do home de vivir encadeado e non libre, Neste caso, un home no c\u00e1rcere por orde do seu propio pai.\nEn 1971, Ramiro Cartelle realizou, no local social, unha serie de catro Conversas de O Facho, consistentes na lectura, con ilustraci\u00f3ns musicais, de diversos textos da nosa literatura. O 17 de maio, D\u00edas das Letras, no instituto Da Guarda, no acto de clausura do VII Curso de idioma da Agrupaci\u00f3n Cultural O Facho, e baixo a direcci\u00f3n de Ramiro Cartelle, l\u00e9ronse poemas de Gonzalo L\u00f3pez Abente, fac\u00e9ndose tam\u00e9n unha evocaci\u00f3n biogr\u00e1fica do poeta muxi\u00e1n.\nO D\u00eda das Letras de 1972, dedicado ese ano a Valent\u00edn Lamas Carvajal, e tam\u00e9n no acto de clausura do noso VIII Curso de idioma, O Grupo de teatro leu poemas e prosas (do \"Catecismo do Labrego\") do autor ourens\u00e1n, de quen se fixo unha evocaci\u00f3n biogr\u00e1fica, todo baixo a direcci\u00f3n do mesmo Ramiro Cartelle.\nEn 1973, a\u00ednda o 16 de febreiro, esta volta baixo a direcci\u00f3n de Xaqu\u00edn Villar Calvo e no Circo de Artes\u00e1ns, O Grupo de Teatro levou a cabo un recital de poemas e cantigas de hoxe. Os poetas escollidos foron: Pimentel, Ferreiro, D\u00edaz Castro, Tovar, Manuel Mar\u00eda, Novoneyra, Gra\u00f1a, Franco G. Bonda\u00f1o e L. Casanova.\nAnt\u00f3n de Santiago Montero, acompa\u00f1ado ao piano por Ramiro Cartelle, interpretou: \u201cRosi\u00f1a\u201d, de R. Cartelle e Rosal\u00eda Castro, \u201cFalarei-che de amores\u201d, de R. Cartelle e Ant\u00f3n de Santiago, e \u201cCanto \u00e1 ledicia\u201d, de L. van Beethoven e F. Schiller, en versi\u00f3n literaria e musical de R. Cartelle (coas d\u00faas primeiras pezas, os int\u00e9rpretes obtiveran, en 1971 e 1972, o 2\u00ba e 3\u00ba premios no certame musical de As San Lucas, de Mondo\u00f1edo).\n3\u00aa \u00c9poca. Director \u2013 Xos\u00e9 Manuel Rab\u00f3n\nComeza nesta mesma \u00e9poca a terceira etapa, especialmente pr\u00f3spera, do Grupo de Teatro, baixo a direcci\u00f3n de Xos\u00e9 Manuel Rab\u00f3n Lamas, cubrindo un per\u00edodo de sete anos (1973-1979).\nNa primavera de 1973, a petici\u00f3n de Ant\u00f3n de Santiago, Xos\u00e9 Manuel Rab\u00f3n Lamas acepta o cargo de director do Grupo Teatral. O Grupo de Teatro representa \"As laranxas m\u00e1is laranxas de todas as laranxas\", de Carlos Casares, premio do concurso de teatro infantil convocado polo Facho, sendo todo un \u00e9xito. En Ribadavia, e no claustro aberto de San Domingos, para clausurar a I Mostra de Teatro Galego, organizada pola Agrupaci\u00f3n Cultural Abrente, o 27 de maio de 1973, estreouse a peza infantil de referencia, cunha masiva asistencia de pequenos e grandes, procedentes de todo o pa\u00eds, e un grande suceso. Outras d\u00faas representaci\u00f3n tiveron lugar na Coru\u00f1a, no Teatro da Caixa de Aforros (Ronda de Nelle), os d\u00edas 2 e 9 de xu\u00f1o seguintes, con cr\u00edtica moi satisfactoria.\nO 19 de maio de 1974, no marco dos actos programados polo Club Cultural Valle Incl\u00e1n, estreouse a obra de Brecht. Os actores foron: Chelo Ares, Elisa Crespo, Xulia M\u00aa Carballo, Remixio Iglesias, Ant\u00f3n de Santiago, Xaqu\u00edn Villar, Xoh\u00e1n Guis\u00e1n, Sabela V. Fandi\u00f1o, Rosario Belda, Xos\u00e9 Manuel Mah\u00eda e Dely Mouriz. Dos efectos especiais ocupouse Francisco Xavier Castro e a execuci\u00f3n dos decorados foi de Xos\u00e9 Gonz\u00e1lez Moro, seguindo fielmente os dese\u00f1os de Seoane.\n\"O Cantar dos cantares\" ou \"Galicia 1948\", representouse en 1975, 1976 e 1977. No entanto, no ano do centenario de Ram\u00f3n Cabanillas, a quen se adicou o D\u00eda das Letras, o Grupo de Teatro deu varios recitais: na Coru\u00f1a (o 14 de maio), na clausura do XII Curso de Idioma), o Burgo (Culleredo, o 22), N\u00f3s (Oleiros, 5 de xu\u00f1o), Cambados, O Barqueiro (Ma\u00f1\u00f3n, 0 15) e Ferrol (o 29), baseados nunha escolma po\u00e9tica do autor cambad\u00e9s, baixo a direcci\u00f3n de Xaqu\u00edn Villar, moitos deles coincidentes con representaci\u00f3n do Cantar.\nDito 14 de maio, ao recital de poemas seguiu outro de \"lieder\" galegos, por Ant\u00f3n de Santiago e Ramiro Cartelle, cos seguintes t\u00edtulos: \u201cUn adi\u00f3s a Mariqui\u00f1a\u201d, de Chan\u00e9 e Curros, \u201cAureana do Sil\u201d, de Mompou e Cabanillas, \u201cA neni\u00f1a\u201d, de Lens e Mart\u00ednez Gonz\u00e1lez, e \u201cUn sospiro\u201d, de Berea e Mart\u00ednez Gonz\u00e1lez.\nOs recitais sobre Cabanillas seguiron a ter lugar en 1977: o 29 de xaneiro ofreceuse un na sede da Asociaci\u00f3n de Veci\u00f1os do Barrio das Flores, xunto coa representaci\u00f3n de \"O Cantar\". Tam\u00e9n se deron cincuenta representaci\u00f3ns de \"Paco Pixi\u00f1as e a nave espacial\", de Celso Emilio Ferreiro e Isaac D\u00edaz Pardo, o resultado da adaptaci\u00f3n ao teatro dun romance de cego asinado por Ar\u00edstides Silveira, pseud\u00f3nimo de Celso Emilio, con debuxos de Isaac D\u00edaz Pardo e m\u00fasica de Isidro B. Maizteguicon. Nestas representaci\u00f3ns actuaron: Ramiro Cartelle, Amalia G\u00f3mez, Ant\u00f3n de Santiago, M\u00b0C. G Hortas, Miguel Pernas, Beatriz L. Novoa, Xerardo Couto, Pomba Tom\u00e9, Francisco Noya, V\u00edctor Xan P\u00e9rez, M.\u00aa Carme Lorenzo, Ant\u00f3n Ramos, Loli Bell\u00f3n, Ignacio F. Ramudo, Isabel G. Quintenla, Xerardo S\u00e1nchez, Rosa M.\u00aa Fern\u00e1ndez, Xavier Lotes, Mela Montero, Xos\u00e9 M. V Cruzado, Ana Rial, M.\u00aa Fran Fern\u00e1ndez, Chus Rodr\u00edguez e Patricia Pena, coa colaboraci\u00f3n especial de Andr\u00e9s Rey. Interpretou a m\u00fasica Carlos Garc\u00eda Pardo, a sonorizaci\u00f3n correu a cargo de F.Xavier Castro, a maquillaxe e os decorados, de Maribel Longueira e a luminotecnia, de Tom\u00e1s Pena, actuando como axudante de direcci\u00f3n V\u00edctor M. Rodr\u00edguez.\n1978-1979 son os \u00faltimos anos da que se pode considerar a idade de ouro do Grupo de Teatro. Pouco antes (ver\u00e1n de 1979) do proxecto Lu\u00eds Seoane, os colectivos Grupo de Teatro O Facho, Escola Dram\u00e1tica Galega e Teatro Experimental Tespis propu\u00f1an ao concello o estabelecemento dun pequeno teatro municipal da Coru\u00f1a, proposta que, segundo \u00e9 sabido, non prosperou. A\u00ednda m\u00e1is, en decembro, o proxecto ti\u00f1a evolucionado, con id\u00e9ntico resultado, cara a unha aula municipal de cultura, a localizarse no Quiosco Alfonso.\nSuc\u00e9dense varias actuaci\u00f3ns do Grupo de Teatro, representando \"O ret\u00e1bulo da peste\", de Ingmar Bergman, peza dram\u00e1tica dun s\u00f3 acto, en versi\u00f3n de Ramiro Cartelle. A historia \u00e9 moi simple; un cabaleiro volve co seu escudeiro tras dez anos de cruzadas ao seu pa\u00eds que est\u00e1 asediado pola peste. Aqu\u00ed aparecen unha serie de personaxes: unha meiga, un ferreiro e a s\u00faa esposa, a virxe Mar\u00eda e a muller do cabaleiro. Estes personaxes no final da obra atoparanse coa morte. O calendario de representaci\u00f3ns foi o seguinte: maio (Ribadavia) e agosto (A Coru\u00f1a \u2013 Praci\u00f1a das B\u00e1rbaras, II Xornadas de Teatro Galego). O 16 de novembro, por outra parte, os membros do Grupo de Teatro leran, no Quiosco Alfonso, os poemas dos autores galardoados no II Concurso de Poes\u00eda O Facho.\n4\u00aa \u00c9poca. Director \u2013 Xos\u00e9 Fernando Mart\u00ednez\nEn 1980 te\u00f1en lugar varias representaci\u00f3ns de \"O ret\u00e1bulo da peste\", de Ingmar Bergman. Participaron: Miguel Pernas, Mar\u00eda G. Hortas, Amalia G\u00f3mez, X.M V\u00e1zquez Cruzado, Beatriz L\u00f3pez-Novoa, Carmen Creo, Ra\u00fal, Teresa Castro, Beatriz e Alberto Valeiro.\nAlg\u00fans anos pasaron at\u00e9 que o Grupo de Teatro volta \u00e1 vida da man de Xos\u00e9 Fernando Mart\u00ednez Gallego, coa estrea, o 25 de marzo de 1984, e no Colexio Liceo La Paz, dentro do ciclo Cultur Oza 84, de \"Petici\u00f3n de man\", de Anton Chekhov, en versi\u00f3n de F. Pillado Mayor e coa participaci\u00f3n de Carlos C. Mart\u00ednez, Fernando Mart\u00ednez e May Vidal.\nO 12 de maio, O Grupo de Teatro participa, cun recital dram\u00e1tico, no centro penitenciario da cidade. 0 19 de maio seguinte o Grupo de Teatro estrea, en N\u00f3s, e chamado pola Asociaci\u00f3n de Veci\u00f1os Os Rueiros \u00e1 Casa do Povo, \"Panchi\u00f1o\", de Osvaldo Drag\u00fan, en versi\u00f3n de F. Pillado Mayor. Dirixida polo mesmo X. Fernando Mart\u00ednez, coas luces a cargo de Miguel Anxo Castro, a representaci\u00f3n correu a cargo de Ana S\u00e1nchez, Xo\u00e1n Manuel R\u00edos, Beatriz G. del R\u00edo, Sara Quintenla e Xavier G\u00f3mez Pan.\nNo ano 1985, o actor do Grupo Xavier G\u00f3mez Pan representou en varias ocasi\u00f3ns o mon\u00f3logo de A. Chekhov, en versi\u00f3n de F. Pillado Mayor. O 17 de maio de 1986, X. Fernando Mart\u00ednez dirixiu en Muros a estrea de \"Os cravos de prata\", de Nicol\u00e1s Bela en versi\u00f3n de F. Pillado Mayor. No elenco de actores figuraron: Sara Quintela, Carmen V\u00e1zquez, Santiago Prego, Ana S\u00e1nchez, Maite Vilar, \u00c1nxeles Vid\u00e1n, Olga Otero, V\u00edctor Blanco, Beatriz del R\u00edo e Xavier G\u00f3mez Pan. O dese\u00f1o, realizaci\u00f3n, escenograf\u00eda e vestiario foron de Xavier Garaiz\u00e1bal e a montaxe, do Grupo, coa colaboraci\u00f3n de Fanni Bra\u00f1as e Mar\u00eda de la Iglesia. A m\u00fasica pertenceu a Manuel Balboa. O 21 e 22 de xu\u00f1o representouse na sala Luis Seoane, da Coru\u00f1a. O 27 de setembro p\u00faxose no centro penitenciario. Os ensaios lev\u00e1ronse a cabo na Escola Dram\u00e1tica Galega.\n5\u00aa \u00c9poca. Director \u2013 Ant\u00f3n de Santiago\nOutros poucos anos han de pasar para que O Grupo de Teatro, agora baixo a direcci\u00f3n de Ant\u00f3n de Santiago, volva aos escenarios, e faino con d\u00faas obras curtas que conforman un s\u00f3 espect\u00e1culo de humor: \"Xan Barallocas\", de Giovacchino Forzano, en versi\u00f3n do director do Grupo, fundamento da trama da \u00f3pera de Puccini que \u00e9 un comentario an\u00f3nimo florentino sobre \"A Divina Comedia\" de Dante Alighieri; e \"Anx\u00e9lica nas portas do Ceu\", de Eduardo Blanco Amor.\nCon escenograf\u00eda de Francisco Vila, actuaron nas d\u00faas comedias: Teresa Taboada, Xos\u00e9 Rei, Roberto G\u00f3mez, Eva Veiga, C\u00e9sar Cambeiro, Mar\u00eda Xos\u00e9 Fern\u00e1ndez, Paco Vila, Ernesto Regueiro, Vicente Garc\u00eda, Ant\u00f3n de Santiago, Mar\u00eda do Mar Santiago, Agust\u00edn Hervella, Carlos Carretero, Luisa Fern\u00e1ndez-Miranda e Teresa G\u00f3mez. A estrea tivo lugar o 28 de xu\u00f1o de 1990 no Teatro Calvo Sotelo (Cidade Escolar). Os ensaios fix\u00e9ranse no Colexio Labaca. O 19 de decembro, celebrando os 25 anos da fundaci\u00f3n do Grupo de Teatro, tivo lugar, no Centro Fonseca, unha mesa redonda, con alg\u00fan dos directores que foran do mesmo: F.Pillado Mayor e Xos\u00e9 M. Rab\u00f3n, ademais do director nese momento, A. de Santiago, que falaron da Funci\u00f3n do teatro amador no panorama teatral galego. O d\u00eda 20 de decembro, no Teatro Col\u00f3n, tiveron lugar d\u00faas representaci\u00f3n do espect\u00e1culo de humor citado, con entradas a prezo reducido para estudantes, que acudiron masivamente."}
{"id": "461689", "revid": "98629", "url": "https://gl.wikipedia.org/wiki?curid=461689", "title": "Thomas Newcomen", "text": "Thomas Newcomen , nado en Dartmouth (Devon) o 12 de febreiro de 1663 e finado o 5 de agosto de 1729, foi un ferreiro e inventor ingl\u00e9s. \u00c9 citado con frecuencia como o \"pai da revoluci\u00f3n industrial\" como o seu primeiro innovador e empresario.\nEn 1712, co seu socio Thomas Savery, constru\u00edu unha m\u00e1quina de vapor atmosf\u00e9rica empregada para bombear auga f\u00f3ra das minas de carb\u00f3n e esta\u00f1o existentes na zona nativa de Newcomen, no suroeste de Inglaterra, particularmente en Cornualla. Outras m\u00e1quinas foron instaladas por Newcomen en Inglaterra, o que levou \u00e1 construci\u00f3n de m\u00e1is de cen antes de que a patente expirase en 1733. O dese\u00f1o foi mellorado m\u00e1is tarde por James Watt.\nTraxectoria.\nThomas Savery inventara e patentara en 1698 unha bomba de vapor para a drenaxe das minas. Por\u00e9n, esta bomba presentaba numerosos problemas, xa que traballaba con altas presi\u00f3ns, o que con certa frecuencia provocaba accidentes graves. Ante os problemas e dificultades que ti\u00f1a o sistema, Newcomen, que traballara para Savery, pensou que pod\u00eda utilizarse a forza do vapor para mover a distancia unha bomba impelente colocada no interior do pozo de drenaxe da mina. A m\u00e1quina de Newcomen consist\u00eda nun balanc\u00edn, cun dos extremos unido a unha barra r\u00edxida contrapesada que descend\u00eda polo pozo de drenaxa ata a bomba mec\u00e1nica colocada no seu interior. A m\u00e1quina de Newcomen e as melloras introducidas por Smeaton constitu\u00edron o primeiro gran paso da revoluci\u00f3n industrial.\nPouco se co\u00f1ece da vida posterior de Newcomen. A partir de 1715 os asuntos relacionados co motor eran levados por unha compa\u00f1\u00eda, Proprietors of the Invention for Raising Water by Fire. O seu secretario e tesoureiro era John Meres, empregado da Society of Apothecaries de Londres. A sociedade formou unha compa\u00f1\u00eda que ti\u00f1a o monopolio do abastecemento de menci\u00f1as \u00e1 armada achegando un v\u00ednculo pr\u00f3ximo con Savery, do que foi testemu\u00f1a do testamento. O comit\u00e9 da compa\u00f1\u00eda inclu\u00eda tam\u00e9n a Edward Wallin, baptista de ascendencia sueca, e o pastor dunha igrexa de Maze Pond, Southwark.\nNewcomen faleceu na casa de Wallin en 1729 e foi enterrado en Bunhill Fields, nos arredores da cidade de Londres. O lugar exacto da s\u00faa tumba \u00e9 desco\u00f1ecido."}
{"id": "461690", "revid": "82922", "url": "https://gl.wikipedia.org/wiki?curid=461690", "title": "Felo", "text": "O felo \u00e9 o traxe caracter\u00edstico do Entroido de Maceda; \u00e9 similar aos peliqueiros de Laza e aos cigarr\u00f3ns de Ver\u00edn.\nA palabra felo ven da palabra xerm\u00e1nica \"fillon\", semanticamente indica que pode azoutar e, por outra banda, \u00e9 un sin\u00f3nimo de m\u00e1scara.\nExpresi\u00f3ns utilizadas como por exemplo \u00aba\u00ed che ven o felo\u00bb, empr\u00e9gase para asustar os nenos e nenas. Tam\u00e9n dicir \u00abvas feito un felo\u00bb, util\u00edzase para sinalar o escarnio ou a fealdade do aspecto externo. \nHistoria e caracter\u00edsticas.\nOrixe.\nA s\u00faa orixe \u00e1chase no coraz\u00f3n do San Mamede. No Val do Medo houbo grupos tribais, sociedades de m\u00e1scaras, megalitismo e cultos zool\u00e1tricos. As orixes da m\u00e1scara rem\u00f3ntanse \u00e1s festas pag\u00e1s da Protohistoria: sociedades tribais, t\u00f3tems, feitizos de fecundidade e caza, ritos de iniciaci\u00f3n e afastamento de esp\u00edritos malignos e as hedonistas da Roma Imperial coa demograf\u00eda castrexa e a V\u00eda Nova. \nDescrici\u00f3n m\u00e1scara e traxe.\nOs felos de Maceda sem\u00e9llanse (a\u00ednda que con elementos externos diferenciados) na vestimenta aos peliqueiros de Laza e aos cigarr\u00f3ns de Ver\u00edn.\nOs felos levan medias negras, antes tam\u00e9n adoitaban utilizar medias brancas. Os calcet\u00edns sempre son brancos e van por riba das medias de cor negra. Levan botas altas ou zapatos negros e antes incluso polainas, debido a que coa choiva xer\u00e1banse moitos charcos. Utilizan aneis, colares ou medallas familiares como por exemplo dunha irm\u00e1, moza ou curm\u00e1. Levan unha camisa de cor branca e enriba dela visten unha gravata cunha chaqueti\u00f1a media dourada, cinguida e ben agarrada ao corpo. Esta chaqueta \u00e9 estilo toureira, con flocos e algo de ombreira. Para finalizar, colocan un pano amplo en pico de vivas cores.\nO pantal\u00f3n que os felos levan vai cheo de perillos brancos e de estame. Estes son coma un calz\u00f3n cuns perillos de cores e sempre se ten que levar por riba dos xeonllos. Tam\u00e9n levan cinco ou seis chocas, ou choclas, metidas nun cinto. Pesan moito, sobre un quilogramo cada unha. Col\u00f3canse na parte posterior da cintura. Debaixo das chocas ponse unha colcha ou saba dobrada facendo de faixa para que non lles manquen tanto. Para rematar, os felos portan un caxato que simboliza unha arma intimidatoria. O caxato conforma unha das particularidades iconogr\u00e1ficas dos felos de Maceda.\nFinalmente, a m\u00e1scara. Hainas con diversos animais. Nelas sempre vai pintado un animal que impo\u00f1a ou que sexa agresivo. A carauta faise de bidueiro ou ameneiro das ribeiras da contorna de Maceda, cun sorriso retranqueiro e provocador, con mestas cellas e pestanas, meixelas coloradas, bigote negro, beche mouro, nariz xeneroso, dentes brancos e barba, ben de lebre, ben de coello, que representa a virilidade m\u00e1is fidedigna. No alto da carauta levan unha rabeira de raposo e a traseira revestida de pel de ovella ou coello.\nOs felos impo\u00f1en e dan medo, mesmo arrep\u00edo nos m\u00e1is novos e novas e xente de f\u00f3ra que se achega ao Entroido de Maceda. A xente pode atacalos verbalmente para provocar e tam\u00e9n insultar, pero endexamais tocar nin tentar sacarlle a caranto\u00f1a, porque iso transgrede as normas e son a autoridade nestas datas.\nPercorrido dos felos pola serra.\nO s\u00e1bado e domingo de Entroido os felos percorren todas as aldeas da serra e a xente esp\u00e9raos na r\u00faa para recibilos.\nO s\u00e1bado saen desde a Dilixencia \u00e1s nove e media da ma\u00f1\u00e1. Pasan \u00e1s dez por P\u00edas, \u00e1s once menos cuarto por Outeiro de Escuadro, \u00e1s doce menos cuarto por Santirso, \u00e1s doce en punto por Xinzo da Costa, \u00e1 unha menos cuarto por Vilar; ata a hora da comida e o xantar \u00e9 no mesmo sitio. Despois de comer \u00e1s catro da tarde van por Barxela, \u00e1s cinco por Tioira e por lugares da parroquia. Logo \u00e1s sete e media pasan por Arnu\u00edde e \u00e1s oito percorren Maceda. Para finalizar, \u00e1s dez da noite fan a cea na Dilixencia. Despois de cear saen cara a Ourense e chegan \u00e1s doce da noite. Unha vez al\u00ed percorren dende o parque de San L\u00e1zaro ata a praza maior. Finalmente, \u00e1s cinco e media da ma\u00f1\u00e1 ter\u00e1n a sa\u00edda do autob\u00fas de regreso.\nO domingo os felos percorren aldeas como: P\u00edas, Castro de Escuadro, Santirso, Xinzo da Costa, Celeir\u00f3n sa\u00edndo pola tarde a Barxela, Vilardec\u00e1s, Carguizoi, Sarreaus, e Tioira."}
{"id": "461691", "revid": "65337", "url": "https://gl.wikipedia.org/wiki?curid=461691", "title": "Anne Hutchinson", "text": "Anne Hutchinson (de solteira Anne Marbury), nada en Alford (Lincolnshire) en xullo de 1591 e finada nos Novos Pa\u00edses Baixos en agosto de 1643, foi unha te\u00f3loga e conselleira espiritual inglesa, reco\u00f1ecida pola s\u00faa importante participaci\u00f3n na controversia antinomista que sacudiu a nova colonia da Ba\u00eda de Massachusetts entre 1636 e 1638. As s\u00faas fortes convicci\u00f3ns relixiosas discordaban co clero puritano establecido na \u00e1rea de Boston, e a s\u00faa popularidade e carisma axudaron a crear un cisma teol\u00f3xico que ameazou con destru\u00edr as comunidades relixiosas de Nova Inglaterra. Finalmente foi xulgada e condenada e desterrada da colonia con moitos dos seus seguidores.\nHutchinson \u00e9 unha figura clave da historia da liberdade relixiosa nas colonias americanas e na historia das mulleres no sacerdocio, desafiando a autoridade dos sacerdotes. \u00c9 honrada por Massachusetts cun monumento en que a chama \"valente expo\u00f1ente da liberdade civil e da tolerancia relixiosa\". Foi denominada a muller inglesa m\u00e1is famosa da historia colonial americana.\nTraxectoria.\nPrimeiros anos e viaxe a Norteam\u00e9rica.\nAnne Hutchinson naceu en Lincolnshire e foi bautizada o 20 de xullo de 1591. Era filla de Francis Marbury e Bridget Dryden. Anos despois co\u00f1eceu o reverendo John Cotton, quen se converteu no seu mentor. Ao abandonar Cotton Inglaterra, Anne tam\u00e9n decidiu marchar. Xunto ao seu esposo William e os seus fillos abandonaron Inglaterra e establec\u00e9ronse na colonia de Massachusetts Bay en 1634. En devandito lugar, Anne comezou a levar a cabo reuni\u00f3ns semanais para discutir sobre teolox\u00eda e para impartir consello espiritual.\nXu\u00edzo e castigo.\nAlgunhas das s\u00faas crenzas relixiosas non caeron ben entre alg\u00fans dos seus veci\u00f1os puritanos. Eles cr\u00edan que para ga\u00f1ar a salvaci\u00f3n e a vida eterna deb\u00edan levar a cabo obras de caridade na terra. Hutchinson cr\u00eda que soamente a fe era suficiente. Tam\u00e9n cr\u00eda que Deus se manifestaba ao home directamente, sen necesidade do clero. Os l\u00edderes comunitarios comezaron a ver a Hutchinson como un grave problema.\nComezou a acusar os sacerdotes locais (ag\u00e1s a Cotton e o cu\u00f1ado do seu marido John Wheelwright) de predicar un \"compromiso coas obras\" en lugar dun \"compromiso coa graza\", e moitos sacerdotes comezaron a queixarse das s\u00faas acusaci\u00f3ns de insolencia ademais de certas ensinanzas teol\u00f3xicas que non estaban de acordo coa teolox\u00eda puritana ortodoxa. A situaci\u00f3n finalmente estalou no que se co\u00f1ece como a controversia antinomista, que culminou co seu xu\u00edzo e condena por herex\u00eda en 1637, xunto co seu desterro da colonia. A isto seguino o xu\u00edzo pola igrexa en marzo de 1638 no que foi apartada da congregaci\u00f3n.\nFalecemento.\nHutchinson e moitos dos seus seguidores estableceron o asentamento de Portsmouth co apoio do fundador de Providence Plantations Roger Williams, no que se converteu na Colonia de Rhode Island e Providence Plantations. Trala morte do seu marido en 1642, a ameaza de que Massachusetts quedase con Rhode Island empuxaron a Hutchinson a moverse f\u00f3ra completamente de Boston cara \u00e1s rexi\u00f3ns neerlandesas. Cinco dos seus fillos superviventes m\u00e1is vellos permaneceron en Nova Inglaterra ou en Inglaterra, mentres que ela se estableceu cos seus fillos m\u00e1is novos preto dunha antiga terra co\u00f1ecida como Split Rock, que logo se converteu en The Bronx en Nova York. As tensi\u00f3ns eran fortes nese tempo cos siwanoys. En agosto de 1643, Hutchinson, seis dos seus fillos e outros propietarios foron masacrados polos siwanoys durante a guerra de Kieft. A \u00fanica supervivente foi a s\u00faa filla de nove anos Susanna, que foi tomada prisioneira. A s\u00faa morte foi vista polos puritanos da ba\u00eda de Massachusetts como a clara evidencia do xu\u00edzo divino na terra.\nPerd\u00f3n.\nEn 1987, o gobernador de Massachusetts Michael Dukakis absolveu a Anne Hutchinson, revogando a orde de desterro que se lle dera 350 anos antes."}
{"id": "461692", "revid": "23204", "url": "https://gl.wikipedia.org/wiki?curid=461692", "title": "Rio de sonho e tempo", "text": "Rio de sonho e tempo \u00e9 un poemario de Ernesto Guerra da Cal, publicado o 6 de abril de 1963 pola Editorial Galaxia. Este foi o segundo poemario, cuxa primeira edici\u00f3n, de 120 p\u00e1xinas, incl\u00fae 49 composici\u00f3ns. Para a publicaci\u00f3n do libro, Guerra da Cal envi\u00e1balle cartas cos poemas da obra a Ram\u00f3n Otero Pedrayo (presidente da editorial naquel momento), solicitando un pr\u00f3logo, e finalmente ao ser publicada, a obra inclu\u00eda un limiar escrito por Otero Pedrayo e unha portada dese\u00f1ada por Fernando Teixidor, quen tam\u00e9n estaba exiliado nos Estados Unidos.\nEn 1991 a Associa\u00e7om Galega da L\u00edngua (AGAL) publicou unha reedici\u00f3n desta obra, xunto co seu primeiro poemario \"Lua de al\u00e9n mar\", escrito en galego reintegrado.\nEstrutura.\nEstrutura externa.\nO poemario conta cun limiar escrito por Ram\u00f3n Otero Pedrayo e est\u00e1 dividido en catro partes, que ser\u00edan: \u201cPombal de ontens\u201d, \u201cEgo\u201d, \u201cEva\u201d e \u201cEspelho desabitado\u201d. Tam\u00e9n hai unha parte do libro dedicada a Rosal\u00eda de Castro, que consta de d\u00faas partes: \u201cPerfil da sombra\u201d e \u201cChamada a ela no apocalipse da Galiza\u201d. Cara ao final da obra achamos un glosario de termos galegos para portugueses e brasileiros e finalmente un \u00edndice de contidos.\nEstrutura interna.\nLimiar.\n\"Rio de sonho e tempo\" comeza cun limiar, obra de Ram\u00f3n Otero Pedrayo: \u00a0 [...] Temos dito, e non ben dito, \"\u00ablibro de poemas\u00bb\". Son acordes, latexos, esquecimentos do soio poema de cada escolleito polo don gratuito e terribre. Noso ademirado Guerra Da Cal, afeito \u00f3 fermoso exercicio das millores t\u00e9cnicas da arte literaria, con cheo imperio no seu \"\u00abego ipsissimus\u00bb\" volta pra n\u00f3s fondo e atraente problema, imp\u00f3n a fermosa e amada met\u00e1fora xa realidade en entramas costas da serra demarcadoira do trascendente. [...]A continuaci\u00f3n, Guerra da Cal fai unha dedicatoria do seu libro \u00e1 s\u00faa nai e na p\u00e1xina seguinte pres\u00e9ntanse d\u00faas citas, unha de Shakespeare e outra de Fernando Pessoa. En xeral, ambas falan sobre a figura do poeta como escritor e os seus sentimentos.\nPombal de ontens.\nComeza cunha cita do poema \"Ode to Liberty\" de Shelley, o cal trata sobre a natureza.\nEste tema da natureza vaise converter no tema central desta colecci\u00f3n. O poeta trata a natureza, tanto na s\u00faa descrici\u00f3n como en menci\u00f3ns curtas desta. A mesma natureza funciona moitas veces como met\u00e1fora do paso do tempo. Dentro da colecci\u00f3n aparecen outros temas como a nostalxia ou \u201csaudade\u201d da mocidade, con menci\u00f3ns \u00e1 soidade. Como conclusi\u00f3n, o autor advirte ao lector de que non vire o seu ollar aos tempos pasados debido \u00e1 dor que isto causa (idea da saudade) fronte \u00e1 idea do futuro, no cal todo remata. \"Saudade L\u00edquida\" e \"Ontem de cor e auga\" tratan concretamente da Serra do Courel e da paisaxe lucense, de forma respectiva. Cabe mencionar que nalgunhas obras, o autor ben cita ou ben dedica tales poemas a outros escritores galegos celeb\u00e9rrimos: \u00c1nxel Fole (en \"Saudade L\u00edquida\"), ao mestre Manuel Rodrigues Lapa (en \"Mnemosyne\"), Ux\u00edo Novoneyra (en \"Ontem de cor e \u00e1gua\") mais unha cita de Teixeira de Pascoaes no poema \"Conselho\". Esta colecci\u00f3n cont\u00e9n os sete seguintes poemas: \"Mais uma vez, Saudade L\u00edquida, Aquela macieira, Ela em min, Mnemosyne, Ontem de cor e \u00e1gua\" e \"Conselho.\"\nEgo.\nComeza cunha cita de Shakespeare, a cal trata da cuesti\u00f3n do \u201cego\u201d ou tam\u00e9n da eterna pregunta sobre quen somos n\u00f3s mesmos (tema central deste poemario).\nO autor trata cuesti\u00f3ns como o tema da vida e a morte acompa\u00f1ado do sentimento de melancol\u00eda rom\u00e1ntica e a doenza por elementos da natureza (a cal tam\u00e9n aparece reflectida na colecci\u00f3n). Volven de novo cuesti\u00f3ns como o paso do tempo, o ollar cara o pasado e o futuro visto coma a fin dos nosos d\u00edas. Al\u00e9n, aparece a cuesti\u00f3n da inutilidade para amar e a do propio ser, a soidade que sente o coraz\u00f3n sen rumbo mediante imaxes e met\u00e1foras da paisaxe.\nDentro desta tem\u00e1tica sobre a tristeza interna do autor, existe o contraste entre a paisaxe feliz e a personaxe do propio autor que brinda tristeza ao mundo mediante met\u00e1foras, simbolismos e comparaci\u00f3ns. Nalg\u00fans poemas tam\u00e9n se manifesta como o autor se dirixe a unha segunda persoa co resultado de engadir m\u00e1is expresi\u00f3n ao poema.\nPresenta ideas como a compaix\u00f3n e abandono dun mesmo e a perda da inocencia. Outro tema vagamente mencionado \u00e9 o da emigraci\u00f3n (visto en \"Broadway, very late...\") mesturado coa idea do cosmopolitismo.\nTam\u00e9n podemos achar varias dedicatorias a personalidades de alta importancia: (en \"Non sum dignus\"), Fern\u00e1ndez del Riego (en \"Paisagem viageira\"), Elysio Cond\u00e9 (en \"Enigma\"), (en \"Compaix\u00e2o\") e a Otero Pedrayo (en \"Eloim, eloim\"). Igualmente, o poeta utiliza unha cita do no poema \"Voltas.\" Manuel Bandeira. Na colecci\u00f3n rec\u00f3llense os seguintes poemas: \"Identidade\", \u00ab\"Non sum dignus\u00bb\" , \"Voltas\", \"Luar de morte\", \u201c\"Na tarde, a vida a desfolhar-se\u201d, Paisagem viageira, Can\u00e7ao doente, Enigma, Compaix\u00e2o, \u201cBroadway, very late\u2026\u201d, Desespero\" e \"Eloim, eloim.\"\nEva.\nComeza cunha cita de Milton, a cal trata sobre a descrici\u00f3n nun ton amoroso e de admiraci\u00f3n dunha dama. Por isto, podemos supo\u00f1er que o tema principal da colecci\u00f3n trata sobre a cuesti\u00f3n amorosa.\nO tema principal tam\u00e9n parece corresponder co recordo da amada ou primeiro amor mediante a descrici\u00f3n da propia (ou s\u00f3 dunha parte do seu corpo), raz\u00f3n do namoramento. Estas menci\u00f3ns e imaxes sobre a amada aparecen mediante elementos da natureza e a paisaxe ademais das figuras ret\u00f3ricas como a met\u00e1fora, a pregunta ret\u00f3rica, os hip\u00e9rbatos e o uso dos s\u00edmiles ao longo do poemario (sen esquecer a expresi\u00f3n que aportan os signos de puntuaci\u00f3n). O resultado na maior\u00eda dos casos parece levar un sentimento de nostalxia e tristeza pola ausencia ou despedida amorosa.\nAo mesmo tempo, vemos cuesti\u00f3ns relacionadas coa relixi\u00f3n (concretamente, coa historia do X\u00e9nese) nalg\u00fans poemas. Tam\u00e9n aparecen parodias de composici\u00f3ns po\u00e9ticas como a cantiga de amor (debido \u00e1 forma escrita, a semellanza da rima e temas que tratan as cantigas medievais) e o haiku.\nNo poemario aparecen d\u00faas citas de Bernart de Ventadorn nos poemas \"Ausencia\" e \"Alva em \u00abmaneira de proen\u00e7al\u00bb ,\" se cadra para dar a co\u00f1ecer a este popular trobador.\nEsta colecci\u00f3n constit\u00faese polos seguintes poemas: \"Namoro primeiro, Teima de olhos, Desencontro, Cantiga antiga, Madrigal do azar azul, \u00abParadise Lost\u00bb , \u00abHaiku\u00bb , Vazio, Descoberta, Beijo, Aus\u00eancia, Quando a tinha ao meu lado\u2026, Alva em \u00abmaneira de proen\u00e7al\u00bb\" \u00a0e \"Fim.\"\nEspelho desabitado.\nComeza cunha cita de Andr\u00e9 Gide, que trata sobre o recordo das memorias pasadas. Polo tanto poderiamos dicir que trata o tema do encontro persoal.\nO tema principal componse das cuesti\u00f3ns do cami\u00f1o ao que vai dar a vida, a queixa do amor e a condici\u00f3n humana por seren de natureza malvada, o concepto da eternidade que une tanto o pasado coma o presente etc. Outras cuesti\u00f3ns similares tratan sobre a morte, a saudade dos tempos pasados fronte ao desolador futuro con menci\u00f3ns \u00e1 natureza.\nDeste xeito, algunhas figuras que utiliza o poeta nestas obras son a an\u00e1fora, preguntas ret\u00f3ricas, a personificaci\u00f3n de elementos da natureza e, sobre todo, as met\u00e1foras.\nComo nas outras colecci\u00f3ns, nesta aparecen dedicatorias a m\u00e1is personalidades co\u00f1ecidas: ao mestre (en \"Pensamento),\" a (en \"Trans-mundo\"), a Thiers e Rosita Moreira (en \"Setembro\") e finalmente a Matilde Ucelay en \"Instante\". Ademais, no poema de \"L\u00e1zaro\" aparece unha cita de Robert Frost, a cal inspira \u00e1 mesma obra.\nFinalmente, o poemario consta dos seguintes poemas: \"Retorno, Arrepio, Pensamento, Trans-mundo, F\u00e1bula, Auto-retrato, \u00abTrompe l\u2019oeil\u00bb , L\u00e1zaro, Rel\u00f3gio, Desengano, Devaneio, Setembro, Cor de outono em Connecticut\" e \"Instante.\" \nRosal\u00eda (vis\u00e3o en dois tempos).\nGuerra da Cal dedica a s\u00faa \u00faltima colecci\u00f3n \u00e1 escritora Rosal\u00eda de Castro con dous poemas. No primeiro, tratan as traxedias polas que tivo que pasar a poetisa, destacando o seu gran traballo e a s\u00faa fortaleza. Nestes versos \u00e1chanse figuras como o paralelismo, s\u00edmiles e a reduplicaci\u00f3n.\nNo segundo poema o autor fala sobre a neve, a noite e a morte que vai arrasando todo o que encontra mentres entre par\u00e9nteses aparece a pregunta ret\u00f3rica sobre o paradeiro de Rosal\u00eda ao longo da composici\u00f3n, polo que se ve que o autor fai un chamamento \u00e1 poetisa para que poida cambiar a situaci\u00f3n de tormento que est\u00e1 a acontecer. Ao non responder, este s\u00f3mese nunha tristeza inmensa pola perda da escritora e o que ela chegou a significar para Galiza. Durante a composici\u00f3n podemos observar figuras como imaxes da natureza, o grande uso da adxectivaci\u00f3n e sobre todo, bastantes enumeraci\u00f3ns.\nO nome co que se co\u00f1ecen estes poemas son: \"Perfil da sombra\" e \"Chamada a ela no apocalipse da Galiza.\"\nPara rematar, cara ao final da versi\u00f3n moderna do libro m\u00f3strase un \u00edndice seguido dun glosario de galaicismos e rematando cunha bibliograf\u00eda da obra l\u00edrica.\nReco\u00f1ecementos.\nO 11 de xu\u00f1o de 1960 Da Cal recibiu, no Pa\u00e7o dos Duques de Guimar\u00e3es, o \u201cPremio Rosal\u00eda de Castro\u201d nos Jogos Florais Galaico-Portugueses de Guimar\u00e3es, pola s\u00faa composici\u00f3n titulada \u201cRosal\u00eda (Perfil de sombra)\u201d. O poema, que forma parte da colecci\u00f3n de \"Rio de sonho e tempo\", foi publicado por primeira vez no \"Programa\" do acto, e ao igual que a outra composici\u00f3n dedicada a Rosal\u00eda, \u201cChamada a ela no apocalipse da Galiza\u201d, foi reproducida en varias ocasi\u00f3ns antes e despois da s\u00faa publicaci\u00f3n na colecci\u00f3n. A\u00ednda que este \u00faltimo non recibiu ningunha consagraci\u00f3n.\nAdemais, en 1971 foi inclu\u00eddo na antolox\u00eda \"Poes\u00eda Galega Contempor\u00e1nea\", publicada no \"Di\u00e1rio de Not\u00edcias\" de Lisboa e en 1991 foi reeditado en conxunto con \"L\u00faa de al\u00e9n mar\" pola Associa\u00e7om Galega da L\u00edngua (AGAL).\nSegunda edici\u00f3n.\nNesta segunda edici\u00f3n realizada pola AGAL en 1991 incl\u00faense os mesmos poemas, mais nesta reedici\u00f3n eng\u00e1dense dous ap\u00e9ndices, un para as pezas musicais, onde se poden ollar os pentagramas coa explicaci\u00f3n para interpretar a peza. Neste caso, os poemas elixidos para seren cantados e tocados a piano e arpa son: \"\"Mais uma vez\", \"Desespero\", \"Cantiga Antiga\" e \"Instante\"\". Tam\u00e9n hai unha tabula gratulatoria, algo que non aparece na edici\u00f3n de 1963.\nProfundando nas edici\u00f3ns reparamos en que hai moitas diferenzas, se ben as partes e o n\u00famero de poemas \u00e9 o mesmo. Encontramos cambios l\u00e9xicos e ortogr\u00e1ficos, ademais da presenza de cambios na orde dalg\u00fans versos. D\u00e9bese engadir que na edici\u00f3n de 1991 todos os poemas te\u00f1en t\u00edtulo, mentres que no orixinal non \u00e9 as\u00ed (como \u00e9 o caso no d\u00e9cimo poema da parte \"\u201cEspelho desabitado\u201d\").\nA estrutura dos poemas \u00e9 totalmente distinta, o autor da edici\u00f3n m\u00e1is nova non respecta a do libro orixinal, os versos non est\u00e1n colocados da mesma forma.\nCr\u00edticas.\nUns meses m\u00e1is tarde, en xu\u00f1o publicouse a primeira cr\u00edtica, realizada por Fern\u00e1ndez del Riego en \"La Noche\", quen destaca a \u201cfonda devoci\u00f3n pola s\u00faa terra\u201d de Guerra da Cal. Val\u00f3rao ademais como \u201cun libro de calidade, que complementan a\u00ednda os man\u00edficos poemas fin\u00e1s nos que o poeta d\u00e1, en dous tempos, unha orixinal visi\u00f3n do mundo rosali\u00e1n. [...] Da Cal apreiza en versos rotundos e armo\u00f1osos, a beleza fonda e perdurabre\u201d.\nPouco m\u00e1is tarde publ\u00edcase tam\u00e9n a cr\u00edtica de Raymond S. Sayers na \"\", profesor do City College de Nova York e reputado cr\u00edtico, afirma que Da Cal \u00e9 co\u00f1ecido como \u201ccr\u00edtico e historiador das literaturas ib\u00e9ricas, e sobre todo polo seu libro fundamental sobre E\u00e7a de Queir\u00f3s\u201d. Destaca o feito de que Guerra da Cal empregue o galego na poes\u00eda pese a empregar o espa\u00f1ol ou o portugu\u00e9s para escribir ensaios, remarcando que para Da Cal o galego \u00e9 a \u201clingua dos seus antepasadaos e dos seus recordos da infancia, das experiencias que profundamente fican no seu subconsciente\u201d. Fai destacar tam\u00e9n a facilidade de lectura para brasileiros e portugueses, posto que facilita a internacionalizaci\u00f3n do poemario.\nTam\u00e9n se publicaron outras cr\u00edticas como a de Arcadio L\u00f3pez-Casanova, tam\u00e9n en \"La Noche,\" remarcando este a dupla dimensi\u00f3n de Da Cal como investigador e poeta ademais de destacar o feito de que o autor xera un grande impacto nos novos escritores galegos polo emprego de galego que fai, posto que \u201cquere recobrar o tempo ido\u201d e concl\u00fae que no \u00faltimo poema, dedicado a Rosal\u00eda, \u201cacada un fermoso retrato do noso mais outo poema de todolos tempos, que en a ser un retrato da ialma limpa e doorida de Galiza, que de xeito tan fondo sinte Ernesto Guerra da Cal\u201d.\nOutras cr\u00edticas foron a de Salvador Garc\u00eda Boda\u00f1o en \"Faro de Vigo\" ou a de Maria Joaquina Nobre J\u00falio na revista portuguesa \"Perspectivas\", publicaci\u00f3n que axuda \u00e1 difusi\u00f3n da s\u00faa obra en Portugal e que resalta que na poes\u00eda de Guerra da Cal \u201ccabe toda a paisagem galega\u201d. \nPor\u00e9n, a m\u00e1is destac\u00e1bel \u00e9 a de \u00c1nxel Fole, quen na segunda publicaci\u00f3n de \"Grial\" do ano 1963 compara \"Rio de sonho e tempo\" co anterior poemario do autor, \"L\u00faa de al\u00e9n-mar,\" achegando o seu propio pensamento acerca da obra de Guerra da Cal.\u00abIste seu segundo libro de trovas, \u201cR\u00edo de sonho e tempo\u201d \u00e9 m\u00e1is fermoso e m\u00e1is inspirado o que se d\u00ed, que aquil primeiro \u201cLua de al\u00e9n-mar\u201d. M\u00e1is fondamente sentido e pensado. Tam\u00e9n m\u00e1is ricaz. Ten m\u00e1is aire, m\u00e1is vento, m\u00e1is auga: m\u00e1is paisaxe. E tam\u00e9n m\u00e1is p\u00e1lpito. Ibamos decir que ten m\u00e1is alma. Moitos silenzos pensatibres. E m\u00e1is paisaxe, por dentro e por fora. Esta m\u00e1is ateigado de relembros e saudades.\u00bb \nAs cr\u00edticas seguir\u00e1n sendo publicadas en diversas partes do mundo como Estados Unidos, Italia ou Brasil. Cabe destacar neste \u00faltimo a recensi\u00f3n de Ant\u00f4nio de Oliveira Coelho en \"Tempo Brasileiro\" ou a publicaci\u00f3n no \"\" de dous dos seus poemas (\u201cCompaix\u00f3n\u201d e \u201cEnigma\u201d) na s\u00faa versi\u00f3n orixinal m\u00e1is tam\u00e9n cunha traduci\u00f3n ao portugu\u00e9s do Brasil realizada por Manuel Bandeira. \nTodas as cr\u00edticas que recibe, ademais de seren positivas, axudan en certo modo \u00e1 internacionalizaci\u00f3n do galego.\nUn dos exemplos de cr\u00edtica dende Portugal \u00e9 a que fai Jacinto do Prado Coelho no \"Dicion\u00e1rio da literatura galega\" (1973), achegando que Guerra da Cal presenta na s\u00faa obra composici\u00f3ns de elaborada e rica complexidade r\u00edtmica con contidos pr\u00f3ximos a un sentido human\u00edstico, ademais de que podemos considerar \"Rio de sonho e tempo\" como unha obra de tendencia subxectivista dentro da poes\u00eda galega contempor\u00e1nea, mais esta non \u00e9 realmente reco\u00f1ecida actualmente en Galiza, ao igual que o autor, polo mero feito de este ter vivido m\u00e1is tempo no estranxeiro que na propia Galiza."}
{"id": "461693", "revid": "96396", "url": "https://gl.wikipedia.org/wiki?curid=461693", "title": "Os Felos de Maceda", "text": ""}
{"id": "461695", "revid": "96396", "url": "https://gl.wikipedia.org/wiki?curid=461695", "title": "Felos", "text": ""}
{"id": "461696", "revid": "47401", "url": "https://gl.wikipedia.org/wiki?curid=461696", "title": "Natalie Barney", "text": ""}
{"id": "461698", "revid": "65337", "url": "https://gl.wikipedia.org/wiki?curid=461698", "title": "Roger Bland", "text": "Roger Farrant Bland, nado en Londres o 3 de abril de 1955, \u00e9 un numism\u00e1tico e muse\u00f3logo brit\u00e1nico vinculado ao Museo Brit\u00e1nico.\nTraxectoria.\nRoger Bland \u00e9 fillo de David Ferrant Bland e Mary Elmore Bland, e casou en 1987 con Lucilla Mary Burn.\nBland realizou os seus estudos universitarios no \"King's College\" da Universidade de Londres, onde se graduou en Estudos Cl\u00e1sicos en 1978. Na mesma universidade acadou o grao de doutor en 1991 cunha tese titulada \"The Coinage of Gordian III from the mints of Antioch and Caesarea\".\nO ano seguinte \u00e1 s\u00faa graduaci\u00f3n, en 1979, ingresou no Departamento de Moedas e Medallas do Museo Brit\u00e1nico, ao que estivo vinculado ata 2005. A partir dese ano pasou a ocupar o posto de conservador en diversos departamentos do museo: Departamento de Antig\u00fcidades Port\u00e1tiles e Tesouro (2005-2012), Departamento de Prehistoria e Europa (2012-2013) e Departamento de Gran Breta\u00f1a, Europa e Prehistoria (2013-2015).\nA partir de 2015, exerceu tam\u00e9n como profesor visitante da Universidade de Leicester e membro do Instituto McDonald para a Investigaci\u00f3n Arqueol\u00f3xica, da Universidade de Cambridge.\nAo longo da s\u00faa vida acad\u00e9mica exerceu ademais diversos cargos directivos en varias entidades numism\u00e1ticas e arqueol\u00f3xicas, como membro do consello da Sociedade de Anticuarios de Londres, vicepresidente da Real Sociedade de Numism\u00e1tica ou presidente da Sociedade Brit\u00e1nica de Numism\u00e1tica."}
{"id": "461699", "revid": "65337", "url": "https://gl.wikipedia.org/wiki?curid=461699", "title": "Roger Farrant Bland", "text": ""}
{"id": "461700", "revid": "65337", "url": "https://gl.wikipedia.org/wiki?curid=461700", "title": "R. F. Bland", "text": ""}
{"id": "461701", "revid": "65337", "url": "https://gl.wikipedia.org/wiki?curid=461701", "title": "R. Bland", "text": ""}
{"id": "461702", "revid": "65337", "url": "https://gl.wikipedia.org/wiki?curid=461702", "title": "Bland, R. F.", "text": ""}
{"id": "461703", "revid": "65337", "url": "https://gl.wikipedia.org/wiki?curid=461703", "title": "Bland, R.", "text": ""}
{"id": "461705", "revid": "98629", "url": "https://gl.wikipedia.org/wiki?curid=461705", "title": "Chunichi Dragons", "text": "Os son un equipo profesional de b\u00e9isbol xapon\u00e9s con na cidade de Nagoia, principal cidade da Rexi\u00f3n de Ch\u016bbu. O club compite na Nippon Professional Baseball (NPB) como membro da Central League. Entre o seu palmar\u00e9s destacan nove t\u00edtulos da Liga Central (o \u00faltimo en 2011), dous das Series do Xap\u00f3n (1954 e 2007) e un das Series de Asia (2007).\nHistoria.\nO equipo foi fundado en 1936 co nome da cidade que o albergaba, \"Nagoia\". Sen patrocinador durante as s\u00faas primeiras tempadas, o club mudou a s\u00faa denominaci\u00f3n en 1944 cando a empresa \"Sangyo\" adquiriu o club e puxo o nome da s\u00faa compa\u00f1\u00eda. Ao terminar a segunda guerra mundial o equipo volve mudar de propietario e \u00e9 renomeado como \"Chubu Nihon\". En 1947 pasa a ser adquirido polo Chunichi Shinbun. O novo propietario engade \u00e1 franqu\u00eda o alcume de \"Dragons\" (Drag\u00f3ns) e incl\u00fae o nome da s\u00faa empresa no do equipo. Durante as s\u00faas primeiras temporadas no campionato nacional profesional, os resultados non lle fan destacar demasiado. Con todo, a partir de 1950, ano en que se estabelece a Liga Central e pasan a chamarse \"Nagoya Dragons\", o conxunto mellora o seu xogo e consegue terminar na segunda posici\u00f3n.\nEn 1954 os Dragons adquiren o seu nome definitivo, \"Chunichi Dragons\". Ese mesmo ano conseguen ga\u00f1ar a Liga Central e a s\u00faa primeira Serie do Xap\u00f3n ap\u00f3s vencer por catro partidos a tres ante os Nishitetsu Lions. Debido \u00e1 superioridade dos Giants nas d\u00e9cadas de 1950 e 1960, a franqu\u00eda non volve ga\u00f1ar un t\u00edtulo at\u00e9 1974, cando volven vencer na s\u00faa Divisi\u00f3n. Por\u00e9n, perden a final ante Lotte Orions por 4\u22122.\nNos anos 1980 os Dragons conseguen tres t\u00edtulos de Liga en 1982, 1988 e 1989. Ademais, xogaron d\u00faas Series do Xap\u00f3n na \u00e9poca, en 1982 e 1988, perdendo ambas ante os Saitama Seibu Lions, equipo dominador do b\u00e9isbol xapon\u00e9s da d\u00e1cada. En 1999 e 2004 volveron ga\u00f1aron o t\u00edtulo de Liga, mais volveron caer nas Series, en ambas ocasi\u00f3ns fronte os Fukuoka Daiei Hawks. O segundo t\u00edtulo das Series chega por fin en 2007 tras 53 anos. Nesta ocasi\u00f3n conseguen vencer por 4-1 aos Hokkaido Fighters sendo as catro vitorias consecutivas. Ademais conseguen novembro desde mesmo ano as s\u00faas primeiras e \u00fanicas Series de Asia ao vencer na final ao SK Wyverns surcoreano.\nNomes.\nAo longo dos anos o equipo tivo diferentes nomes:\nEstadio.\nActualmente, os Chunichi Dragons xogan os seus encontros como local no Nagoya Dome, recinto con capacidade para 40.500 espectadores. Con todo, ao longo dos anos ten utilizado os seguintes estadios:"}
{"id": "461707", "revid": "59430", "url": "https://gl.wikipedia.org/wiki?curid=461707", "title": "Urolestes", "text": "Urolestes \u00e9 un x\u00e9nero de ave da orde dos paseriformes, infraorde dos \"Corvida\", suborde dos oscines e familia dos l\u00e1nidos. \n\u00c9 un x\u00e9nero monot\u00edpico, xa que conta cunha soa especie, Urolestes melanoleucus, \u00e1s veces clasificada dentro do x\u00e9nero \"Corvinella\", como \"Corvinella melanoleuca\". \n\u00c9 unha especie propia dos pasteiros do leste e e o sueste de \u00c1frica, onde os seus h\u00e1bitats naturais son as sabanas secas e h\u00famidas, e as matogueiras secas tropicais ou subtropicais. \nTen unha \u00e1rea de distribuci\u00f3n moi ampla e \u00e9 com\u00fan en moitos lugares.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1850 polo ornit\u00f3logo alem\u00e1n Jean Cabanis.\nEtimolox\u00eda.\nSegundo o \"The Helm dictionary of scientific bird names\", o nome \"Urolestes\" est\u00e1 formdo polos elementos do lat\u00edn cient\u00edfico \"uro-\" e \"-lestes\". O primeiro est\u00e1 tirado da ra\u00edz do nome do grego antigo \u03bf\u1f50\u03c1\u03ac \"our\u00e1\", 'cola de animal', e o segundo de \u03bb\u03b7\u03c3\u03c4\u03ae\u03c2 \"l\u0113st\u1e17s\", 'bandido'. Quizais signifique 'o bandido, ou ladr\u00f3n, de cola (longa)'. \nEspecie.\nA especie foi descrita en 1831 polo naturalista escoc\u00e9s William Jardine, co nome de \"Lanius melanoleucus\".\nEtimolox\u00eda.\nO ep\u00edteto espec\u00edfico, \"melanoleucos\", est\u00e1 constru\u00eddo polos elementos do lat\u00edn cient\u00edfico \"melano-\" e \"-leucos\", tirados das voces do grego antigo \u03bc\u03ad\u03bb\u03b1\u03bd\u03bf\u03c2 \"m\u00e9lanos\", xenitivo de \u03bc\u03ad\u03bb\u03b1\u03c2 \"m\u00e9las\", 'negro', e \u03bb\u03b5\u03c5\u03ba\u03cc\u03c2 \"leuk\u00f3s\", negro, aludindo \u00e1s cores da plumaxe desta ave.\nClasificaci\u00f3n.\nA \u00fanica especie do x\u00e9nero \u00e9:\n\"Urolestes melanoleucus\" , na que se reco\u00f1ecen as tres subespecies seguintes: \nDistribuci\u00f3n e h\u00e1bitat.\nEste picanzo enc\u00f3ntrase en Angola, Botsuana, Kenya, Mozambique, Namibia, Sur\u00e1frica, Eswatini, Tanzania, Zambia e Zimbabue. \nHabita en sabanas abertas con arbustos e \u00e1rbores dispersas (\"Acacia\" sp), \u00e1reas cultivadas, c\u00e9spede pechado e terra espida, en partes da \u00c1frica central e meridional onde a precipitaci\u00f3n ocorre principalmente entre novembro e abril.\nEvitan as zonas \u00e1ridas, pero p\u00f3dese desenvolver nas semi\u00e1ridas. Ocupa tam\u00e9n os bosques, particularmente nas s\u00faas ribeiras e, no Parque Nacional Kruger at\u00f3pase nos vales dos r\u00edos con \u00e1rbores espi\u00f1entas.\nCaracter\u00edsticas.\nA s\u00faa lonxitude oscila entre os 35,5 e os 38 cm. \u00c9, por tanto, un picanzo, de pelaxe predominate negra, moi grande e cunha cola longa. Presenta un \"parche\" branco a cada lado da capa e unha barra, as\u00ed mesmo branca, nas \u00e1s. \u00c9 un paxaro moi vis\u00edbel cando pousa nos cumios das p\u00f3las de \u00e1rbores e arbustos. Vive en parellas ou en pequenos grupos familiares.\nEcolox\u00eda.\n\"Urolestes melanoleucus\" \u00e9 unha especie gregaria que se encontra normalmente formando grupos ruidosos de aproximadamente unha ducia de aves, que ocupan un territorio de varias decenas de hect\u00e1reas. Pode asociarse con outras aves como \"Dinemellia dinemelli\". Os paxaros ani\u00f1an cooperativamente durante a estaci\u00f3n das chuvias, e o seu territorio de reproduci\u00f3n \u00e9 de aproximadamente tres hect\u00e1reas, que defenden doutros grupos. Os rituais na \u00e9poca de celo incl\u00faen a inclinaci\u00f3n da cola, o levantamento das \u00e1s e un asub\u00edo. A femia \u00e1s veces chama desde o ni\u00f1o e o macho lle leva a comida. Os dous paxaros tam\u00e9n poden realizaren duetos.\nA dieta consiste en artr\u00f3podos, especialmente insectos, lagartos, pequenos mam\u00edferos, complementada con froitos. Para cazaren, p\u00f3usanse nunha posici\u00f3n elevada explorando o chan para descubriren as s\u00faas pos\u00edbeis presas. A maior\u00eda das presas at\u00f3panse no solo, pero \u00e1s veces aos insectos voadores c\u00e1zanos no aire."}
{"id": "461708", "revid": "72012", "url": "https://gl.wikipedia.org/wiki?curid=461708", "title": "Urolestes melanoleucus", "text": ""}
{"id": "461712", "revid": "5863", "url": "https://gl.wikipedia.org/wiki?curid=461712", "title": "Isabel (teatro)", "text": ""}
{"id": "461713", "revid": "5863", "url": "https://gl.wikipedia.org/wiki?curid=461713", "title": "A \u00e1rbore (teatro)", "text": ""}
{"id": "461714", "revid": "5863", "url": "https://gl.wikipedia.org/wiki?curid=461714", "title": "Estigma (dramaturxia)", "text": ""}
{"id": "461715", "revid": "5863", "url": "https://gl.wikipedia.org/wiki?curid=461715", "title": "Divinas palabras (teatro)", "text": ""}
{"id": "461716", "revid": "5863", "url": "https://gl.wikipedia.org/wiki?curid=461716", "title": "Rinoceronte (obra)", "text": ""}
{"id": "461719", "revid": "5132", "url": "https://gl.wikipedia.org/wiki?curid=461719", "title": "Chubu Nippon", "text": ""}
{"id": "461720", "revid": "5132", "url": "https://gl.wikipedia.org/wiki?curid=461720", "title": "Chubu Nippon Dragons", "text": ""}
{"id": "461721", "revid": "5132", "url": "https://gl.wikipedia.org/wiki?curid=461721", "title": "Nagoya Dragons", "text": ""}
{"id": "461723", "revid": "98293", "url": "https://gl.wikipedia.org/wiki?curid=461723", "title": "Chiba Lotte Marines", "text": "Os son un equipo profesional de b\u00e9isbol xapon\u00e9s con na cidade de Chiba da Rexi\u00f3n de Kanto. Fundado en 1950, antes de xogar en Chiba, o equipo tivo a s\u00faa sede no centro de Toquio, en Sendai e en Kawasaki. Membro da Nippon Professional Baseball (NPB), principal competici\u00f3n beisbol\u00edstica do pa\u00eds nip\u00f3n, xoga os seus partidos como local no Zozo Marine Stadium.\nHistoria.\nA franqu\u00eda dos Marines foi fundada en 1950 co nome de Mainichi Orions, sendo un dos membros iniciais da Pacific League. Xa no seu primeiro ano conseguen ga\u00f1ar as Series do Xap\u00f3n, tras ven er na final aos Shochiku Robins (hoxe Yokohama DeNA BayStars) por 4\u22122. En 1958 o equipo fusionase cos Daiei Unions e muda o seu nome a Daimai Orions. Nos anos 1960 chegan d\u00faas mudanzas m\u00e1is de nome: Tokyo Orions (1964) e Lotte Orions (1969). A nivel deportivo, con todo, non consegue volver a ter o \u00e9xito da s\u00faa temporada inicial, chegan \u00e1s Series do Xap\u00f3n de en 1960 e 1970, mais ambas ante Taiy\u014d Whales (hoxe Yokohama DeNA BayStars) e Yomiuri Giants respectivamente.\nDesde a s\u00faa fundaci\u00f3n at\u00e9 1972 o equipo xogara sempre no centro de Toquio, mais entre 1973 e 1977 o equipo trasladouse \u00e1 cidade de Sendai, ao norte do pa\u00eds. Coa mudanza regresa o \u00e9xito \u00e1 franqu\u00eda, xa que conseguen o seu segundo t\u00edtulo das Series do Xap\u00f3n ao vencer aos Chunichi Dragons (4\u22122). Convert\u00e9ronse ademais no primeiro equipo da Liga do Pac\u00edfico en ga\u00f1ar as series en dez anos debido ao dominio dos Yomiuri Giants de Sadaharu Oh e Shigeo Nagashima. En 1978 o equipo regresa \u00e1 \u00e1rea de Toquio, a Kawasaki, onde permanecen at\u00e9 que en 1992 se trasladan a Chiba. Al\u00ed adoptan o seu actual nome de Chiba Lotte Marines.\nXa no seu novo destino, o equipo non consegue disputar unhas Seriess do Xap\u00f3n at\u00e9 2005. Esa temporada o equipo comezou encabezando a liga, mais co paso dos xogos perdeu o lugar ante os Fukuoka SoftBank Hawks. Con todo, puideron disputar os playoffs, onde derrotaron aos propios Hawks para clasificarse \u00e1 final. Estas Series supo\u00f1\u00edan a s\u00faa primeira participaci\u00f3n na final en trinta e un anos (desde 1974). Tendo como rival aos Hanshin Tigers, os Marines impux\u00e9ronse en tan s\u00f3 catro encontros, anotando m\u00e1is de dez carreiras en cada un dos tres primeiros. En novembro desde mesmo ano, o equipo consegue ga\u00f1ar a primeira edici\u00f3n das Series de Asia, onde venceron aos Samsung Lions surcoreanos. En 2010 o equipo consegue de novo ser campi\u00f3n do Xap\u00f3n ap\u00f3s vencer aos Chunichi Dragons na final por 4\u22122.\nNomes.\nAo longo dos anos o equipo tivo diferentes nomes:\nEstadio.\nActualmente, os Chiba Lotte Marines xogan os seus encontros como local no Zozo Marine Stadium, recinto con capacidade para 30.348 espectadores. Con todo, ao longo dos anos ten utilizado os seguintes estadios:\nXogadores.\nDorsais honrados.\nOs Yokohama DeNA BayStars non te\u00f1en retirado ning\u00fan dorsal, m\u00e1is honran o 26 como homenaxe aos seus seareiros. O \u00faltimo xogador en levar este n\u00famero foi Yasushi Sakai (2003\u22122004). Durante os partidos c\u00f3lgase no banco dos Marines un uniforme sen nome co n\u00famero 26, o cal \u00e9 levado polo mellor xogador do partido (ou a mascota) nas entrevistas finais ao mellor xogador. Ademais o club de fans oficial do equipo ch\u00e1mase TEAM26 (\"Equipo 26\")."}
{"id": "461724", "revid": "89787", "url": "https://gl.wikipedia.org/wiki?curid=461724", "title": "Costa Amalfitana", "text": "A Costa de Amalfi () \u00e9 un tramo de costa situada na costa norte do golfo de Salerno no mar Tirreno, situado na provincia de Salerno no Mezzogiorno.\nA Costa de Amalfi \u00e9 un popular destino tur\u00edstico da rexi\u00f3n e Italia en xeral, e atrae a miles de turistas anualmente. En 1997, a costa de Amalfi apareceu como Patrimonio da Humanidade da UNESCO. \nHistoria.\nDurante os s\u00e9culos X-XI, exist\u00edu o Ducado de Amalfi no territorio da costa de Amalfi, centrado na cidade de Amalfi. A costa de Amalfi foi posteriormente controlada polo Principado de Salerno, ata que Amalfi foi saqueada pola Rep\u00fablica de Pisa en 1137.\nXeograf\u00eda.\nDo mesmo xeito que o resto da rexi\u00f3n, a costa de Amalfi ten un clima mediterr\u00e1neo, con ver\u00e1ns c\u00e1lidos e invernos suaves. Est\u00e1 situado na relativamente empinada costa sur da Pen\u00ednsula Sorrentina, deixando pouco espazo para os territorios rurais e agr\u00edcolas.\nA costa comprende 11.231 hect\u00e1reas entre o Golfo de N\u00e1poles e o Golfo de Salerno. A \u00fanica ruta terrestre \u00e1 costa de Amalfi \u00e9 a Strada Statale 163 de 40 km. de longo que discorre ao longo da li\u00f1a de costa desde a cidade de Vietri sul Mare no leste a Positano no oeste. A costa de amalfi div\u00eddese en trece concellos, moitos deles centrados no turismo.\nEconom\u00eda.\nA costa de Amalfi \u00e9 co\u00f1ecida pola s\u00faa produci\u00f3n de licor de limoncello, xa que \u00e9 unha co\u00f1ecida zona de cultivado de lim\u00f3ns, co\u00f1ecidos como \"sfusato amalfitano\" en italiano, que se cultiva en xard\u00edns en socalcos ao longo de todo costa entre febreiro e outubro. Amalfi tam\u00e9n \u00e9 un co\u00f1ecida por producir un papel groso feito a man que se denomina \"bambagina\". Outros produtos locais de renome son un tipo particular de anchoas (local italiano: alici) de Cetara e a colorida cer\u00e1mica artesanal de Vietri.\nTransporte.\nHai autobuses e transbordadores pola Costa de Amalfi. Hai tam\u00e9n excursi\u00f3ns en barco desde Positano e Amalfi.\nAeroporto.\nO aeroporto m\u00e1is pr\u00f3ximo \u00e9 o Aeroporto Salerno Costa d'Amalfi. Non obstante, o aeroporto m\u00e1is utilizado para chegar desde o estranxeiro \u00e9 o Aeroporto Internacional de N\u00e1poles (Napoli-Capodichino)."}
{"id": "461727", "revid": "35560", "url": "https://gl.wikipedia.org/wiki?curid=461727", "title": "Atacama Large Millimeter Array", "text": "\u00d3 Atacama Large Millimeter/submillimeter Array (ALMA, Gran Matriz Milim\u00e9trica/submilim\u00e9trica de Atacama) \u00e9 un interfer\u00f3metro astron\u00f3mico de 66 radiotelescopios no Deserto de Atacama no norte de Chile, que observa radiaci\u00f3n electromagn\u00e9tica en lonxitudes de onda milim\u00e9tricas e submilim\u00e9tricas. A matriz foi constru\u00edda na planicie Chajnantor, de 5000 m de altura - preto do Observatorio Llano de Chajnantor e o experimento Atacama Pathfinder. O lugar foi escollido pola a s\u00faa altura e pouca humidade, factores cruciais para reducir ru\u00eddo e diminu\u00edr a atenuaci\u00f3n de sinal deida \u00e1 atmosfera da Terra. ALMA espera dar claves do nacemento de estrelas durante a primeira xeraci\u00f3n estelare e unha imaxe detallada de formaci\u00f3n das estrelas e planetas. A colocaci\u00f3n das antenas sufre cambios continuos, segundo a observaci\u00f3n prevista. ata desprazarse por unha \u00e1rea de 16 km\u00b2, sendo transportadas por dous cami\u00f3ns xigantes, Otto e Lore, adaptados a tal fin. Os traballos desenv\u00f3lvense en Santiago de Chile, Atacama e as instalaci\u00f3ns de Chajnandor.\nParticipa na obtenci\u00f3n da primeira fotograf\u00eda dun Burato Negro, en 2019.\nA recolecci\u00f3n de datos aprox\u00edmase a 1 Tb cada noite."}
{"id": "461728", "revid": "23204", "url": "https://gl.wikipedia.org/wiki?curid=461728", "title": "Subrexi\u00f3n de Salo", "text": "A subrexi\u00f3n de Salo (en fin\u00e9s \"Salon seutukunta\") \u00e9 unha das cinco subrexi\u00f3n da rexi\u00f3n de Finlandia Propia. En 2017 ti\u00f1a unha poboaci\u00f3n de 62\u00a0398 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "461729", "revid": "23204", "url": "https://gl.wikipedia.org/wiki?curid=461729", "title": "Subrexi\u00f3n de Turku", "text": "A subrexi\u00f3n de Turku (en fin\u00e9s \"Turun seutukunta\") \u00e9 unha das cinco subrexi\u00f3n da rexi\u00f3n de Finlandia Propia. En 2017 ti\u00f1a unha poboaci\u00f3n de 325\u00a0814 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "461731", "revid": "1410", "url": "https://gl.wikipedia.org/wiki?curid=461731", "title": "Turunmaa - \u00c5boland", "text": "Turunmaa - \u00c5boland (en fin\u00e9s \"Turunmaan seutukunta\") \u00e9 unha das cinco subrexi\u00f3n da rexi\u00f3n de Finlandia Propia. En 2017 ti\u00f1a unha poboaci\u00f3n de 22\u00a0238 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "461732", "revid": "23204", "url": "https://gl.wikipedia.org/wiki?curid=461732", "title": "Subrexi\u00f3n de Vakka-Suomi", "text": "A subrexi\u00f3n de Vakka-Suom (en fin\u00e9s \"Vakka-Suomen seutukunta\") \u00e9 unha das cinco subrexi\u00f3n da rexi\u00f3n de Finlandia Propia. En 2017 ti\u00f1a unha poboaci\u00f3n de 31\u00a0236 habitantes.\nHistoria.\nCatro antigos concellos de Vakka-Suomi un\u00edronse a Uusikaupunki ou a alg\u00fan dos municipios que pasaron a integralo, entre par\u00e9ntesis o ano no que tivo lugar a fusi\u00f3n:\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "461735", "revid": "65337", "url": "https://gl.wikipedia.org/wiki?curid=461735", "title": "Roger F. Bland", "text": ""}
{"id": "461736", "revid": "65337", "url": "https://gl.wikipedia.org/wiki?curid=461736", "title": "Gilbert Kenneth Jenkins", "text": "Gilbert Kenneth Jenkins, nado en Bristol, no condado ingl\u00e9s hom\u00f3nimo, o 2 de xullo de 1918, e finado en Richmond upon Thames, no condado de Surrey, o 22 de maio de 2005, foi un numism\u00e1tico brit\u00e1nico e unha das figuras m\u00e1is senlleiras da numism\u00e1tica do s\u00e9culo XX. Na literatura numism\u00e1tica c\u00edtase adoito como G. Kenneth Jenkins.\nJenkins foi conservador do Departamento de Moedas e Medallas do Museo Brit\u00e1nico e est\u00e1 considerado como o maior experto en moeda da Antiga Grecia da xeraci\u00f3n de numism\u00e1ticos posterior \u00e1 segunda guerra mundial.\nHistoria.\nFormaci\u00f3n e actividade antes da guerra.\nJenkins recibiu a s\u00faa educaci\u00f3n secundaria na escola p\u00fablica \"Bloxham School\", en Oxfordshire, e posteriormente cursou os seus estudos universitarios na Universidade de Oxford. A s\u00faa vinculaci\u00f3n coa numism\u00e1tica comezou durante a s\u00faa etapa universitaria en Oxford, a finais da d\u00e9cada de 1930, cando estudaba Estudos Cl\u00e1sicos no \"Corpus Christi College\" desa instituci\u00f3n acad\u00e9mica. De a\u00ed accedeu a colaborar como investigador co gabinete numism\u00e1tico Heberden, do Museo Ashmolean, da man de insignes numism\u00e1ticos como Humphrey Sutherland. \nEn 1939 casou Cynthia Scott (falecida en 1985), con quen tivo un fillo e d\u00faas fillas. \nOs seus estudos e as s\u00faas investigaci\u00f3ns suspend\u00e9ronse durante a segunda guerra mundial, na que participou como oficial de Artillar\u00eda entre 1944 e 1946 no Sueste asi\u00e1tico. Ao final da contenda regresou a Oxford, onde se graduou en 1946, antes de comezar a s\u00faa etapa no seo do Museo brit\u00e1nico, que durou m\u00e1is de tres d\u00e9cadas, ata a s\u00faa xubilaci\u00f3n en 1978.\nJenkins no Museo Brit\u00e1nico.\nPouco despois do seu ingreso no \"British Museum\", Jenkins co\u00f1eceu e trabou amizade cun investigador de orixe india, A. K. Narain, da Escola de Estudos Orientais e Africanos, que estaba a redactar a s\u00faa tese de doutoramento acerca das moedas dos reinos gregos antigos dos territorios dos modernos Afganist\u00e1n, Paquist\u00e1n e a India. A implicaci\u00f3n de Jenkins nese proxecto foi o que, finalmente, o levou a unha carreira ascendente dentro da instituci\u00f3n. O seu primeiro libro (\"The Coin Types of the Saka-Pahlava Kings of India\" -1957- ) versaba sobre estes temas, e a el segu\u00edrono diversos artigos acerca das emisi\u00f3ns monetarias indo-escitas e bactrianas, polos que foi reco\u00f1ecido en 1966 coa medalla Akbar da Sociedade Numism\u00e1tica da India.\nDurante a primeira d\u00e9cada de Jenkins no Museo Brit\u00e1nico, traballando en conxunto con numism\u00e1ticos da relevancia de Robert Carson, a s\u00faa reputaci\u00f3n foi consolid\u00e1ndose grazas ao desenvolvemento que lles deu \u00e1s colecci\u00f3ns, a trav\u00e9s de novas adquisici\u00f3ns, de maneira que en 1947 accedeu ao posto de axudante de conservador, en 1956 ao de conservador adxunto e, finalmente, en 1965 ao de conservador do Departamento de Moedas e Medallas. \nA s\u00faa segunda d\u00e9cada trasladou o centro do seu interese investigador cara aos l\u00edmites occidentais do mundo grego, en concreto as cu\u00f1axes de Sicilia, Espa\u00f1a e \u00c1frica do norte.\nEn 1957 publicou o estudo dun tesouro de moedas cartaxinesas atopado no sur de Francia. George Miles, encargado de moeda oriental da \"American Numismatic Society\", de Nova York, introduciuno no estudo da moeda ib\u00e9rica. Logo dunha serie de artigos curtos acerca destes temas, Jenkins acometeu un proxecto investigador de gran calado sobre os metais preciosos de Cartago (en conxunto con R. B. Lewis), a partir do que se estableceu unha cronolox\u00eda firme das emisi\u00f3ns cartaxinesas.\nReco\u00f1ecementos.\nEn 1992, Jenkins foi homenaxeado, xunto con Robert Carson, polos seus compa\u00f1eiros do Departamento de Moedas e Medallas do Mueso Brit\u00e1nico coa publicaci\u00f3n dun volume na s\u00faa honra titulado \"Essays in Honour of Robert Carson and Kenneth Jenkins\" (Spink &amp; Son. ISBN 978-0907605386), que tivo como editores a Martin Price, Andrew Burnett e Roger Bland.\nPublicaci\u00f3ns.\nA obra cient\u00edfica de Jenkins \u00e9 moi abundante. Nela destacan monograf\u00edas sobre emisi\u00f3ns de Camarina, Gela (un dos seus libros m\u00e1is salientables), a Sicilia cartaxinesa e as cu\u00f1axes cartaxinesas de ouro e de electro. Publicou tam\u00e9n un bo n\u00famero de cat\u00e1logos de colecci\u00f3ns p\u00fablicas e privadas de toda Europa, numerosos artigos, e contribuci\u00f3ns moi significativas en seminarios internacionais, convenci\u00f3ns e congresos.\nTam\u00e9n \u00e9 salientable o seu labor como editor de libros sobre o seu obxecto de interese, as\u00ed como colaborador ou co-editor de revistas como \"Journal of Hellenic Sudies\" (1950-1955) ou \"Numismatic Chronicle\" (1964-1955).\nEscolma de monograf\u00edas.\n\"Sylloge Nummorum Graecorum\".\nJenkins foi un dos colaboradores no proxecto internacional \"Sylloge Nummorum Graecorum\" da Academia Brit\u00e1nica, concibido inicialmente para a publicaci\u00f3n dos cat\u00e1logos das moedas da Antiga Grecia presentes tanto nas colecci\u00f3ns p\u00fablicas como nas privadas de Gran Breta\u00f1a e posteriormente ampliado a diferentes pa\u00edses do mundo. A esta serie corresponden dous dos seus libros:"}
{"id": "461737", "revid": "65337", "url": "https://gl.wikipedia.org/wiki?curid=461737", "title": "G. Kenneth Jenkins", "text": ""}
{"id": "461738", "revid": "65337", "url": "https://gl.wikipedia.org/wiki?curid=461738", "title": "G. K. Jenkins", "text": ""}
{"id": "461739", "revid": "65337", "url": "https://gl.wikipedia.org/wiki?curid=461739", "title": "Kenneth Jenkins", "text": ""}
{"id": "461740", "revid": "65337", "url": "https://gl.wikipedia.org/wiki?curid=461740", "title": "Jenkins, K.", "text": ""}
{"id": "461741", "revid": "65337", "url": "https://gl.wikipedia.org/wiki?curid=461741", "title": "Jenkins, Kenneth", "text": ""}
{"id": "461756", "revid": "5863", "url": "https://gl.wikipedia.org/wiki?curid=461756", "title": "Atacama Large Millimeter/submillieter Array", "text": ""}
{"id": "461764", "revid": "5863", "url": "https://gl.wikipedia.org/wiki?curid=461764", "title": "ALMA (radiotelescopio)", "text": ""}
{"id": "461780", "revid": "22570", "url": "https://gl.wikipedia.org/wiki?curid=461780", "title": "Kenneth", "text": "Kenneth \u00e9 un antrop\u00f3nimo masculino ingl\u00e9s, escoc\u00e9s e escandinavo. \u00c9 un nome anglicanizado procedente de dous nomes ga\u00e9licos completamente diferentes: \"Cainnech\" e \"Cinaed\". A forma moderna de \"Cainnech\" \u00e9 \"Coinneach\"; o nome deriva dunha palabra que significa \"atractivo\".\u200b O nome \"Cinaed\" deriva parcialmente da palabra celta \"*aidhu\", co significado de \"lume\".\u200b \nUnha forma curta de \"Kenneth\" \u00e9 \"Ken\" ou \"Kent\". O diminutivo \u00e9 \"Kenny\".\u200b \nA onom\u00e1stica de Kenneth \u00e9 o 11 de outubro."}
{"id": "461802", "revid": "25871", "url": "https://gl.wikipedia.org/wiki?curid=461802", "title": "Standards", "text": "Standards \u00e9 o cuarto \u00e1lbum de estudio da banda estadounidense de post-rock Tortoise, publicado o 20 de febreiro de 2001 a trav\u00e9s do selo Thrill Jockey."}
{"id": "461809", "revid": "5863", "url": "https://gl.wikipedia.org/wiki?curid=461809", "title": "Francisco M\u00aa de la Iglesia", "text": ""}
{"id": "461839", "revid": "5863", "url": "https://gl.wikipedia.org/wiki?curid=461839", "title": "Luis Aguirre del R\u00edo", "text": ""}
{"id": "461852", "revid": "54334", "url": "https://gl.wikipedia.org/wiki?curid=461852", "title": "Miriam R\u00edos Barreiro", "text": "Miriam R\u00edos Barreiro, nada na Coru\u00f1a o 2 de decembro de 1987, \u00e9 unha futbolista galega.\nTraxectoria.\nAos doce anos comezou a s\u00faa traxectoria como futbolista federada \u00f3s 11 anos, nun equipo de nenos, o Deportivo Ciudad. Tras esta primeira temporada fichou polo Antares de f\u00fatbol sala, no que xogou durante varios anos. Posteriormente firmou polo Orz\u00e1n, onde compaxinaba o f\u00fatbol sala no Viaxes Amarelle co f\u00fatbol campo.\nNa temporada 2007/2008, tras acadar o ascenso de categor\u00eda con ambos equipos, deixou o f\u00fatbol sala para centrarse na s\u00faa carreira no Orz\u00e1n.. En 2010 tivo que abandonar o f\u00fatbol temporalmente tras sufrir unha grave lesi\u00f3n no seu xeonllo dereito, o cal provocou que pasase de xogar de dianteira a media defensiva.\nAnos m\u00e1is tarde sufrir\u00eda outra lesi\u00f3n que a manter\u00eda sen xogar outra tempada. Volver\u00eda xogar no ano 2014.\nEn 2016, trala absorci\u00f3n por parte do Deportivo do Orz\u00e1n, Miriam pasa a formar parte do Deportivo Feminino. Na temporada 2018-19 acadou o ascenso a Primeira Divisi\u00f3n, a\u00ednda que perdeu o derradeiro partido da fase de ascenso por mor dunha lesi\u00f3n. Debido \u00e1s s\u00faas lesi\u00f3ns leva sufrido 3 operaci\u00f3ns de xeonllo, extracci\u00f3n do menisco externo.\nTras recuperarse da s\u00faa lesi\u00f3n o d\u00eda 29 de setembro de 2019 debutou en Primeira Divisi\u00f3n..\nNotas.\n "}
{"id": "461853", "revid": "98629", "url": "https://gl.wikipedia.org/wiki?curid=461853", "title": "Life Without Buildings", "text": "Life Without Buildings foi unha banda escocesa de indie rock baseada en Glasgow. O grupo, formado no ano 1999, estaba composto principalmente por ex-estudantes da Escola de Arte de Glasgow. Inicialmente estivo formado por Will Bradley (bater\u00eda), Chris Evans (baixo) e Robert Johnston (guitarra). A pintora Sue Tompkins (voces) uniuse posteriormente ese mesmo ano. As voces \"faladas\" de Sue finalmente convert\u00e9ronse no atributo m\u00e1is famoso de Life Without Buildings. Impresionado despois do seu primeiro concerto en Londres, o selo asociado a Rough Trade Tugboat Records pediu \u00e1 banda gravar un sinxelo de estrea con eles.\nPublicado en marzo do ano 2000, \"The Leanover\"/\"New Town\" asegurou \u00e1 banda un contrato completo coa discogr\u00e1fica. O grupo publicou dous sinxelos m\u00e1is con Tugboat. O seu \u00e1lbum de estrea, \"Any Other City\", gravado polo produtor escoc\u00e9s Andy Miller, foi publicado en 2001 no Reino Unido. O selo DCBaltimore2012 editouno meses m\u00e1is tarde nos Estados Unidos. A banda separouse en 2002.\nEn maio de 2007 publicouse un \u00e1lbum ao vivo en Europa chamado \"Live at the Annandale Hotel\", a trav\u00e9s do selo Gargleblast Records. Posteriormente o disco foi editado en Norteam\u00e9rica o mes de agosto polo selo Absolutely Kosher Records. Gravado en decembro de no hotel Annandale de Sydney, os membros da banda dixeron que non sab\u00edan que estaban sendo gravados, pero quedaron contentos co resultado final."}
{"id": "461864", "revid": "865", "url": "https://gl.wikipedia.org/wiki?curid=461864", "title": "Destroyer's Rubies", "text": "Destroyer's Rubies \u00e9 o s\u00e9timo \u00e1lbum de estudio da banda canadense de indie rock Destroyer, publicado o 21 de febreiro de 2006 a trav\u00e9s do selo Merge Records."}
{"id": "461900", "revid": "23204", "url": "https://gl.wikipedia.org/wiki?curid=461900", "title": "Miami (\u00e1lbum)", "text": "Miami \u00e9 o segundo \u00e1lbum de estudio da banda estadounidense de punk blues The Gun Club, publicado o 20 de setembro de 1982 a trav\u00e9s do selo Animal Records, propiedade do guitarrista de Blondie Chris Stein. O disco tam\u00e9n foi producido por Stein.\nDebbie Harry aparece como corista en varios temas do \u00e1lbum baixo o pseud\u00f3nimo \"D.H. Laurence Jr.\" A fotograf\u00eda da portada non incl\u00fae a Rob Ritter, que xa deixara a banda. Antes de marchar Ritter ensinou todas as li\u00f1as de baixo \u00e1 ex-Bags Patricia Morrison.\nO tema \"Mother of Earth\" foi versionado pola banda de country alternativo The Sadies no seu \u00e1lbum de 2001 \"Tremendous Efforts\".\nListaxe de canci\u00f3ns.\nTodos os temas escritos por Jeffrey Lee Pierce ag\u00e1s onde se indique."}
{"id": "461908", "revid": "22570", "url": "https://gl.wikipedia.org/wiki?curid=461908", "title": "Gobernador Xeral de Australia", "text": "O Gobernador Xeral da Mancomunidade de Australia \u00e9 o representante do monarca australiano, actualmente o Rei Carlos III. \nXa que a Ra\u00ed\u00f1a \u00e9 compartida igualmente con outros 15 reinos de Commonwealth, e reside no Reino Unido, nomea, aconsellada polo primeiro ministro, un gobernador-xeral para levar a cabo os deberes constitucionais dentro da Mancomunidade de Australia. O gobernador xeral ten a presidencia formal do Consello Executivo Federal e \u00e9 o comandante en xefe da Forza de Defensa Australiana. As funci\u00f3ns do gobernador xeral incl\u00faen nomear ministros, xu\u00edces, e embaixadores; dar consentimento real \u00e1 lexislaci\u00f3n aprobada polo parlamento; convocar elecci\u00f3ns; e outorgar honores australianos.\nEn xeral, o gobernador xeral observa as convenci\u00f3ns do sistema de Westminster e do goberno respons\u00e1bel, mantendo unha neutralidade pol\u00edtica, e case sempre actuou s\u00f3 aconsellado polo primeiro ministro ou outros ministros ou, en certos casos, polo parlamento. O gobernador xeral tam\u00e9n ten unha funci\u00f3n cerimonial: organizar eventos en calquera das d\u00faas residencias oficiais (a Casa do Goberno na capital, Canberra, e a Casa do Almirantado, en Sydney), viaxar por Australia ofrecendo conferencias abertas, atender servizos e conmemoraci\u00f3ns, e xeralmente proporcionar \u00e1nimo a individuos e grupos que est\u00e1n contribu\u00edndo \u00e1s s\u00faas comunidades. Cando vixa ao estranxeiro, o gobernador xeral \u00e9 visto como o representante de Australia, e a Ra\u00ed\u00f1a de Australia. O gobernador xeral \u00e9 apoiado por un persoal (de 80 individuos en 2018) encabezado polo secretario oficial do gobernador xeral.\nUn gobernador xeral non \u00e9 nomeado para un prazo espec\u00edfico, pero adoita exercer un mandato de cinco anos suxeitos a unha posible curta extensi\u00f3n. Dende o 1 de xullo de 2019, o Gobernador xeral \u00e9 David Hurley.\nDende a federaci\u00f3n en 1901 at\u00e9 1965, 11 dos 15 gobernadores xerais foron arist\u00f3cratas brit\u00e1nicos; inclu\u00edndo catro bar\u00f3ns, tres vizcondes, tres condes, e un duque real. Dende ent\u00f3n, todos os gobernadores xerais, excepto un, foron australianos; a excepci\u00f3n, Ninian Stephen, chegou a Australia sendo un adolescente. S\u00f3 unha muller foi gobernadora xeral, Quentin Bryce, que ocupou o cargo de 2008 a 2014.\nO 16 de decembro de 2018 foi anunciado que Peter Cosgrove ser\u00eda substitu\u00eddo por David Hurley, ata ese momento gobernador de Nova Gales do Sur. Para dar continuidade \u00e1s elecci\u00f3ns xerais e federais en Nova Gales do Sur, Hurley suceder\u00eda a Cosgrove, que planeaba retirarse en marzo de 2019, o 28 de xu\u00f1o de 2019.\nFinalmente o 1 de xullo de 2019, realizouse o traspaso de poderes.\nM\u00e9todo de nomeamento.\nA elecci\u00f3n dun gobernador xeral \u00e9 responsabilidade do primeiro ministro de Australia, que pode consultar en privado con persoal, ou con compa\u00f1eiros ou co monarca. O candidato dir\u00edxese en privado para confirmar se est\u00e1n dispostos a aceptar o nomeamento. \nAo acordar o nomeamento, o monarca permite que se anuncie publicamente con antelaci\u00f3n, normalmente varios meses antes de que remate o mandato do actual gobernador xeral. Durante estes meses, a persoa denom\u00ednase Gobernador Xeral designado. O nomeamento real faino o monarca. Despois de recibir a s\u00faa comisi\u00f3n, o Gobernador Xeral fai un xuramento de lealdade ao monarca australiano, un xuramento no que se compromete a servir ao monarca australiano \"segundo a lei, no posto de Gobernador Xeral da Mancomunidade de Australia\", e emite unha proclamaci\u00f3n asumindo o cargo. Os xuramentos adoitan ser feitos nunha cerimonia no Senado e son administrados polo Xefe de Xustiza de Australia en presenza do primeiro ministro de Australia, o presidente da C\u00e1mara dos Representantes de Australia e do presidente do Senado australiano.\nHistoria.\nEn 1919, o primeiro ministro Billy Hughes enviou un memorando \u00e1 oficina colonial na que pediu \"unha voz real e efectiva na selecci\u00f3n do representante do rei\". Propuxo ademais que os dominios puidesen nomear aos seus propios candidatos e que \"o campo da selecci\u00f3n non deber\u00eda exclu\u00edr aos cidad\u00e1ns do propio dominio\". O memorando encontrouse cunha forte oposici\u00f3n dentro da Oficina Colonial e foi rexeitado por Alfred Milner, o secretario colonial, e non se lle deu resposta. O ano seguinte, cando o mandato de Ronald Munro Ferguson estaba a piques de expirar, Hughes comunicouse coa Oficina Colonial e pediu que o nomeamento se fixese de acordo co memorando. Para contentar a Hughes, Milner ofreceulle unha selecci\u00f3n entre tres candidatos. Tras consultar ao seu gabinete elixiu a Henry Forster, o primeiro bar\u00f3n de Forster. En 1925, baixo o primeiro ministro Stanley Bruce, seguiuse a mesma pr\u00e1ctica para o nomeamento do sucesor de Forster, John Lawrence Baird, co goberno australiano afirmando publicamente que o seu nome \"fora enviado, con outros, ao ministerio da Commonwealth, que o seleccionara\".\nO primeiro ministro agora aconsella ao monarca o nomeamento. Este foi o procedemento dende novembro de 1930, cando a proposta de James Scullin de nomear a Isaac Isaacs provocou a forte oposici\u00f3n do goberno brit\u00e1nico. Non se deb\u00eda a ningunha falta de respecto por parte de Isaacs, sen\u00f3n porque o goberno brit\u00e1nico considerou que a elecci\u00f3n dos gobernadores xerais era, dende a Conferencia Imperial de 1926, s\u00f3 decisi\u00f3n do monarca. (Con todo, quedou moi claro nunha conversaci\u00f3n entre Scullin e o secretario privado do rei Xurxo V, Arthur Bigge, o 11 de novembro de 1930, que este era s\u00f3 o motivo oficial do rexeitamento, sendo a verdadeira raz\u00f3n que un australiano, por moi ben considerado que estivese, non era a persoa adecuada para ser gobernador xeral. Scullin insistiu igualmente en que o monarca deber\u00eda actuar baixo consello do primeiro ministro (a pr\u00e1ctica ata 1926 era que os primeiros ministros dos dominios aconsellaban ao monarca indirectamente, a trav\u00e9s do goberno brit\u00e1nico, que efectivamente ti\u00f1a un veto sobre calquera proposta coa que non estivera de acordo). Scullin citou o precedente do primeiro ministro de Sur\u00e1frica, JBM Hertzog, que insistira recentemente na elecci\u00f3n do conde de Clarendon, George Villiers, como gobernador xeral dese pa\u00eds e da selecci\u00f3n dun irland\u00e9s como gobernador xeral do Estado Libre Irland\u00e9s. Estes dous nomeamentos foran acordados a pesar das obxecci\u00f3ns do goberno brit\u00e1nico.\nMalia estes antecedentes, Xurxo V seguiuse opo\u00f1endo a aceptar a recomendaci\u00f3n de Scullin de Isaacs e pediulle que considerase ao mariscal de campo William Birdwood. Non obstante, Scullin mant\u00edvose firme, dicindo que estar\u00eda preparado para loitar contra as elecci\u00f3ns xerais se se lle imped\u00eda a un australiano ser gobernador xeral por ser australiano. O 29 de novembro, o rei aceptou o nomeamento de Isaacs, pero deixou claro que o fixo s\u00f3 porque sentiu que non ti\u00f1a opci\u00f3n. Arthur Bigge queixouse de que Scullin \"lle puxera unha pistola na cabeza ao rei\"). Este dereito non s\u00f3 a asesorar ao monarca sen\u00f3n tam\u00e9n a que se aceptase o consello, foi rapidamente adoptado por todos os primeiros ministros dos outros dominios. Isto, entre outras cousas, levou ao Estatuto de Westminster de 1931 e \u00e1 separaci\u00f3n formal das Coroas dos Dominios. Agora, a Ra\u00ed\u00f1a de Australia est\u00e1 obrigada por convenio constitucional a aceptar o consello do primeiro ministro australiano e os primeiros ministros estatais sobre as cuesti\u00f3ns constitucionais de Australia e dos seus Estados, respectivamente."}
{"id": "461911", "revid": "89787", "url": "https://gl.wikipedia.org/wiki?curid=461911", "title": "Emiliania huxleyi", "text": "Emiliania huxleyi \u00e9 unha especie de hapt\u00f3fita cocolit\u00f3fora que forma parte do fitoplancto e enc\u00f3ntrase en case todos os ecosistemas oce\u00e1nicos desde o ecuador \u00e1s rexi\u00f3ns subpolares, e desde zonas de afloramento ricas en nutrientes a augas oligotr\u00f3ficas m\u00e1is pobres. \u00c9 un dos milleiros de organismos planct\u00f3nicos fotosint\u00e9ticos que flotan libremente na zona euf\u00f3tica do oc\u00e9ano, formando a base de virtualmente todas as cadeas tr\u00f3ficas mari\u00f1as. \u00c9 estudada polas amplas floraci\u00f3ns que produce en augas escasas en nutrientes despois de que se volve a formar a termoclina de ver\u00e1n. Como outros cocolit\u00f3foros, \"E. huxleyi\" \u00e9 un organismo fitoplanct\u00f3nico unicelular cuberto cunha especie de discos de calcita distintivamente ornamentados, chamados coc\u00f3litos. Os coc\u00f3litos separados son abundantes en sedimentos mari\u00f1os, a\u00ednda que as cocosferas completas son menos usuais. No caso de \"E. huxleyi\", non s\u00f3 a cuncha, sen\u00f3n tam\u00e9n a parte branda do organismo pode quedar rexistrado nos sedimentos. Produce un grupo de compostos qu\u00edmicos que son moi resistentes \u00e1 descomposici\u00f3n. Estes compostos qu\u00edmicos, co\u00f1ecidos como alquenonas, poden encontrarse en sedimentos mari\u00f1os moito tempo despois de que outras partes brandas do organismo se descompuxesen. As alquenonas son utilizadas principalmente en ciencias da Terra como un medio para estimar as temperaturas da superficie mari\u00f1a do pasado.\nCaracter\u00edsticas b\u00e1sicas.\n\"Emiliania huxleyi\" recibe o seu nome por Thomas Huxley e Cesare Emiliani, que foron os primeiros en examinar os sedimentos do leito oce\u00e1nico e descubrir os coc\u00f3litos neles. Crese que evolucionaron hai aproximadamente 270\u00a0000 anos a partir do vello x\u00e9nero \"Gephyrocapsa\" Kampter e fix\u00e9ronse dominantes nas ensamblaxes planct\u00f3nicas, e as\u00ed no rexistro f\u00f3sil, hai aproximadamente uns 70\u00a0000 anos. \u00c9 a especie de cocolit\u00f3foro numericamente m\u00e1is abundante e estendida. A especie est\u00e1 dividida en sete formas morfol\u00f3xicas chamadas morfotipos baseadas en diferenzas na estrutura do coc\u00f3lito (ver Nannotax para m\u00e1is detalles sobre estas formas). Os seus coc\u00f3litos son transparentes e normalmente incoloros, pero est\u00e1n formados por calcita, que refracta a luz moi eficientemente na columna de auga. Isto, e as altas concentraci\u00f3ns causadas polo continuo desprendemento dos seus coc\u00f3litos fai que as floraci\u00f3ns de \"E. huxleyi\" sexan doadamente visibles desde o espazo. As imaxes por sat\u00e9lite mostran que as floraci\u00f3ns poden cubrir \u00e1reas de m\u00e1is de 10\u00a0000\u00a0km2, e hai medidas complementarias feitas desde barcos que indican que \"E. huxleyi\" \u00e9 con diferenza a especie de fitoplancto dominante nesas condici\u00f3ns. Esta especie serviu de inspiraci\u00f3n para a formulaci\u00f3n da hip\u00f3tese Gaia de James Lovelock, que afirma que os organismos vivos en conxunto autorregulan a bioxeoqu\u00edmica e o clima en estados metaestables non aleatorios.\nAbundancia e distribuci\u00f3n.\n\"Emiliania huxleyi\" \u00e9 considerada unha especie moi estendida. Mostra un dos maiores rangos de temperatura (de 1 a 30oC) de todas as especies de cocolit\u00f3foros. Observouse que baixo uns valores de niveis de nutrientes que van desde os oligotr\u00f3ficos (nos xiros oce\u00e1nicos subtropicais) aos das augas eutr\u00f3ficas (zonas de afloramento/ fiordes noruegueses). A s\u00faa presenza nas comunidades planct\u00f3nicas desde a superficie aos 200\u00a0m de profundidade indican unha alta tolerancia tanto en condici\u00f3ns de luz flutuante coma baixa. Esta tolerancia extremadamente ampla das condici\u00f3ns ambientais crese que explica a existencia dun rango de ecotipos adaptados ambientalmente dentro da especie. Como resultado destas tolerancias a s\u00faa \u00e1rea de distribuci\u00f3n vai desde as augas sub\u00e1rticas \u00e1s subant\u00e1rticas e desde os h\u00e1bitats costeiros aos oce\u00e1nicos de mar aberto. Dentro deste rango est\u00e1 presente en case todas as mostras de auga da zona euf\u00f3tica e representa do 20 ao 50% ou m\u00e1is do total da comunidade de cocolit\u00f3foros.\nDurante as floraci\u00f3ns masivas (que poden cubrir superficies de 100\u00a0000 km2), as concentraci\u00f3ns celulares de \"E. huxleyi\" poden superar as de todas as demais especies da rexi\u00f3n xuntas, supo\u00f1endo o 75% ou m\u00e1is do n\u00famero total de plancto fotosint\u00e9tico da \u00e1rea. As floraci\u00f3ns de \"E. huxleyi\" act\u00faan rexionalmente como unha importante fonte de carbonato de calcio e sulfuro de dimetilo, cuxa produci\u00f3n masiva pode ter un impacto significativo non s\u00f3 nas propiedades da capa mixta superficial, sen\u00f3n tam\u00e9n sobre o clima global. As floraci\u00f3ns poden identificarse por imaxes de sat\u00e9lite debido \u00e1 gran cantidade de luz que devolven dispersada desde a columna de auga, que proporciona un m\u00e9todo para estimar a s\u00faa importancia bioxeoqu\u00edmica a escala dunha cunca mari\u00f1a ou global. Estas floraci\u00f3ns son frecuentes nos fiordes noruegueses, causando que os sat\u00e9lites capten \"augas brancas\", que indican a reflectancia das floraci\u00f3ns. Isto d\u00e9bese \u00e1 masa de coc\u00f3litos que reflicte a luz solar entrante na auga, o que permite distinguir con gran detalle estas floraci\u00f3ns.\nAs grandes floraci\u00f3ns de \"E. huxleyi\" poden ter un impacto visible sobre o albedo do mar. A\u00ednda que a dispersi\u00f3n m\u00faltiple pode incrementar a profundidade do traxecto da luz por unidade, incrementando a absorci\u00f3n solar e a calor da columna de auga, \"E. huxleyi\" inspirou propostas de xeom\u00edmese, porque as burbullas de aire de tama\u00f1o microm\u00e9trico son reflectores especulares, e as\u00ed, a diferenza de \"E. huxleyi\", tenden a rebaixar a temperatura da columna de auga superior. Igual que o autodesprendemento nas floraci\u00f3ns de plancto cocolit\u00f3foro que branquean as augas, isto pode reducir a produtividade fotosint\u00e9tica alterando a xeometr\u00eda da zona euf\u00f3tica. C\u00f3mpre facer experimentos e modelos para cuantificar o impacto biol\u00f3xico potencial de tales efectos e o potencial das floraci\u00f3ns reflectoras doutros organismos para incrementar ou reducir a evaporaci\u00f3n e a evoluci\u00f3n do metano ao alterar as temperaturas da auga doce.\nImpactos bioxeoqu\u00edmicos.\nCambio clim\u00e1tico.\nComo ocorre con todo o fitoplancto, a produci\u00f3n primaria de \"E. huxleyi\" por medio da fotos\u00edntese \u00e9 un sumidoiro de di\u00f3xido de carbono. Por\u00e9n, a produci\u00f3n de coc\u00f3litos por calcificaci\u00f3n \u00e9 unha fonte de CO2. Isto significa que os cocolit\u00f3foros, inclu\u00edndo \"E. huxleyi\", te\u00f1en o potencial de actuar como unha fonte neta de CO2 f\u00f3ra do oc\u00e9ano. A\u00ednda non se comprende ben se son unha fonte neta ou un sumidoiro de CO2 e como reaccionar\u00e1 coa acidificaci\u00f3n do oc\u00e9ano.\nRetenci\u00f3n da calor oce\u00e1nica.\nA dispersi\u00f3n da luz estimulada polas floraci\u00f3ns de \"E. huxleyi\" non s\u00f3 causa que se devolva \u00e1 atmosfera m\u00e1is calor do usual, sen\u00f3n que causa que a calor restante quede atrapada m\u00e1is preto da superficie oce\u00e1nica. Isto \u00e9 problem\u00e1tico porque \u00e9 a superficie da auga a que intercambia calor coa atmosfera, e as floraci\u00f3ns de \"E. huxleyi\" poden tender a facer que a temperatura global da columna da auga arrefr\u00ede drasticamente en per\u00edodos de tempo m\u00e1is longos. Por\u00e9n, a importancia deste efecto, sexa positivo ou negativo, est\u00e1 a investigarse actualmente e non foi a\u00ednda establecido."}
{"id": "461914", "revid": "72012", "url": "https://gl.wikipedia.org/wiki?curid=461914", "title": "Picanzos", "text": ""}
{"id": "461915", "revid": "23204", "url": "https://gl.wikipedia.org/wiki?curid=461915", "title": "Eurocephalus", "text": "Eurocephalus \u00e9 un x\u00e9nero de ave da orde dos paseriformes, infraorde dos \"Corvida\", suborde dos oscines e familia dos l\u00e1nidos.\nEste x\u00e9nero incl\u00fae unicamente d\u00faas especies de picanzos que se distrib\u00faen pola \u00c1frica subsahariana.\nTaxonom\u00eda.\nDescrici\u00f3n.\nO x\u00e9nero foi descrito en 1836 polo cirurxi\u00e1n, m\u00e9dico militar, explorador etn\u00f3logo e zo\u00f3logo escoc\u00e9s Andrew Smith, na p\u00e1xina 52 da s\u00faa obra \"Report of the expedition for exploring central Africa from the Cape of Good Hope\". Literalmente, 'os de cabeza ancha'.\nEtimolox\u00eda.\nO nome \"Eurocephalus\" est\u00e1 formado polos elementos do lat\u00edn cient\u00edfico \"euro-\", e \"-cephalus\", ambos tirados do grego antigo. O perimeiro elemento \u00e9 un calco de \u03b5\u1f50\u03c1\u03cd\u03c2 \"eyr\u00fds\", 'amplo', 'ancho'; e o segido deriva de \u03ba\u03b5\u03c6\u03b1\u03bb\u03ae \"kephal\u1e17\", 'cabeza'.\nEspecies.\nComo quedou dito, o x\u00e9nero conta con d\u00faas especies:\nSubespecies.\nNa primeira das especies reco\u00f1\u00e9cense d\u00faas subespecies:\nA segunda non ten subespecies. \nCaracter\u00edsticas.\nSon aves grandes, de cor parda escura e branca. Unha das s\u00faas caracter\u00edsticas m\u00e1is t\u00edpicas \u00e9 a cro branca pura da parte superior da cabeza, ao que alude o seu nome ingl\u00e9s \"white-crowned shrike\" (picanzo de coroa branca).\nEn ambas as especies, os sexos son similares na plumaxe, e os adultos difer\u00e9ncianse dos inmaturos. Ao contrario que os picanzoa do x\u00e9nero \"Lanius\", son aves gregarias (como outros picazos africanos), e te\u00f1en un voo semellante ao dos papagaios.\nEnc\u00f3ntranse nas sabanas e en h\u00e1bitats forestais abertos. Como o resto dos picanzos pousan ergueitos nalgunha p\u00f3la dun arbusto ou dunha \u00e1rbore desde onde poidan ver o territorio circundante.\nPolo xeral alim\u00e9ntanse de insectos grandes pero, ocasionalmente, tam\u00e9n poden comer froitos ca\u00eddos ao solo."}
{"id": "461916", "revid": "127505", "url": "https://gl.wikipedia.org/wiki?curid=461916", "title": "Antonio Manso Fern\u00e1ndez (carpinteiro)", "text": "Antonio Manso Fern\u00e1ndez, nado en Ombre (Pontedeume) e finado na mesma parroquia o 14 de xaneiro de 1937, foi un carpinteiro e pol\u00edtico galego.\nTraxectoria.\nFoi concelleiro de 1924 a 1925. Afiliado \u00e1 UGT, era membro da Sociedade Agraria de Cabr\u00eda, Ombre e os seus lugares e vicario da Confrar\u00eda de Santo Antonio de Padua de Ombre. Co golpe de Estado do 18 de xullo de 1936 formou parte dos grupos que trataron de frear o golpe dedic\u00e1ndose a requisa de armas e dinamita. Logo fuxiu ao monte e agochouse en varias casas propiedade da s\u00faa familia. Foi detido o 13 de xaneiro de 1937 por un grupo de falanxistas ao mando de Nicol\u00e1s Pardo Armas e levado ao cemiterio de Ombre, onde foi torturado e asasinado o 14 de xaneiro. Sufriu expediente de Responsabilidades Pol\u00edticas en 1941 co resultado de 200 pesetas de sanci\u00f3n."}
{"id": "461925", "revid": "89787", "url": "https://gl.wikipedia.org/wiki?curid=461925", "title": "Lista de Gobernadores Xerais de Australia", "text": "O Gobernador Xeral de Australia \u00e9 o xefe da rama executiva do goberno federal, servindo como representante do monarca australiano (actualmente Isabel II). O cargo creouse coa adopci\u00f3n da nova constituci\u00f3n nacional o 1 de xaneiro de 1901, e foi ocupado por 26 persoas dende ent\u00f3n. O mandato do gobernador xeral non ten unha duraci\u00f3n determinada, mais adoita ser de 5 anos.\nDurante as d\u00faas primeiras d\u00e9cadas, os gobernadores xerais foron seleccionado s\u00f3 polo goberno brit\u00e1nico. Comezouse a consultar ao monarca nos anos 30. Os primeiros catro gobernadores xerais foron lords. Ronald Munro Ferguson (nomeado en 1914) foi o primeiro membro da C\u00e1mara dos Com\u00fans que ocupou o posto, a pesar de que logo foi tam\u00e9n ascendido \u00e1 C\u00e1mara dos Lords. En 1920, Billy Hughes converteuse no primeiro Primeiro Ministro en ser consultado sobre nomeamento dun novo gobernador xeral. Stanley Bruce (1925) e Joseph Lyons (1935) pediron ou foilles entregada unha lista de candidatos entre os que escoller.\nJames Scullin (1930) foi o primeiro Primeiro Ministro de Australia que decidiu completamente un nomeamento, o de Isaac Isaacs, e converteu a Australia no primeiro dominio en ter un gobernador xeral nacido no propio dominio. En 1945, John Curtin nomeou o pr\u00edncipe Henrique, Duque de Gloucester para o posto, o primeiro e \u00fanico membro da casa real en ocupalo. Un segundo australiano (William McKell) foi nomeado en 1947, foi seguido doutros tres brit\u00e1nicos, todos escollidos por Robert Menzies. O cuarto nomeamento de Menzies foi Richard Casey, quen tomou posesi\u00f3n en 1965. El e todos os gobernadores xerais seguintes foron cidad\u00e1ns australianos. Todos os estados excepto Tasmania e Australia Meridional proporcionaron polo menos un nomeado. A primeira muller gobernadora xeral foi, Quentin Bryce, que tomou posesi\u00f3n en 2008.\nO 16 de decembro de 2018, o primeiro ministro Scott Morrison anunciou que o pr\u00f3ximo gobernador xeral ser\u00eda David Hurley, actual gobernador de Nova Gales do Sur."}
{"id": "461953", "revid": "89787", "url": "https://gl.wikipedia.org/wiki?curid=461953", "title": "Eurocephalus anguitimens", "text": "Eurocephalus anguitimens \u00e9 unha especie de ave da orde dos paseriformes, infraorde dos \"Corvida\", suborde dos oscines e familia dos l\u00e1nidos, unha das d\u00faas integradas no x\u00e9nero \"Eurocephalus\".\nA especie compren de d\u00faas subespecies de picanzos que se distrib\u00faen pola \u00c1frica austral.\nTaxonom\u00eda.\nDescrici\u00f3n.\nA especie foi descrita en 1836 polo cirurxi\u00e1n, m\u00e9dico militar, explorador etn\u00f3logo e zo\u00f3logo escoc\u00e9s Andrew Smith, na p\u00e1xina 52 da s\u00faa obra \"Report of the expedition for exploring central Africa from the Cape of Good Hope\".\nEtimolox\u00eda.\nPara a do x\u00e9nero, ver \"Eurocephalus\".\nO ep\u00edteto espec\u00edfico deriva do lat\u00edn \"Anguitinens\", portador da serpente, estrela da constelaci\u00f3n \"Ophiuchus\", ou \"Serpentarius\" (\"Eurocephalus\"). \nSubespecies.\nNa especie reco\u00f1\u00e9cense d\u00faas subespecies:\nH\u00e1bitat e distribuci\u00f3n.\nH\u00e1bitat.\nOs h\u00e1bitats deste picanzo son os bosques secos tropicais e as sabanas arboradas e arbustivas.\nDistribuci\u00f3n.\nA especie distrib\u00faese por Angola, Botsuana, Mozambique, Namibia, Sur\u00e1frica e Zimbabue.&lt;br&gt;(Ver mapa \u00e1 dereita).\nCaracter\u00edsticas.\nTen unha lonxitude duns 24 cm. Ambos os sexos son iguais. Na ave adulta, a \"coroa\" (parte superior da cabeza) e a fronte son de cor branca pura, e a cabeza presenta un \"anteface\" negro que se estende por encima e por debaixo do ollo at\u00e9 o comezo do pescozo. A caluga e as partes superiores do corpo son de cor parda concenta, e as \u00e1s e a cola, relativamente longa, son de cor parda escura. As partes inferiores son abrancazadas, e a parte superior da peituga \u00e9 branca con tons algo escuros. As zonas da parte inferior do abdome son de cor parda cincenta. O bico \u00e9 negro, os ollos marr\u00f3ns e as patas marr\u00f3n escuro. Os xuven\u00eds son similares \u00e1s aves adultas, pero a coroa \u00e9 lixeiramente pencada e con bandas grises en lugar de brancas. O mento e a garganta son brancos, pero as partes restantes das partes inferiores est\u00e1n tinxidas de cor parda cincenta.\nCostumes.\n\"Eurocephalus anguitimens\", ao igual que o seu pr\u00f3ximo parente \"Eurocephalus ruppelli\", \u00e9 unha especie altamente soci\u00e1bel que forma pequenos grupos, estreitamente unidos, xeralmente constitu\u00eddos por de tres a seis individuos, pero ocasionalmente at\u00e9 vinte, f\u00f3ra da \u00e9poca da reproduci\u00f3n, cuxos membros participan na construci\u00f3n dos ni\u00f1os e fan quendas para chocaren os ovos e axudan na alimentaci\u00f3n dos pitos.\nNon son, en xeral, aves agresivas, pero atacan aos depredadores, como as aves de presa. Cando se alimentan, \u00e1s veces as\u00f3cianse con especies de \"Tockus\" (aves da familia dos bucer\u00f3tidos), aliment\u00e1ndose dos insectos que encontran na s\u00faa beira mentres cami\u00f1an.\nStatus.\n\"Eurocephalus anguitimens\" ten unha \u00e1rea de dispersi\u00f3n moi ampla e se describe como moi com\u00fan nalg\u00fans lugares (a\u00ednda que raro noutros). Non se reco\u00f1ecen ameazas particulares, e a s\u00faa poboaci\u00f3n parece est\u00e1bel. Por estas raz\u00f3ns, a Uni\u00f3n Internacional para a Conservaci\u00f3n da Natureza e dos Recursos Naturais (UICN) avaliuou o seu estado de conservaci\u00f3n como \"LC\" (pouco preocupante)."}
{"id": "461973", "revid": "5863", "url": "https://gl.wikipedia.org/wiki?curid=461973", "title": "Diocese cat\u00f3lica latina de Tui", "text": ""}
{"id": "461979", "revid": "1131", "url": "https://gl.wikipedia.org/wiki?curid=461979", "title": "Premio de Microrrelatos Mulleres Progresistas", "text": "O Premio de Microrrelatos Mulleres Progresistas \u00e9 un certame literario organizado pola Asociaci\u00f3n Mulleres Progresistas de Vigo en colaboraci\u00f3n coa Conceller\u00eda de Igualdade do Concello de Vigo que busca a reflexi\u00f3n sobre distintos aspectos da igualdade de oportunidades entre mulleres e homes e o apoderamento das mulleres, entendido consonte \u00e1 estratexia definida na IV Conferencia Mundial das Mulleres de Beijing nos seus tres niveis de transformaci\u00f3n: o individual, o colectivo e a transformaci\u00f3n social.\nComezaron no ano 2013 e te\u00f1en car\u00e1cter anual. O seu precedente foi o Premio de Relatos Mulleres Progresistas (2007-2011) e, con anterioridade a este \u00faltimo, o Premio de Novela Mulleres Progresistas de Vigo (1997-2005).\nBases.\nEntre outras:\nPoden participar todas as Mulleres que o desexen, de calquera nacionalidade ou cultura e maiores de 16 anos.\nCada participante pode presentar un m\u00e1ximo de 3 microrrelatos que deben ir escritos en galego normativo.\nO tema \u00e9 libre, pero con especial valoraci\u00f3n daqueles que traten e reflexionen sobre os distintos aspectos da igualdade de oportunidades entre mulleres e homes (corresponsabilidade, dereitos, apoderamento etc.).\nEnlazando o car\u00e1cter reivindicativo coa vertente literaria, o microrrelato debe ter natureza narrativa e non de mera proclama.\nOs microrrelatos deben ter un m\u00e1ximo de 100 palabras (exclu\u00eddo o t\u00edtulo).\nAs obras deben ser orixinais e in\u00e9ditas, non estando difundidas por ning\u00fan tipo de medio, nin en papel, nin electr\u00f3nico.\nPremios outorgados:.\nPremios outorgados nas s\u00faas distintas edici\u00f3ns:\nVIII Edici\u00f3n 2020\nFinalistas:\nVII Edici\u00f3n 2019.\nFinalistas:\nVI Edici\u00f3n 2018.\nFinalista:\nA leoa, de Patricia Eugenia Gallego P\u00e9rez\nV Edici\u00f3n 2017.\nFinalistas:\nIII Edici\u00f3n 2015.\nFinalistas:\nII Edici\u00f3n 2014.\nFinalistas:"}
{"id": "461986", "revid": "89787", "url": "https://gl.wikipedia.org/wiki?curid=461986", "title": "Torre Annunziata", "text": "Torre Annunziata () \u00e9 unha cidade e comuna na Cidade metropolitana de N\u00e1poles, na rexi\u00f3n de Campania en Italia. Est\u00e1 situada no Golfo de N\u00e1poles ao p\u00e9 do monte Vesuvio. Oplontis \u00e9 o nome do xacemento arqueol\u00f3xico da antiga Roma situado na cidade de Torre Annunziata. A escavaci\u00f3n do sitio comprende d\u00faas vilas romanas, a m\u00e1is co\u00f1ecida das cales \u00e9 a Vila A, a chamada Vila Poppaea.\nDo mesmo xeito que as cidades pr\u00f3ximas de Pompeia e Herculano, Oplontis quedou sepultada pola cinza durante a Erupci\u00f3n do Vesuvio no ano 79. Non obstante, a forza da erupci\u00f3n foi a\u00ednda m\u00e1is forte que nestas cidades xa que non s\u00f3 se derrubaron os tellados, sen\u00f3n que tam\u00e9n se romperon muros e columnas que quedaron tiradas de lado..\nHistoria e escavaci\u00f3ns.\nA cidade de Oplontis probablemente desenvolveuse baixo onde se atopa hoxe Torre Annunziata. As escavaci\u00f3ns revelaron edificios particularmente nos lados leste e oeste da cidade, o leste nas inmediaci\u00f3ns da Vila A e o outro case no seu l\u00edmite con Torre del Greco. P\u00e9nsase que na antig\u00fcidade, como noutros lugares (por exemplo, en Herculano e Stabiae), vilas residenciais de luxo como a Vila A bordeaban a costa, mentres que as vilas m\u00e1is produtivas (agr\u00edcolas) estaban situadas m\u00e1is no interior.\nEntre os achados da zona occidental, o m\u00e1is importante \u00e9 o conxunto termal romano na beira do mar en Oncino (a Terme Nunziante) como edificio p\u00fablico de Oplontis. R. Liberatore rexistrou a arqueolox\u00eda en detallee identificouno como pertencente a Lucius Nonius Florus cuxo nome est\u00e1 estampado no bordo dunha cunca de terracota nas termas, decorada con formas vexetais e cabalos galopando.\nDesafortunadamente, a construci\u00f3n dos modernos ba\u00f1os enriba deles provocou a s\u00faa destruci\u00f3n. Posteriormente atop\u00e1ronse dous t\u00faneles subterr\u00e1neos de abastecemento ou drenaxe pertencentes \u00e1s termas.\nAdemais descubr\u00edronse restos de d\u00faas vilas residenciais nas proximidades, unha propiedade de Caius Siculius Caius Filius cuxo selo foi atopado e da que se recuperou un fermoso fresco, a\u00ednda que moitos outros restos da zona foron destru\u00eddos ou roubados.\nA cidade resultou destru\u00edda na erupci\u00f3n do Vesubio do 79 d.C. e en 1631. \u00c9 co\u00f1ecida localmente no dialecto napolitano como \"Torre Nunziata\". A cidade foi a sede de importantes industrias do siderometal\u00farxica de procesado de alimentos e pasta. Hoxe en d\u00eda as industrias a\u00ednda activas incl\u00faen naval, armamento e farmac\u00e9utica.\nO sitio arqueol\u00f3xico de Oplontis \u00e9 Patrimonio da Humanidade da UNESCO desde 1997.\nXeograf\u00eda.\nTorre Annunziata limita cos municipios de Boscoreale, Boscotrecase, Castellammare di Stabia, Pompei, Torre del Greco e Trecase.\nPrincipais atracci\u00f3ns.\nNa T\u00e1boa de Peutinger, Torre Annunziata ch\u00e1mase Oplonti.\nNo territorio comunal, excavouse unha das vilas romanas m\u00e1is ricas. Datada no s\u00e9culo I a.C., probablemente pertenc\u00eda \u00e1 \"gens\" Poppaea, e co\u00f1\u00e9cese como Vila Poppaea.\nDialecto.\nA\u00ednda que \u00e9 unha cidade relativamente pequena, esencialmente un suburbio de N\u00e1poles, Torre Annunziata ten o seu propio dialecto \u00fanico, unha variaci\u00f3n do napolitano, bastante distinta, especialmente na pronunciaci\u00f3n, que se co\u00f1ece como Torrese."}
{"id": "461996", "revid": "98629", "url": "https://gl.wikipedia.org/wiki?curid=461996", "title": "Eurocephalus ruppelli", "text": "Eurocephalus ruppelli \u00e9 unha especie de ave da orde dos paseriformes, infraorde dos \"Corvida\", suborde dos oscines e familia dos l\u00e1nidos, unha das d\u00faas integradas no x\u00e9nero \"Eurocephalus\".\n\u00c9 un picanzo que se distrib\u00fae pola \u00c1frica oriental.\nTaxonom\u00eda.\nDescrici\u00f3n.\nA especie foi descrita en 1853 polo naturalista, pol\u00edtico e ornit\u00f3logo franc\u00e9s Charles Lucien Bonaparte, na p\u00e1xina 440 da s\u00faa obra \"Revue et magasin de zoologie pure et appliqu\u00e9e\".\nEtimolox\u00eda.\nPara a do x\u00e9nero, ver \"Eurocephalus\".\nO ep\u00edteto espec\u00edfico foi unha homenaxe coa que Bonaparte honrou ao naturalista alem\u00e1n Eduard R\u00fcppell. \nSubespecies.\nTense descrito varias subespecies, baseadas en que existe unha ampia variaci\u00f3n individual na plumaxe, e que os esp\u00e9cimes do norte da s\u00faa \u00e1rea de distribuci\u00f3n son m\u00e1is grandes que os do sur, pero a maior\u00eda dos autores consideran que \u00e9 unha especie monot\u00edpica.\nH\u00e1bitat e distribuci\u00f3n.\nH\u00e1bitat.\n\"Eurocephalus ruppelli\" vive en rexi\u00f3ns secas e abertas con arbustos, \u00e1reas semides\u00e9rticas e bosques abertos con acacias, at\u00e9 altitudes de 1 600 m. \nDistribuci\u00f3n.\nDistrib\u00faese pola \u00c1frica oriental, desde o sur de Etiop\u00eda e o sueste do Sud\u00e1n do Sur at\u00e9 Tanzania, encontr\u00e1ndose, ademais dos pa\u00edses citados, en Kenya, Somalia e Uganda.&lt;br&gt;(V\u00e9xase o mapa \u00e1 dereita).\nCaracter\u00edsticas.\nEsta especie mide entre 19 e 23 cm de lonxitude (\u00e9 algo menor que o seu parente pr\u00f3ximo \"Eurocephalus anguitimens\"), ten a \"coroa\" (a parte superior da cabeza de cor branca pura).&lt;br&gt;As \u00e1s son apardazadas e a cola, relativamente longa, parda escura.&lt;br&gt;A garganta e a peituga son brancas, os flancos apardazados e as partes inferiores do corpo, abrancazadas.&lt;br&gt; Ambos os sexos son similares, pero os xuven\u00eds te\u00f1aen a \"coroa\" marr\u00f3n, os flancos brancos e a peituga gris. &lt;br&gt;O seu voo \u00e9 semellante ao dun papagaio.\nCostumes.\n\"Eurocephalus ruppelli\", como o seu parente \"E. anguitimens\", \u00e9 gregario, e forma grupos de at\u00e9 12 esp\u00e9cimes. Caza laz\u00e1ndose desde un pousadoiro alto, aliment\u00e1ndose principalmente de grandes insectos, usualmente apa\u00f1ados no solo, e tam\u00e9n se alimenta nas costas de mam\u00edferos grandes, como fan os b\u00fafagos ou picabois, que comen os seus parasitos e, ocasionalmente, consome froitos ca\u00eddos no solo.\nO seu ni\u00f1o, en forma de copa, de paredes grosas, est\u00e1 feito de teas de ara\u00f1a e herbaa, e col\u00f3cano nunha galla dunha \u00e1rbore, en posici\u00f3n horizontal, a unha altura de 4 a 6 m sobre o solo. As femia po\u00f1e nel de dous a catro ovos de casca branca o lila, con manchas gries, purp\u00fareas o pardas. \u00c9 prob\u00e1bel que ocorra a denominada cr\u00eda cooperativa, dados os h\u00e1bitos gregarios desta especie e a cr\u00eda cooperativa co\u00f1ecida de \"Eurocephalus anguitimens\".\nStatus.\n\"Eurocephalus ruppelli\" ten unha \u00e1rea de dispersi\u00f3n moi ampla, e \u00e9 moi com\u00fan nalg\u00fans lugares (a\u00ednda que raro noutros). Non se reco\u00f1ecen ameazas particulares, e a s\u00faa poboaci\u00f3n parece est\u00e1bel. Por estas raz\u00f3ns, a Uni\u00f3n Internacional para a Conservaci\u00f3n da Natureza e dos Recursos Naturais (UICN) avaliuou o seu estado de conservaci\u00f3n como \"LC\" (pouco preocupante)."}
{"id": "462010", "revid": "23204", "url": "https://gl.wikipedia.org/wiki?curid=462010", "title": "J\u00e4rviseutu", "text": "J\u00e4rviseutu (en fin\u00e9s \"J\u00e4rviseudun seutukunta\") \u00e9 unha das catro subrexi\u00f3ns da rexi\u00f3n de Ostrobotnia do Sur. En 2017 ti\u00f1a unha poboaci\u00f3n de 20\u00a0747 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462041", "revid": "98629", "url": "https://gl.wikipedia.org/wiki?curid=462041", "title": "Portovenere", "text": "Porto Venere (ata 1991 \"Portovenere\"; ) \u00e9 unha cidade e un municipio situado na costa de Italia na Liguria na provincia de La Spezia. Comprende as tres aldeas de Fezzano, Le Grazie e Porto Venere, e as tres illas de Palmaria, Tino e Tinetto. En 1997, Porto Venere e as vilas das Cinque Terre foron designadas pola UNESCO como Patrimonio da Humanidade.\nHistoria.\nCrese que o antigo Portus Veneris remontase polo menos a mediados do s\u00e9culo I a.C. Dic\u00edase que o nome fac\u00eda referencia a un templo \u00e1 deusa Venus que estaba situado no promontorio onde est\u00e1 a igrexa de Pedro o Ap\u00f3stolo. O nome tam\u00e9n vinc\u00falase ao do ermit\u00e1n San Venerio. Na \u00e9poca romana a cidade era esencialmente unha comunidade pesqueira.\nTrala ca\u00edda do Imperio romano occidental, Porto Venere converteuse na base da frota bizantina no norte do Mar Tirreno, pero foi destru\u00edda polos longobardos no ano 643 d.C. Posteriormente, foi un destino frecuente de ataques sarracenos. As primeiras indicaci\u00f3ns da existencia dun castelo datan de 1113 e en 1161 ergu\u00e9ronse os muros. Porto Venere converteuse nun feudo dunha familia de Vezzano Ligure antes de pasar a X\u00e9nova a principios do s\u00e9culo XII. En 1494 sufriu un devastador bombardeo da frota aragonesa durante a s\u00faa guerra con X\u00e9nova, posteriormente a parte antiga da cidade caeu en importancia dando paso ao desenvolvemento do Borgo Nuovo (\"Novo Distrito\"), que exist\u00eda desde 1139 e est\u00e1 centrado na igrexa de San Pedro.\nO 2 de decembro de 1797, despois de que as Francia establecera o seu dominio en Italia, a cidade pasou a formar parte do Departamento do Golfo de Venus, con capital en La Spezia, na Rep\u00fablica Ligur anexionada ao primeiro imperio franc\u00e9s. A partir do 28 de abril de 1798 coa nova lei francesa, o territorio de Portovenere pasou ao s\u00e9timo cant\u00f3n, como capital. Do 13 de xu\u00f1o de 1805 a 1814 foi inclu\u00eddo no Departamento dos Apeninos. Foi neste momento no que, en 1812, pasou a formar parte da ruta costeira chamada \"ruta Napole\u00f3n\" en homenaxe ao xeneral franc\u00e9s e agora co\u00f1ecida como estrada 530, que a\u00ednda conecta o centro mari\u00f1o con La Spezia por Fezzano, Le Grazie. e Terizzo.\nEn 1815 incorporouse ao Reino de Sarde\u00f1a, de acordo coas decisi\u00f3ns do Congreso de Viena de 1814 e posteriormente ao Reino de Italia a partir de 1861. De 1859 a 1927 o territorio foi inclu\u00eddo no primeiro distrito de La Spezia, parte do distrito oriental da provincia de X\u00e9nova antes e, co establecemento en 1923, na provincia de La Spezia.\nEn 1998 obtivo polo seu patrimonio arquitect\u00f3nico e natural entrar na lista do Patrimonio da Humanidade, co Rolli no centro hist\u00f3rico de X\u00e9nova son os dous \u00fanicos bens ingresados da Liguria, e en 2001 estableceuse o Parque Natural Rexional hom\u00f3nimo.\nTerritorio.\nA aldea at\u00f3pase no extremo sur dunha pen\u00ednsula, que se afasta da irregular costa da Riviera di Levante, formando o extremo occidental do Golfo de La Spezia. Ao final desta pen\u00ednsula at\u00f3panse tres pequenas illas: Palmaria, Tino e Tinetto, s\u00f3 a illa de Palmaria, situada xusto fronte \u00e1 vila de Porto Venere m\u00e1is al\u00f3 dun pequeno estreito, est\u00e1 parcialmente habitada.\nLimita ao norte co municipio de La Spezia e ao sur, oeste e leste est\u00e1 ba\u00f1ado polo Mar Mediterr\u00e1neo. At\u00f3pase a 3,2 km ao sur de La Spezia e 72 km ao sueste de X\u00e9nova.\nClima.\nO clima \u00e9 tipicamente mediterr\u00e1neo, con case ning\u00fan exceso de calor no ver\u00e1n nin episodios moi fr\u00edos no inverno. Non obstante, as precipitaci\u00f3ns poden ser moi abundantes, especialmente no outono e na primavera, debido \u00e1 orograf\u00eda da Riviera de Levante.\nNo municipio, a estaci\u00f3n meteorol\u00f3xica est\u00e1 situada na illa de Palmaria, onde os datos poden considerarse semellantes aos ocorridos en Porto Venere e nas zonas circundantes.\nA zona da \"illa de Portovenere-Palmaria\" \u00e9 o \u00fanico punto detr\u00e1s do mar da Liguria entre a illa de Elba e as illas de Hy\u00e8res, Francia. De a\u00ed tam\u00e9n o papel estrat\u00e9xico na historia do mar.\n\u00c1reas naturais.\nEntre os lugares naturais do Porto Venere at\u00f3panse as famosas covas mari\u00f1as de Byron (Cala dell'Arpaia), Azzurra ou cova azul (semi-mergulladas) e Tinetto, a cavidade das Pombas e o muro de Tino, os baixos de Dante e os regatos pequeno e grande. A cova de Byron, que leva o nome do poeta ingl\u00e9s George Gordon Byron neste lugar inspirouse e meditou para as s\u00faas obras literarias. Est\u00e1 situada nun estreito de rocha debaixo da igrexa de San Pedro e da antiga posici\u00f3n defensiva. a cova mari\u00f1a ten unha profundidade m\u00ednima de cinco metros e un m\u00e1ximo de vinte ao longo do costado.\nParque Natural Rexional.\nO Parque Natural Rexional de Portovenere ofrece unha paisaxe \u00fanica coas s\u00faas altas costas, covas e vexetaci\u00f3n que impregna a atmosfera en calquera estaci\u00f3n cos cambiantes tons de cores. Un elemento que mestura e harmoniza cada detalle \u00e9 o mar, \u00e1s veces tranquilo e claro, para reflectir como un espello encantado con rochas multicolores e gaivotas, \u00e1s veces \u00e1speras e case irritadas. Para coroar o arquip\u00e9lago do parque con tres illas, Palmaria, Tino e Tinetto, desafiando o mar azul nun remu\u00ed\u00f1o de aromas e mirando cara ao infinito. Pero o parque non \u00e9 soamente natureza, a historia vive desde a prehistoria coa Cova das Pombas, ata o pasado recente no que Guglielmo Marconi experimentou fronte \u00e1 vila os seus estudos innovadores."}
{"id": "462061", "revid": "25871", "url": "https://gl.wikipedia.org/wiki?curid=462061", "title": "Eduard R\u00fcppell", "text": "Wilhelm Peter Eduard Simon R\u00fcppell, co\u00f1ecido na bibliograf\u00eda internacional como Eduard R\u00fcppell, nado en Frankfurt o 20 de novembro de 1794 e finado na mesma cidade o 10 de decembro de 1884, foi un naturalista, explorador, numism\u00e1tico, bot\u00e1nico, xe\u00f3logo e zo\u00f3logo alem\u00e1n. \nInfatig\u00e1bel viaxeiro pola \u00c1frica nororiental, \u00e9 hoxe recordado tanto polas numerosas colecci\u00f3ns zool\u00f3xicas e etnogr\u00e1ficas que levou a Europa como polas s\u00faas exploraci\u00f3ns.\nTraxectoria.\nR\u00fcppell naceu en Frankfurt, fillo dun pr\u00f3spero banqueiro. Orixinalmeente estaba destinado a ser comerciante, pero despois da s\u00faa primeira visita a \u00c1frica en 1817, na que ascendeu polo r\u00edo Nilo chegando \u00e1s s\u00faas primeiras cataratas, en Asu\u00e1n, Exipto, e despois de visitar a pen\u00ednsula do Sina\u00ed, interesouse na Historia Natural. Ao regresar a Alema\u00f1a, completou a s\u00faa formaci\u00f3n cient\u00edfica, e asistiu a clases de bot\u00e1nica e da zoolox\u00eda nas Universidades de Pavia e de X\u00e9nova.\nEn 1821, acompa\u00f1ado polo ciruexi\u00e1n Michael Hey como asistente, viaxaou a trav\u00e9s do deserto do Sina\u00ed e, en 1822, foron os primeiros europeos exploradores que alcanzaron o golfo de Aqaba. Despois dirix\u00edronse a Alexandr\u00eda, v\u00eda monte Sina\u00ed. \nRealizou a s\u00faa primeira grande expedici\u00f3n (1822\u20131828), subindo o Nilo, e cruzando o Sud\u00e1n desde o deserto de Nubia ao sur at\u00e9 Cordof\u00e1n, no centro do Sud\u00e1n, recolectando esp\u00e9cimes da zona sur de Ambukol, e retornando ao Cairo en xullo de 1825. \nUnha planeada exploraci\u00f3n a Etiop\u00eda s\u00f3 chegoua a Massawa, en Eritrea, onde o grupo sufriu afecci\u00f3ns de sa\u00fade. R\u00fcppell retornou a Europa en 1827. Durante a s\u00faa ausencia Philipp Jakob Cretzschmar usou os esp\u00e9cimes enviados por R\u00fcppell para escribir o \"Atlas zu der Reise im nordlichen Afrika\" (Atlas sobre as Viaxes no norte de \u00c1frica, 1826).\nPero na s\u00faa segunda gran exploraci\u00f3n (1831-1834), cruzou Etiop\u00eda de leste a oeste, pasando polas ru\u00ednas de Axum, at\u00e9 chegar ao lago Tana, que cartografou con maior precisi\u00f3n que os seus predecesores.&lt;br&gt; Os seus informes sobre as antig\u00fcidades de Axum aumentaron en gran medida o seu co\u00f1ecimiento, e inclu\u00edron os primeiros debuxos do reino de Axum. Ao seu regreso, quedou na daquela capital de Etiop\u00eda, Gondar, onde puxo en orde as s\u00faas colecci\u00f3ns e reuniu unha antolox\u00eda de manuscritos et\u00edopes antigos.\nEn 1829 fue elixido membro da Academia Alem\u00e1 de Ciencias Naturais Leopoldina. Cando se fundou a \"Soci\u00e9t\u00e9 Cuvierienne\", en 1838, foi un dos 140 membros fundadores da Sociedade."}
{"id": "462139", "revid": "5863", "url": "https://gl.wikipedia.org/wiki?curid=462139", "title": "Joan G\u00f3mez Tonel", "text": ""}
{"id": "462140", "revid": "5863", "url": "https://gl.wikipedia.org/wiki?curid=462140", "title": "Xo\u00e1n G\u00f3mez Tonel", "text": ""}
{"id": "462141", "revid": "5863", "url": "https://gl.wikipedia.org/wiki?curid=462141", "title": "Relaci\u00f3n de las Exequias que hico la real Audiencia del Reyno de Gali\u00e7ia a la Magestad de la Reyna D. Margarita de Austria nra Se\u00f1ora", "text": ""}
{"id": "462142", "revid": "5863", "url": "https://gl.wikipedia.org/wiki?curid=462142", "title": "Ioan Gomez Tonel", "text": ""}
{"id": "462143", "revid": "56817", "url": "https://gl.wikipedia.org/wiki?curid=462143", "title": "Coc\u00f3lito", "text": "Ch\u00e1mase coc\u00f3lito a cada unha das placas de carbonato c\u00e1lcico formadas polos cocolit\u00f3foros (algas unicelulares, como \"Emiliania huxleyi\") que se dispo\u00f1en arredor da c\u00e9lula formando un recubrimento denominado \"cocosfera\". Os coc\u00f3litos de algas antigas fosilizaron moi ben.\nFormaci\u00f3n e composici\u00f3n.\nOs coc\u00f3litos f\u00f3rmanse dentro da c\u00e9lula en ves\u00edculas derivadas do aparato de Golgi. Cando o coc\u00f3lito se termina de formar estas ves\u00edculas fusi\u00f3nanse coa superficie celular e o coc\u00f3lito \u00e9 exocitado e incorporado \u00e1 cocosfera. Despois da morte do organismo, os coc\u00f3litos son dispersados ao romperen as cocosferas, pero algunhas especies despr\u00e9ndense continuamente deles en vida. Af\u00fandense pola columna de auga ata chegaren ao fondo, onde orixinan unha parte importante dos sedimentos do mar profundo (dependendo da profundidade das augas). Thomas Huxley foi a primeira persoa que observou estes coc\u00f3litos en sedimentos mari\u00f1os modernos e d\u00e9ulles o nome que hoxe te\u00f1en nunha publicaci\u00f3n de 1858.\nOs coc\u00f3litos est\u00e1n compostos de carbonato c\u00e1lcico en forma do mineral calcita e son os principais constitu\u00edntes dos dep\u00f3sitos de creta como os dos cant\u00eds brancos de Dover no Canal da Mancha (depositados no Cret\u00e1ceo), nos cales foron descritos primeiramente por Henry Clifton Sorby en 1861.\nTipos.\nHai dous tipos principais de coc\u00f3litos: heterococ\u00f3litos e holococ\u00f3litos. Os heterococ\u00f3litos est\u00e1n formados por unha disposici\u00f3n radial de unidades cristalinas de formas elaboradas. Os holococ\u00f3litos est\u00e1n formados por diminutos (duns 0,1 micr\u00f3metros) cristais de calcita rombo\u00e9dricos, colocados en disposici\u00f3ns continuas. Orixinalmente pens\u00e1base que os dous tipos de coc\u00f3litos eran producidos por diferntes familias de cocolit\u00f3foros. Por\u00e9n, hoxe s\u00e1bese por un conxunto de observaci\u00f3ns de mostras de campo e cultivos de laboratorio que os dous tipos de coc\u00f3litos son producidos por unha mesma especie, pero en diferentes fases do ciclo vital. Os heterococ\u00f3litos prod\u00facense na fase diploide do ciclo vital e os holococ\u00f3litos na fase haploide.\nForma.\nOs coc\u00f3litos clasif\u00edcanse pola s\u00faa forma. Formas com\u00fans son:\nFunci\u00f3n.\nA\u00ednda que os coc\u00f3litos son estruturas moi elaboradas que se foman como un produto complexo dos procesos celulares, as s\u00faas funci\u00f3ns non est\u00e1n moi claras. Entre as hip\u00f3teses avanzadas est\u00e1n a defensa contra organismos do zooplancto que as comen ou contra a infecci\u00f3n por bacterias ou virus; o mantemento da flotaci\u00f3n; a liberaci\u00f3n de di\u00f3xido de carbono para a fotos\u00edntese; para filtrar os nocivos raios ultravioleta light; ou para que as especies que viven a grandes profundidades concentren a luz que necesitan para a s\u00faa fotos\u00edntese.\nRexistro f\u00f3sil.\nComo os coc\u00f3litos est\u00e1n formados de calcita baixa en magnesio, que \u00e9 a forma m\u00e1is estable de carbonato c\u00e1lcico, fosilizan doadamente. Enc\u00f3ntranse en sedimentos xunto con outros microf\u00f3siles similares con incertas afinidades con eles (os nan\u00f3litos) desde o Tri\u00e1sico superior aos tempos actuais. Os coc\u00f3litos e f\u00f3siles relacionados denom\u00ednanse \"nanof\u00f3siles calcarios\" ou \"nanoplancto calcario\". \u00c1s veces fosilizan cocosferas completas, pero o habitual son os f\u00f3siles de coc\u00f3litos separados."}
{"id": "462144", "revid": "4950", "url": "https://gl.wikipedia.org/wiki?curid=462144", "title": "Partido xudicial do Porri\u00f1o", "text": "O Partido xudicial do Porri\u00f1o \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 11 da provincia de Pontevedra.\nComprende os concellos de Mos, O Porri\u00f1o e Salceda de Caselas. A cabeza de partido, e por tanto sede das instituci\u00f3ns xudiciais, \u00e9 O Porri\u00f1o. A direcci\u00f3n do partido sit\u00faase na r\u00faa Fern\u00e1ndez Areal da localidade. O Porri\u00f1o conta con tres Xulgados de Primeira Instancia e Instruci\u00f3n."}
{"id": "462145", "revid": "5863", "url": "https://gl.wikipedia.org/wiki?curid=462145", "title": "Relaci\u00f3n de las Exequias que hico la real Audiencia del Reyno de Gali\u00e7ia a la Magestad de la Reyna D. Margarita de Austria", "text": ""}
{"id": "462146", "revid": "5863", "url": "https://gl.wikipedia.org/wiki?curid=462146", "title": "Relaci\u00f3n de las Exequias que hico la real Audiencia del Reyno de Gali\u00e7ia a la Magestad de la Reyna D. Margarita", "text": ""}
{"id": "462147", "revid": "23204", "url": "https://gl.wikipedia.org/wiki?curid=462147", "title": "Arquieparqu\u00eda cat\u00f3lica ucra\u00edna de Curitiba", "text": "A arquieparqu\u00eda de San Xo\u00e1n Bautista de Curitiba dos ucra\u00ednos (en ) \u00e9 unha s\u00e9 metropolitana da Igrexa cat\u00f3lica bizantina ucra\u00edna no Brasil. En 2014 ti\u00f1a 85.000 fieis bautizados.\nTerritorio.\nA arquieparqu\u00eda ten xurisdici\u00f3n sobre todos os fieis da Igrexa cat\u00f3lica bizantina ucra\u00edna do Brasil, ag\u00e1s nos estados de Mato Groso do Sur, Mato Groso, Rondonia, Acre, Amazonas, Roraima, o Par\u00e1, o Amap\u00e1 e a parte occidental do Paran\u00e1.\nO territorio est\u00e1 dividido en 26 parroquias, e a s\u00e9 arcebispal \u00e9 a cidade de Curitiba, onde est\u00e1 a catedral de San Xo\u00e1n Bautista.\nHistoria.\nO exarcado apost\u00f3lico do Brasil para os fieis de rito oriental foi erixido o 30 de maio de 1962 coa bula \"Qui divino consilio\" do papa Xo\u00e1n XXIII.\nO 29 de novembro de 1971 o exarcado foi elevado ao rango de eparqu\u00eda, tomando o nome actual.\nO 12 de maio de 2014 a eparqu\u00eda foi elevada a s\u00e9 metropolitana coa bula \"Attenta deliberatione\" do papa Francisco, cedendo ao mesmo tempo unha parte do seu territorio para o estabelecemento da eparqu\u00eda da Inmaculada Concepci\u00f3n de Prudent\u00f3polis."}
{"id": "462148", "revid": "5863", "url": "https://gl.wikipedia.org/wiki?curid=462148", "title": "Relaci\u00f3n de las Exequias que hico la real Audiencia del Reyno de Gali\u00e7ia a la Magestad de la Reyna", "text": ""}
{"id": "462149", "revid": "5863", "url": "https://gl.wikipedia.org/wiki?curid=462149", "title": "Exequias \u00e1 Ra\u00ed\u00f1a Margarida", "text": ""}
{"id": "462152", "revid": "98629", "url": "https://gl.wikipedia.org/wiki?curid=462152", "title": "Tetov\u00eb", "text": "Tetov\u00eb, Tetova ou Tetovo \u00e9 unha cidade do norte da Rep\u00fablica de Macedonia do Norte, \u00e1 faldra dos Montes \u0160ar e dividida polo r\u00edo Pena. O concello ten unha superficie de 1,080 km\u00b2 a unha altitude de 468 m.s.n.m., cunha poboaci\u00f3n de 52,915 habitantes. A cidade \u00e9 sede do concello do mesmo nome.\nToponimia.\nEn alban\u00e9s a cidade ch\u00e1mase Tetov\u00eb e en macedonio \u0422\u0435\u0442\u043e\u0432\u043e (Tetovo). Tetov\u00eb significa de maneira literal \"lugar de Teto\" e o mito da cidade \u00e9 que foi chamada as\u00ed polo lendario heroe Teto, quen supostamente limpou a cidade de serpes.\nDemograf\u00eda.\nA data de 2002, a cidade de Tetov\u00eb ti\u00f1a 52,915 habitantes coa seguinte composici\u00f3n \u00e9tnica:\nCidades irmandadas.\nTetov\u00eb est\u00e1 irmandada con:"}
{"id": "462154", "revid": "51821", "url": "https://gl.wikipedia.org/wiki?curid=462154", "title": "Tetovo", "text": ""}
{"id": "462155", "revid": "85894", "url": "https://gl.wikipedia.org/wiki?curid=462155", "title": "Guntimil, Guntimil, Xinzo de Limia", "text": "Guntimil \u00e9 un lugar da parroquia de Guntimil, no concello ourens\u00e1n de Xinzo de Limia, na Comarca da Limia. No ano 2022 ti\u00f1a 41 habitantes, dos cales 23 eran homes e 18 mulleres.\nSituaci\u00f3n.\nA aldea at\u00f3pase ao p\u00e9 do monte do Castelo e a uns cinco quil\u00f3metros da vila de Xinzo de Limia. \u00d3 seu arredor est\u00e1n as aldeas de Gudes, Mosteiro e Lamas.\nPatrimonio.\nEn Guntimil p\u00f3dese observar como principal monumento a igrexa de San Xo\u00e1n, unha das 9 igrexas que se conservan no concello de Xinzo de Limia e son un referente de arte rom\u00e1nica da Limia. Grazas a unha inscrici\u00f3n situada a car\u00f3n da porta lateral, co\u00f1\u00e9cese a s\u00faa data de modificaci\u00f3n e ampliaci\u00f3n da nave que \u00e9 en 1617.\nTam\u00e9n conta cun pazo tradicional, que a d\u00eda de hoxe est\u00e1n restaurando para alugar como casa rural para turistas e co antigo forno que xa non se lle da uso pero que se conserva como monumento antigo.\nEconom\u00eda.\nA econom\u00eda da poboaci\u00f3n bas\u00e9ase principalmente na gandar\u00eda xa que hai diversas granxas de ovellas e porcos, m\u00e1is unha industria do sector da maquinaria e a metalurxia. Tam\u00e9n unha pequena parte da poboaci\u00f3n son serradores.\nFestas.\nAs festas parroquiais cel\u00e9branse na fin de semana m\u00e1is pr\u00f3xima ao 24 de xu\u00f1o, d\u00eda de san Xo\u00e1n. O s\u00e1bado faise unha sardi\u00f1ada no campo da festa, acompa\u00f1ada de m\u00fasica, e o domingo hai unha procesi\u00f3n levando os santos dende a igrexa, dando volta pola aldea do lado e \u00f3 regresar cel\u00e9brase unha misa."}
{"id": "462156", "revid": "85894", "url": "https://gl.wikipedia.org/wiki?curid=462156", "title": "Chingiz", "text": "Chingiz Mustafayev, m\u00e1is co\u00f1ecido simplemente como Chingiz, \u00e9 un cantante, compositor e guitarrista acerbaixano nado en Moscova. Representar\u00e1 ao seu pa\u00eds no Festival de Eurovisi\u00f3n 2019 en Tel Aviv coa canci\u00f3n \"Truth\".\nBiograf\u00eda.\nChingiz naceu en Moscova e mudouse a Qazax, Acerbaix\u00e1n, cando ti\u00f1a seis anos de idade. Aprendeu a tocar a guitarra e empezou a compor canci\u00f3ns cando era moi novo.\nCarreira.\nCon 13 anos, mudouse coa s\u00faa nai e o seu irm\u00e1n a Bak\u00fa, onde se presentou \u00e1 versi\u00f3n acerbaixana de Pop Idol en 2007. Chingiz ga\u00f1oua competici\u00f3n, e pouco despois converteuse nunha nova estrela na industria musical de Acerbaix\u00e1n. En 2013, representou a Acerbaix\u00e1n internacionalmente no Festival New Wave en J\u016brmala, Letonia, quedando na posici\u00f3n 11 e cantando nun solo con Polina Gagarina. Tres anos despois, Mustafayev audicionou para a sexta edici\u00f3n de The Voice of Ukraine, quedando eliminado nas \"batallas\". Dende a\u00ed, Chingiz fixo carreira co seu grupo \"Palmas\", cham\u00e1ndose as\u00ed \"Chingiz &amp; Palmas\", mesturando o folk tradicional de Acerbaix\u00e1n e Turqu\u00eda con aires flamencos e pop. A principios de 2019, Chingiz lanzou en solitario o sinxelo \"T\u0259nha g\u0259z\u0259n\".\nO 8 de marzo de 2019, confirmouse que Chingiz representar\u00eda a Acerbaix\u00e1n no Festival de Eurovisi\u00f3n 2019 coa canci\u00f3n \"Truth\", actuando na segunda semi-final o 16 de maio de 2019 en Tel Aviv."}
{"id": "462158", "revid": "75439", "url": "https://gl.wikipedia.org/wiki?curid=462158", "title": "Lateralidade", "text": "O concepto de lateralidade foi modific\u00e1ndose \u00f3 longo dos anos, polo que hai moitos autores que van dar definici\u00f3ns sobre ela. Segundo Fern\u00e1ndez (2014) a lateralidade def\u00ednese como a preferencia dun lado do corpo respecto a outro ou a preferencia da metade do corpo, tendo en conta a prioridade dos membros superiores, do ollo, do o\u00eddo e dos membros inferiores.\nTipos de lateralidade.\nDentro da lateralidade podemos diferenciar certos tipos.\nEncontramos a lateralidade harm\u00f3nica, que se divide en dous tipos:\nA seguinte lateralidade que encontramos \u00e9 a desharm\u00f3nica. Esta, a s\u00faa vez, div\u00eddese en tres tipos:\nTam\u00e9n existen outros tipos de lateralidade que non se encontran definidos nos dous apartados anteriores como:\nDominancias laterais.\nAdemais dos tipos de lateralidades tam\u00e9n se te\u00f1en que establecer os tipos de dominancias laterais:\nTrastornos da lateralidade.\nSegundo Casaprima (2011) unha lateralidade constru\u00edda de maneira inadecuada pode producir trastornos na lateralidade. P\u00f3dense dividir do seguinte xeito:"}
{"id": "462159", "revid": "23204", "url": "https://gl.wikipedia.org/wiki?curid=462159", "title": "Anna Odobescu", "text": "Anna Odobescu \u00e9 unha cantante moldova. Representar\u00e1 ao seu pa\u00eds no Festival de Eurovisi\u00f3n 2019 coa canci\u00f3n \"Stay\". Ga\u00f1ou a selecci\u00f3n \"O melodie pentru Europa\" o 2 de marzo de 2019."}
{"id": "462161", "revid": "51821", "url": "https://gl.wikipedia.org/wiki?curid=462161", "title": "Truth (canci\u00f3n de Chingiz)", "text": "\"Truth\" \u00e9 unha canci\u00f3n do cantante acerbaixano Chingiz. Representar\u00e1 a Acerbaix\u00e1n no Festival de Eurovisi\u00f3n 2019 en Tel Aviv, Israel."}
{"id": "462162", "revid": "23204", "url": "https://gl.wikipedia.org/wiki?curid=462162", "title": "Stay (canci\u00f3n de Anna Odobescu)", "text": "\"Stay\" \u00e9 unha canci\u00f3n da cantante moldova Anna Odobescu. Representou a Moldavia no Festival de Eurovisi\u00f3n 2019 en Tel Aviv, Israel.\nO melodie pentru Europa 2019.\nA canci\u00f3n foi escollida na pre-selecci\u00f3n moldova para escoller representante para o Festival de Eurovisi\u00f3n, \"O Melodie pentru Europa\". A final foi o 2 de marzo de 2019 e ga\u00f1ou con 22 puntos, sendo a ga\u00f1adora do xurado e a segunda do p\u00fablico."}
{"id": "462163", "revid": "85894", "url": "https://gl.wikipedia.org/wiki?curid=462163", "title": "Conan Os\u00edris", "text": "Tiago Miranda, m\u00e1is co\u00f1ecido polo seu nome art\u00edstico Conan Os\u00edris, \u00e9 un cantautor portugu\u00e9s. Con dous \u00e1lbums lanzados en 2016 e 2017, tivo inmediatamente numerosas cr\u00edticas positivas na prensa, o que o lanzou ao panorama nacional. Con algunhas actuaci\u00f3ns importantes, como por exemplo o feche do festival de cinema independente de Lisboa, o \"IndieLisboa\", popularizouse, establecendo fortemente a s\u00faa carreira musical. Ga\u00f1ou notoriedade nacional, e mesmo internacional, ao presentarse coa canci\u00f3n \"Telem\u00f3veis\" no FestivalRTP da Can\u00e7\u00e3o 2019. Antinxiu tam\u00e9n as tendencias de YouTube e Spotify en Portugal. Despois de ga\u00f1ar o referido festival o 3 de marzo de 2019, Conan Os\u00edris competiu no Festival de Eurovisi\u00f3n 2019 en Tel Aviv, representando a Portugal."}
{"id": "462165", "revid": "51821", "url": "https://gl.wikipedia.org/wiki?curid=462165", "title": "Jurijus Veklenko", "text": "Jurijus Veklenko, tam\u00e9n co\u00f1ecido simplemente como Jurijus, \u00e9 un cantante lituano.\nFestival de Eurovisi\u00f3n.\nVeklenko actuou no Festival de Eurovisi\u00f3n 2015 como un dos coristas de Monika Linkyt\u0117 e Vaidas Baumila na s\u00faa actuaci\u00f3n coa canci\u00f3n \"This Time\", xunto aos outros tres coristas, Jurijus formou parte do beixo homosexual na actuaci\u00f3n da final.\nEn 2017, Veklenko fixo a voz principal do lip-sync da actuaci\u00f3n drag Lolita Zero na final nacional de Lituania coa canci\u00f3n \"Get Frighten\".\nJurijus ga\u00f1ou a final nacional do ano 2019 coa canci\u00f3n \"Run with the Lions, representando as\u00ed a Lituania no Festival de Eurovisi\u00f3n 2019 en Tel Aviv."}
{"id": "462167", "revid": "23204", "url": "https://gl.wikipedia.org/wiki?curid=462167", "title": "Castros de Asturias", "text": "Esta \u00e9 unha listaxe non exhaustiva de 245 castros existentes na provincia de Asturias por comarcas:"}
{"id": "462170", "revid": "1576", "url": "https://gl.wikipedia.org/wiki?curid=462170", "title": "D\u00edas oficiais internacionais", "text": ""}
{"id": "462172", "revid": "54334", "url": "https://gl.wikipedia.org/wiki?curid=462172", "title": "Melinda Ademi", "text": "Melinda Ademi, nada o 19 de novembro de 1995, e unha cantante kosovar asentada nos Estados Unidos de Am\u00e9rica.\nBiograf\u00eda.\nMelinda naceu en Kosovo, mais tivo que abandonar o pa\u00eds por mor da Guerra de Kosovo e chegou aos Estados Unidos xunto a s\u00faa familia como refuxiada. Nunha entrevista no programa American Idol, ela e a s\u00faa familia explican a dureza de fuxir de Kosovo, tiroteos entre as fronteiras de Montenegro e Bosnia e Hercegovina e da sorte que tiveron ao poder acceder ao \"Green Card\" e refuxiarse nos Estados Unidos.\nCarreira.\nComezou a s\u00faa carreira no talent-show American Idol no ano 2011, onde foi escollida como partipante, a\u00ednda que sen acadar unha boa posici\u00f3n. Volveu ao mesmo concurso dous anos despois, chegando \u00e1s semi-finais.\nNo ano 2015 lanza o seu primeiro sinxelo \"Purr\", pero non \u00e9 at\u00e9 2018 co lanzamento de \"Lulija\" cando consegue reco\u00f1ecemento e fama por toda a di\u00e1spora albanesa no mundo.\nNotas.\n "}
{"id": "462174", "revid": "7596", "url": "https://gl.wikipedia.org/wiki?curid=462174", "title": "Lista de d\u00edas internacionais segundo a Organizaci\u00f3n das Naci\u00f3ns Unidas", "text": "A seguinte lista, inevitablemente incompleta, tenta recolle-las datas nas que se celebran diferentes efem\u00e9rides convocadas pola Organizaci\u00f3n das Naci\u00f3ns Unidas e as s\u00faas axencias e organismos, co obxectivo de promover actividades reivindicativas, de informaci\u00f3n ou concienciaci\u00f3n social sobre o tema que se celebre en cada caso.\nOutubro.\nPrimeiro luns de outubro: D\u00eda Mundial do H\u00e1bitat"}
{"id": "462176", "revid": "27155", "url": "https://gl.wikipedia.org/wiki?curid=462176", "title": "Aeromonas hydrophila", "text": "Aeromonas hydrophila \u00e9 unha especie de bacteria con forma de bast\u00f3n heterotr\u00f3fica, gramnegativa, que se encontra principalmente en \u00e1reas de clima c\u00e1lido. Esta bacteria pode encontrarse en augas doces e salobres. Pode sobevivir en ambientes aerobios e anaerobios, e pode dixerir materiais como xelatina e hemoglobina. \"A. hydrophila\" foi illada dos humanos e animais na d\u00e9cada de 1950. \u00c9 a especie mellor co\u00f1ecida do x\u00e9nero \"Aeromonas\". Resiste aos antibi\u00f3ticos m\u00e1is com\u00fans e \u00e1s temperaturas fr\u00edas e d\u00e1 positivo nas probas da oxidase e do indol.\nEstrutura.\nAs \"A. hydrophila\" son bacterias gramnegativas con forma de bast\u00f3n recto con extremos arredondados (a forma est\u00e1 entre a de bacilo e cocobacilo), que xeralmente miden de 0,3 a 1,0 \u03bcm de largo e de 1,0 a 3,0 \u03bcm de longo. Non poden crecer a temperaturas de s\u00f3 4\u00a0\u00b0C. Son bacterias m\u00f3biles porque te\u00f1en un flaxelo polar.\nPatolox\u00eda.\nDebido \u00e1 s\u00faa estrutura, \u00e9 unha bacteria moi t\u00f3xica para moitos organismos. Cando entra no corpo das s\u00faas v\u00edtimas viaxa polo torrente circulatorio ata o primeiro \u00f3rgano dispo\u00f1ible. Produce a enterotoxina citot\u00f3xica aerolisina, que pode causar danos nos tecidos. \"A. hydrophila, A. caviae\" e \"A. sobria\" son consideradas pat\u00f3xenos oportunistas, o que significa que raramente infectan individuos sans. \"A. hydrophila\" \u00e9 un importante pat\u00f3xeno de peixes e anfibios, e a s\u00faa patoxenidade para os humanos co\u00f1\u00e9cese desde hai d\u00e9cadas. The genomic insights of aeromonads could be a stepping stone into understanding of them\nMecanismo patox\u00e9nico.\nA patoxenidade das especies de \"Aeromonas\" cr\u00edase que estaba mediada por diversas prote\u00ednas extracelulares que produc\u00edan, como a aerolisina, lipase, quitinase, amilase, xelatinase, hemolisinas e enterotoxinas. Por\u00e9n, o mecanismo patox\u00e9nico a\u00ednda non se co\u00f1ece. Un sistema de secreci\u00f3n de tipo III proposto recentemente (TTSS) foi ligado coa patox\u00e9nese de \"Aeromonas\". O TTSS \u00e9 unha maquinaria de secreci\u00f3n especializada de prote\u00ednas que exporta factores de virulencia directamente \u00e1s c\u00e9lulas h\u00f3spede. Estes factores subverten as funci\u00f3ns normais da c\u00e9lula h\u00f3spede en beneficio das bacterias invasoras. En contraste coa v\u00eda secretora xeral, a TTSS ponse a funcionar cando un pat\u00f3xeno entra en contacto coas c\u00e9lulas h\u00f3spede. A toxina de ADP-ribosilaci\u00f3n \u00e9 unha das mol\u00e9culas efectoras de varias bacterias pat\u00f3xenas e \u00e9 translocada a trav\u00e9s do TTSS e levada ao citoplasma, o que leva \u00e1 interrupci\u00f3n da v\u00eda NF-\u03baB, causa danos citoesquel\u00e9ticos e apoptose. Esta toxina foi caracterizada en \"A. hydrophila\" (illamentos en diarreas humanas), \"A. salmonicida\" (pat\u00f3xeno de peixes) e \"A. jandaei\" GV17, unha cepa pat\u00f3xena que pode causar enfermidades en humanos e peixes.\nV\u00edas de exposici\u00f3n.\nA bacteria enc\u00f3ntrase nas augas, solos e alimentos. As infecci\u00f3ns por \"A. hydrophila\" ocorren moi a mi\u00fado durante os cambios sexuais, situaci\u00f3ns estresantes, cambios de temperatura, en ambientes contaminados, e cando un organismo est\u00e1 xa infectado cun virus ou outra bacteria. Pode tam\u00e9n ser inxerido trav\u00e9s de produtos alimenticios contaminados coa bacteria, como alimentos mari\u00f1os, carnes e incluso certos vexetais como as coles de Bruxelas. Pode tam\u00e9n ser transmitida polas samesugas.\nEn peixes e anfibios.\n\"A. hydrophila\" est\u00e1 asociada principalmente con enfermidades que se dan en peixes de auga doce e anfibios, porque estes organismos viven en ambientes acu\u00e1ticos onde est\u00e1 presente a bacteria. Est\u00e1 ligada a unha enfermidade atopada nas ras chamada \"patas vermellas\", que causa hemorraxias internas \u00e1s veces mortais. Cando un peixe est\u00e1 infectado por \"A. hydrophila\", desenvolve \u00falceras, podremia das aletas e septiciemia hemorr\u00e1xica. A septicemia hemorr\u00e1xica causa lesi\u00f3ns que orixinan o desprendemento das escamas, hemorraxias nas branquias e \u00e1rea anal, \u00falceras na pel e exoftalmia e inchamento abdominal.\nEnfermidades humanas.\n\"A. hydrophila\" non \u00e9 un pat\u00f3xeno tan normal nos humanos como o \u00e9 en peixes e anfibios. Unha das enfermidades que pode causar en humanos \u00e9 a gastroenterite, que ocorre principalmente en nenos pequenos e persoas inmunocomprometidas ou con problemas de crecemento. Esta bacteria est\u00e1 ligada a dous tipos de gastroenterites. O primeiro tipo \u00e9 unha doenza similar ao c\u00f3lera, que causa diarrea de auga de arroz. O outro tipo \u00e9 a gastroenterite disent\u00e9rica, que causa a expulsi\u00f3n de feces mesturadas con sangue e mucus. A gastroenterite disent\u00e9rica \u00e9 a m\u00e1is grave das d\u00faas e pode prolongarse durante varias semanas. \"A. hydrophila\" \u00e9st\u00e1 tam\u00e9n asociada coa cellulite. Tam\u00e9n causa outras doenzas como a mionecrose e o eccema en persoas con sistemas inmunitarios comprometidos ou suprimidos (por medicaci\u00f3n). En moi raros casos, \"A. hydrophila\" pode causar fascite necrotizante.\nGromos.\nA\u00ednda que \"A. hydrophila\" pode causar graves doenzas, non se informou ata agora de gromos infecciosos a grande escala pola s\u00faa causa. Si houbo gromos entre outros vertebrados. En Porto Rico estudouse a s\u00faa presenza no tracto intestinal de lagartos \"Anolis\", no que se atoparon 116 cepas. En 1988 ocorreu un pequeno gromo en California en humanos, con diversas hospitalizaci\u00f3ns.\nTratamentos.\n\"A. hydrophila\" pode ser eliminada usando soluci\u00f3ns ao 1% de hipoclorito de sodio ou ao 2% de hipoclorito de calcio (lixivias)\nBrage et al., 1990, recomenda a administraci\u00f3n de fluoroquinolona como tratamento profil\u00e1ctico durante a aplicaci\u00f3n medicinal de samesugas.\nAntibi\u00f3ticos como cloranfenicol, florfenicol, tetraciclina, sulfonamida, derivados do nitrofurano e \u00e1cidos piridinocarbox\u00edlicos util\u00edzanse para eliminar e controlar as infecci\u00f3ns por \"A. hydrophila\".\nA terramicina eng\u00e1dese a alimentos de peixes durante as operaci\u00f3ns nas piscifactor\u00edas como outro axente quimioterap\u00e9utico para a prevenci\u00f3n de \"A. hydrophila\"."}
{"id": "462177", "revid": "1888", "url": "https://gl.wikipedia.org/wiki?curid=462177", "title": "Jos\u00e9 Torres Paz", "text": "Jos\u00e9 Torres Paz, nado en Cerdedo e finado en Alba o 11 de agosto de 1936, foi un pol\u00edtico galego.\nTraxectoria.\nCoa folga xeral revolucionaria de 1934 foi detido en outubro. Foi posto en liberdade o 14 de decembro de 1934 canda Carlos Gonz\u00e1lez Est\u00e9vez, Antonio Sueiro Cadavid, Sabino Bugallo Vali\u00f1as, Camilo Sueiro Bouzas, Francisco Varela Garrido e Alfredo Iglesias \u00c1lvarez. Pertenceu \u00e1 Agupaci\u00f3n Socialista de Cerdedo, da que foi elixido presidente da directiva en xaneiro de 1935, e membro da Sociedad de Agricultores de Cerdedo. Foi oficial do concello e concelleiro republicano. Integrante do \"Comit\u00e9 de Emerxencia\" que, en xullo de 1936, se significou en Cerdedo na defensa da legalidade republicana. Co golpe de Estado do 18 de xullo de 1936 agochouse canda Francisco Varela Garrido e outros compa\u00f1eiros no monte do Seixo (cova do Outeiro das Aveas). Cando visitaba o seu fogar, foi delatado por un veci\u00f1o falanxista, detido e conducido ao cuartel da Garda Civil de Cerdedo. A noite do 11 de agosto de 1936 membros da Guardia C\u00edvica e falanxistas de Cerdedo conducirono a Pontevedra xunto con Severino Bugallo Vali\u00f1as, Jes\u00fas Gonz\u00e1lez Gonz\u00e1lez, Jos\u00e9 Mar\u00eda Taberneiro Fraiz, Jos\u00e9 Cortizo Gonz\u00e1lez e Manuel Garrido \"o Negro\". Esa noite, nun punto da estrada Pontevedra-Compostela, \u00e1 altura do lugar de Alba foron asasinados Jos\u00e9 Torres, Jos\u00e9 Mar\u00eda Taberneiro, Jes\u00fas Gonz\u00e1lez e Jos\u00e9 Cortizo e os seus corpos abandonados nunha gabia da estrada. Deron por morto a Manuel Garrido, mais deu sobrevivido."}
{"id": "462179", "revid": "23204", "url": "https://gl.wikipedia.org/wiki?curid=462179", "title": "George Shaw", "text": "George Kearsley Shaw, co\u00f1ecido na bibliograf\u00eda internacional como George Shaw, nado o 10 de decembro de 1751 en Bierton, Buckinghamshire, Inglaterra, e finado o 22 de xullo de 1813 en Londres, foi un m\u00e9dico, bot\u00e1nico e zo\u00f3logo ingl\u00e9s.\nTraxectoria.\nMacido en Bierton, Buckinghamshire, e estudou no Hertford College, da Universidade de Oxford, recibindo o seu M.A. en 1772. En 1786 foi profeso auxiliar de bot\u00e1nica na Universidade de Oxford. Foi cofundador da Sociedade Linneana de Londres en 1788, e elixido membro da Royal Society en 1789.\nEn 1791, foi conservador auxiliar da secci\u00f3n de Historia Natural do Museo Brit\u00e1nico. D\u00e1ndose conta de que a maior\u00eda dos esp\u00e9cimes que doara ao Museo Hans Sloane estaban en moi malas condici\u00f3ns; o material m\u00e9dico e anat\u00f3mico que se enviou ao Museo do \"Royal College of Surgeons\", os animais taxidermizados estaban tan deteriorados que deberon ser queimados. A paga do Museo era tan mala que Shaw tivo que escribir moito tempo, e as\u00ed descoidou a conservaci\u00f3n da colecci\u00f3n.\nPublicou unha das primeiras descrici\u00f3ns inglesas cos nomes cient\u00edficos dalg\u00fans dos animais australianos com\u00fans na s\u00faa \"Zoolox\u00eda da Nova Holanda\" (1794), como se denominaba Australia naquela \u00e9poca. Foi un dos primeiros cient\u00edficos en examinar un ornitorrinco, e publicou a primeira descrici\u00f3n cient\u00edfica desta especie en \"The Naturalist's Miscellany\", en 1799."}
{"id": "462181", "revid": "5863", "url": "https://gl.wikipedia.org/wiki?curid=462181", "title": "Pedro V\u00e1zquez de Neyra", "text": ""}
{"id": "462182", "revid": "127505", "url": "https://gl.wikipedia.org/wiki?curid=462182", "title": "L\u00e1grimas de Sangre", "text": "L\u00e1grimas de Sangre \u00e9 unha banda de m\u00fasica que nace en Barcelona, concretamente en El Masnou, no ano 2006. O tipo de m\u00fasica que tocan \u00e9 rap combativo que se inspira no hip hop, rock e o reggae. O grupo est\u00e1 formado por Acid Lemon (DJ e produtor), Neidos, Ram\u00f3n Anglada (guitarrista), Still III e Microbio (como cantantes).\nHistoria.\nA banda lanza o primeiro \u00e1lbum \"Coincidencia\" en 2007 e comezan a actuar como abreconcertos de Dani Ro. Neste momento a banda estaba composta por Neidos, Microbio, Kaiz e Enigmah. En 2008, sacan o seu \u00e1lbum \"Dos punto cero\" e despois dis\u00f3lvese o grupo. En 2010 volven a unirse grazas a Still III e nace por primeira vez o nome \"L\u00e1grimas de Sangre\".\nEn maio de 2011, lanzan os 3 temas m\u00e1is reivindicativos dentro dun conxunto chamado \u00ab15-LDS\u00bb inclu\u00eddo no \u00e1lbum \"La Real M\u00fasica Expl\u00edcita\". Este traballo recibiu moi boas cr\u00edticas e numerosas visitas a You Tube. No 2012 o grupo saca \"Derechos y Derechas\" e no ano seguinte toman un descanso ata final de ano, onde co tema \u00abEn la herida\u00bb,se incorpora ao grupo Acid Lemon. En 2014 presentan \"Movidas y Delirios\".\nNo 2015 LDS volve cun novo disco, \"Si uno no se rinde\", caracterizado por un rap combativo e a canci\u00f3n \u00abVoy a celebrarlo\u00bb, con moitas visualizaci\u00f3ns en YouTube a pouco de sa\u00edr. Nesta \u00e9poca \u00fanese ao grupo o guitarrista Ram\u00f3n Anglada. LSD pon fin \u00e1 xira deste disco despois de ano e medio percorrendo a xeograf\u00eda catal\u00e1 e vasca.\nEn 2016 volven m\u00e1is fortes ca nunca co seu traballo \"Viridarqu\u00eda\", \u00e1lbum composto de 15 canci\u00f3ns, nas que se incl\u00faen colaboraci\u00f3ns con grupos co\u00f1ecidos como Zoo, Glaukoma, Chalart58 e a cantautora Silvia Tom\u00e1s. Este disco tivo moita forza con concertos por toda Espa\u00f1a e en 17 deles coas entradas todas vendidas.\nNo 2017, destaca o \u00e9xito conseguido no festival Vi\u00f1arock xa que foron un dos grupos con m\u00e1is poder xunto co rapeiro Kase-O e os grupos Txarango e La Pegatina. Miles de mozos gozaron da actuaci\u00f3n do grupo e sobre todo da canci\u00f3n \u00abLa gente\u00bb do novo disco \"Viridarqu\u00eda\". En 2018 o grupo amosaba unha axenda chea de concertos, convert\u00e9ndose nun dos grupos m\u00e1is solicitados para festivais.\nEn 2019 sacan o \u00e1lbum \"V\u00e9rtigo\" no que reflicten o que significa para eles, un grupo de amigos que fan m\u00fasica por diversi\u00f3n, acadar a fama, cos pros e contras que ten ser un personaxe p\u00fablico. O disco est\u00e1 composto por 17 cortes, que nacen da necesidade expresiva que caracteriza a esta banda."}
{"id": "462184", "revid": "5863", "url": "https://gl.wikipedia.org/wiki?curid=462184", "title": "Pedro Vazquez de Neira y Santiso", "text": ""}
{"id": "462185", "revid": "5863", "url": "https://gl.wikipedia.org/wiki?curid=462185", "title": "Pedro Vazquez de Neyra y Santiso", "text": ""}
{"id": "462186", "revid": "5863", "url": "https://gl.wikipedia.org/wiki?curid=462186", "title": "Pedro Vazquez de Neyra e Santiso", "text": ""}
{"id": "462187", "revid": "5863", "url": "https://gl.wikipedia.org/wiki?curid=462187", "title": "Pedro Vazquez de Neira e Santiso", "text": ""}
{"id": "462188", "revid": "23204", "url": "https://gl.wikipedia.org/wiki?curid=462188", "title": "Jean Cabanis", "text": "Jean Louis Cabanis, nado o 8 de marzo de 1816 en Berl\u00edn, e finado o 20 de febreiro de 1906 na mesma cidade, foi un ornit\u00f3logo alem\u00e1n.\nTraxectoria.\nCabanis naceu en Berl\u00edn, no seo dunha vella familia hugonote que emigrara de Francia. Estudou na Universidade Humboldt desa cidade, desde 1835 a 1839, ano en que viaxou a Am\u00e9rica do Norte, regresando en 1841 cunha gran colecci\u00f3n de esp\u00e9cimes de historia natural. Ao seu regreso impratiu clases na universidade na que estudou. \nFoi o director auxiliar do Museo de Historia Natural de Berl\u00edn, posto deixado por Martin Lichtenstein. Fundou en 1853 o \"Journal f\u00fcr Ornithologie\", supervis\u00e1ndoo durante os seguintes corenta e un anos, cando foi sucedido polo seu xenro Anton Reichenow.\nEponimia.\nNome\u00e1ronse varias aves na s\u00faa honra:\nAbreviatura.\nA abreviatura Cabanis empr\u00e9gase para reeco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "462189", "revid": "72012", "url": "https://gl.wikipedia.org/wiki?curid=462189", "title": "Jean Louis Cabanis", "text": ""}
{"id": "462190", "revid": "27155", "url": "https://gl.wikipedia.org/wiki?curid=462190", "title": "Incilius periglenes", "text": ""}
{"id": "462191", "revid": "27155", "url": "https://gl.wikipedia.org/wiki?curid=462191", "title": "Bufo periglenes", "text": ""}
{"id": "462193", "revid": "54334", "url": "https://gl.wikipedia.org/wiki?curid=462193", "title": "Iris Malvido", "text": "Iris Malvido Lago, nada en Vigo en 1989, \u00e9 unha pol\u00edtica galega.\nTraxectoria.\nFilla e neta de sindicalistas da CIG. Licenciouse en psicolox\u00eda na Universidade de Santiago de Compostela. Militou en Anova e Cerna, formou parte da candidatura de Manifesto Mi\u00f1or de Gondomar nas elecci\u00f3ns municipais de 2015 e forma parte do Consello das Mareas. Nas Elecci\u00f3ns Xerais de abril de 2019 en Espa\u00f1a encabezou a candidatura de En Marea ao congreso dos deputados pola provincia de Pontevedra.\nNotas.\n "}
{"id": "462194", "revid": "27155", "url": "https://gl.wikipedia.org/wiki?curid=462194", "title": "Sobreexplotaci\u00f3n dos recursos", "text": ""}
{"id": "462195", "revid": "22795", "url": "https://gl.wikipedia.org/wiki?curid=462195", "title": "Ernesto Mauri (hom\u00f3nimos)", "text": "O nome Erenesto Mauri pode referirse a:"}
{"id": "462196", "revid": "54334", "url": "https://gl.wikipedia.org/wiki?curid=462196", "title": "Cristina P\u00e9rez Herraiz", "text": "Cristina P\u00e9rez Herraiz, \u00e9 unha pol\u00edtica galega.\nTraxectoria.\nTraballou no servizo de emprego. Elixida concelleira de Lugo por Lugonovo nas elecci\u00f3ns de 2015 \u00e9 voceira do seu grupo municipal dende 2017. Nas elecci\u00f3ns xerais de 2019 encabeza a lista ao Congreso pola provincia de Lugo por En Marea.\nNotas.\n "}
{"id": "462198", "revid": "85894", "url": "https://gl.wikipedia.org/wiki?curid=462198", "title": "Iv\u00e1n Olmos", "text": "Iv\u00e1n Olmos Ferreiro, nado en Xinzo de Limia en 1994, \u00e9 un pol\u00edtico galego.\nTraxectoria.\nGraduado en Comunicaci\u00f3n Audiovisual na Universidade de Santiago de Compostela, colaborou con Xinzo Adiante. En 2018 ga\u00f1ou o campionato universitario de debate en castel\u00e1n. Nas elecci\u00f3ns xerais de 2019 encabeza a candidatura ao Congreso de En Marea pola provincia de Ourense."}
{"id": "462199", "revid": "1131", "url": "https://gl.wikipedia.org/wiki?curid=462199", "title": "Puzo do Lago", "text": "O Puzo do Lago \u00e9 unha lagoa situada na parroquia do Lago, no concello de Maside. Est\u00e1 declarado espazo natural de interese local.\nEspazo.\nO lago est\u00e1 rodeado por unha gran vexetaci\u00f3n principalmente pi\u00f1eiros, carballos e casti\u00f1eiros. Entre a fauna que poboa o espazo hai anfibios como ras e aves como garzas e patos. A car\u00f3n do lago hai un campo de golf e unha pista de terra na que se celebran carreiras de cabalos e partidos de horseball\nLenda.\nEladio Rodr\u00edguez Gonz\u00e1lez recolleu a seguinte lenda. No cami\u00f1o a Bel\u00e9n, a Virxe Mar\u00eda pasou pola parroquia do Lago. Levaba dous d\u00edas de cami\u00f1o e descansando aos poucos sen un anaco de comida que levar a boca, cando chegou de madrugada a unha pequena aldea. Con moito esforzo, a pobre muller petou na porta da primeira casa do lugar. Cando o dono sa\u00edu, a pobre da Virxe pediu a aquel home un pouco de pan ou algo que levar a boca, e un pouco de colleito, por caridade, pero este d\u00edxolle que no lle daba nada e que fose preguntar a outro veci\u00f1o. Foi de casa en casa preguntando, pero ningu\u00e9n quixo axudala, nin sequera o p\u00e1rroco, co cal se cruzara na r\u00faa de cami\u00f1o a s\u00faa igrexa. Sa\u00edndo da aldea topou un forno no que traballaban tres humildes mulleres, e decidiu entrar e ver ser elas a axudaban. As panadeiras consternadas co que a pobre Virxe lle contara sobre o que sucedera na vila decidiron prepararlle unha b\u00f3la para que puidera comer algo. Ao meter a primeira, esta medrou moit\u00edsimo como se fose un milagre de Deus. Ent\u00f3n as tres mulleres decidiron facer m\u00e1is probas con outras b\u00f3las, e todas sa\u00edan enormes. \u00d3 final optaron por ser avaras e non darlle ningunha bola \u00e1 pobre Virxe. \nCando esta deixaba o lugar xa sen forzas e v\u00e9ndose morrer, apareceu unha nena, a cal vendo a pobre muller tan desvalida decidiu darlle un pouco da comida que ti\u00f1a. A Virxe preguntoulle \u00e1 neni\u00f1a quen era e a nena contoulle que era orfa e que se adicaba a coidar o gando da xente do pobo para poder sobrevivir. Ante a avaricia mostrada polo pobo, preguntoulle \u00e1 nena o nome daquel lugar. A nena respondeulle que se chamaba O Lago. Ent\u00f3n a Virxe d\u00edxolle: \"Atenta neni\u00f1a: \u201cSe eres Lago te asolajo con el de arriba para abajo\u201d\". E como por arte de maxia aquel pobo comezou a inundarse ata quedar completamente inundado ata hoxe. Dise que nas noites de San Xo\u00e1n, se un se acerca ao lago pode ouvir as camp\u00e1s da igrexa daquela parroquia."}
{"id": "462200", "revid": "89787", "url": "https://gl.wikipedia.org/wiki?curid=462200", "title": "Ernesto Mauri (editor)", "text": "Ernesto Mauri, nado o 2 de decembro de 1946 en Vimercate, provincia de Monza e Brianza, Lombard\u00eda, \u00e9 un home de negocios e editor italiano.\nTraxectoria.\nLicenciado en econom\u00eda pola Universidade Cat\u00f3lica do Sagrado Coraz\u00f3n de Mil\u00e1n.\nA s\u00faa carreira profesional, despois dun per\u00edodo nunha empresa de auditor\u00eda, comezou en 1975 con Rusconi Editore. Dentro de Rusconi Editore, Mauri realizou varias tarefas, cont\u00e1beis, administrativas e publicitarias, at\u00e9 ocupar o cargo de xerente xeral en 1989. O per\u00edodo en Rustioni conclu\u00edu en 1991, \u00e9poca na que o n\u00famero de xornais aumentou de 6 a 26.\nComo editor, Mauri tivo a oportunidade de desenvolver unha experiencia internacional, primeiro en Francia con Hachette e logo en Espa\u00f1a co Grupo 16. Participou no nacemento de Italia 1, a rede de televisi\u00f3n fundada en 1982.\nDesde 2008 \u00e9 o presidente de Mondadori France, desde 2013 \u00e9 o conselleiro delgado do Grupo Mondadori, e desde xaneiro de 2015 \u00e9 o presidente de Mondadori Libri S.p.A.\nDesde xullo de 2014 \u00e9 membro do comit\u00e9 de presidencia da Federaci\u00f3n italiana de editores de xornais (FIEG).\nO 9 de novembro de 2011 foi nomeado Cabaleiro da Orde das Artes e as Letras polo Ministro de Cultura do goberno franc\u00e9s Fr\u00e9d\u00e9ric Mitterrand."}
{"id": "462201", "revid": "5863", "url": "https://gl.wikipedia.org/wiki?curid=462201", "title": "Reyno de Galicia", "text": ""}
{"id": "462202", "revid": "5863", "url": "https://gl.wikipedia.org/wiki?curid=462202", "title": "Relaci\u00f3n de las Exequias que hi\u00e7o la Real Audiencia del Reyno de Gali\u00e7ia, \u00e1 la Magestad de la Reyna D. Margarita", "text": ""}
{"id": "462203", "revid": "5863", "url": "https://gl.wikipedia.org/wiki?curid=462203", "title": "Relaci\u00f3n de las Exequias que hico la Real Audiencia del Reyno de Gali\u00e7ia, \u00e1 la Magestad de la Reyna D. Margarita", "text": ""}
{"id": "462204", "revid": "785", "url": "https://gl.wikipedia.org/wiki?curid=462204", "title": "Relacion de las Exequias que hi\u00e7o la Real Audiencia del Reyno de Gali\u00e7ia \u00e1 la Magestad de la Reyna D. Margarita", "text": ""}
{"id": "462205", "revid": "785", "url": "https://gl.wikipedia.org/wiki?curid=462205", "title": "Relacion de las Exequias que hico la Real Audiencia del Reyno de Gali\u00e7ia \u00e1 la Magestad de la Reyna D. Margarita", "text": ""}
{"id": "462206", "revid": "785", "url": "https://gl.wikipedia.org/wiki?curid=462206", "title": "Relacion de las Exequias que hi\u00e7o la Real Audiencia del Reyno de Gali\u00e7ia, \u00e1 la Magestad de la Reyna D. Margarita", "text": ""}
{"id": "462207", "revid": "785", "url": "https://gl.wikipedia.org/wiki?curid=462207", "title": "Relacion de las Exequias que hico la Real Audiencia del Reyno de Gali\u00e7ia, \u00e1 la Magestad de la Reyna D. Margarita", "text": ""}
{"id": "462208", "revid": "785", "url": "https://gl.wikipedia.org/wiki?curid=462208", "title": "Relacion de las Exequias que hico la real Audiencia del Reyno de Gali\u00e7ia a la Magestad de la Reyna D. Margarita de Austria", "text": ""}
{"id": "462209", "revid": "785", "url": "https://gl.wikipedia.org/wiki?curid=462209", "title": "Relacion de las Exequias que hi\u00e7o la real Audiencia del Reyno de Gali\u00e7ia a la Magestad de la Reyna D. Margarita de Austria", "text": ""}
{"id": "462210", "revid": "785", "url": "https://gl.wikipedia.org/wiki?curid=462210", "title": "Relacion de las Exequias que hi\u00e7o la real Audiencia del Reyno de Gali\u00e7ia \u00e1 la Magestad de la Reyna D. Margarita de Austria", "text": ""}
{"id": "462211", "revid": "785", "url": "https://gl.wikipedia.org/wiki?curid=462211", "title": "Relacion de las Exequias que hico la real Audiencia del Reyno de Gali\u00e7ia \u00e1 la Magestad de la Reyna D. Margarita de Austria", "text": ""}
{"id": "462212", "revid": "785", "url": "https://gl.wikipedia.org/wiki?curid=462212", "title": "Relacion de las Exequias que hico la real Audiencia del Reyno de Gali\u00e7ia, \u00e1 la Magestad de la Reyna D. Margarita de Austria", "text": ""}
{"id": "462213", "revid": "785", "url": "https://gl.wikipedia.org/wiki?curid=462213", "title": "Relacion de las Exequias que hi\u00e7o la real Audiencia del Reyno de Gali\u00e7ia, \u00e1 la Magestad de la Reyna D. Margarita de Austria", "text": ""}
{"id": "462214", "revid": "785", "url": "https://gl.wikipedia.org/wiki?curid=462214", "title": "Relacion de las Exequias que hico la real Audiencia del Reyno de Gali\u00e7ia, a la Magestad de la Reyna D. Margarita de Austria", "text": ""}
{"id": "462215", "revid": "785", "url": "https://gl.wikipedia.org/wiki?curid=462215", "title": "Relacion de las Exequias que hi\u00e7o la real Audiencia del Reyno de Gali\u00e7ia, a la Magestad de la Reyna D. Margarita de Austria", "text": ""}
{"id": "462216", "revid": "54334", "url": "https://gl.wikipedia.org/wiki?curid=462216", "title": "Fernando Cabanas L\u00f3pez", "text": "Fernando David Cabanas L\u00f3pez, nado en Ferrol, \u00e9 un historiador galego.\nTraxectoria.\nEstudou enxe\u00f1ar\u00eda radioelectr\u00f3nica naval pola Escola Superior da Mari\u00f1a Civil. realizando un mestrado en dita disciplina. Traballou en varias empresas do sector naval, a onde chegou como xefe de telecomunicaci\u00f3ns e radionavegaci\u00f3n. Opositou a Fenosa, e traballou al\u00ed en diferentes cargos at\u00e9 se xubilar."}
{"id": "462217", "revid": "785", "url": "https://gl.wikipedia.org/wiki?curid=462217", "title": "Fernando D. Cabanas L\u00f3pez", "text": ""}
{"id": "462218", "revid": "785", "url": "https://gl.wikipedia.org/wiki?curid=462218", "title": "Fernando David Cabanas L\u00f3pez", "text": ""}
{"id": "462219", "revid": "98629", "url": "https://gl.wikipedia.org/wiki?curid=462219", "title": "Vimercate", "text": "Vimercate \u00e9 unha comuna italiana da provincia de Monza e Brianza, na rexi\u00f3n da Lombard\u00eda.\nXeograf\u00eda.\nSituada a 194 msnm, ocupa unha superficie de 20,72 km\u00b2. No ano 2018 ti\u00f1a unha poboaci\u00f3n de 25 994 habitantes, polo que a s\u00faa densidade de poboaci\u00f3n era nese ano de 1 254,54 hab./km\u00b2. \nEnc\u00f3ntrase no val do Po, na chamada \"chaira padana\", no bordo dos antigamente chamados outeiros de Brianza, ao nordeste de Mil\u00e1n, a capital da rexi\u00f3n, da que dista 29 km. Outras distancias de cidades pr\u00f3ximas son: Monza, a 8 km; B\u00e9rgamo, a 35 km e Lecco a 31 km.\nNa s\u00faa parte oriental est\u00e1 atravesada polo regato ou torrente Molgora, que fl\u00fae desde o norte, desde o municipio de Usmate, cara ao sur, ao municipio veci\u00f1o de Burago Molgora.\nA parte norte, chamada San Maurizio, \u00e9 un barrio que conta con d\u00faas igrexas, unha das cuales conta cun oratorio, unha \u00e1rea protexida ao redor do regato Molgora e escolas de primeiro e segundo grao."}
{"id": "462220", "revid": "54334", "url": "https://gl.wikipedia.org/wiki?curid=462220", "title": "Vanessa Somoza", "text": "Vanessa Somoza Dom\u00ednguez, nada o 2 de setembro de 1976 en Sarria, \u00e9 unha pintora e pol\u00edtica galega.\nTraxectoria.\nEstudou gr\u00e1fica publicitaria na escola de artes aplicadas e oficios art\u00edsticos Ram\u00f3n Falc\u00f3n de Lugo e pintura con Antonio V\u00e1zquez Rivas. En 1996 realizou a s\u00faa primeira exposici\u00f3n individual nun pub da s\u00faa localidade natal e en 2005 a primeira nunha galer\u00eda art\u00edstica. Militante de Esquerda Unida, participou na lista de Alternativa Cidad\u00e1 de Esquerdas nas elecci\u00f3ns municipais de 2015 en Lugo . Nas elecci\u00f3ns xerais de Espa\u00f1a de 2015 e nas Elecci\u00f3ns xerais de Espa\u00f1a de 2016 foi segunda na lista ao Congreso de En Marea. Tanto nas Elecci\u00f3ns xerais de Espa\u00f1a de abril de 2019 como nas de novembro do mesmo ano encabezou a lista pola coalici\u00f3n En Com\u00fan Unidas Podemos. Foi de segunda, tras Miguel Anxo Fern\u00e1ndez Bello, na lista \u00e1s Elecci\u00f3ns ao Parlamento de Galicia de 2020.\nNotas.\n "}
{"id": "462221", "revid": "5863", "url": "https://gl.wikipedia.org/wiki?curid=462221", "title": "Relaci\u00f3n de las Exequias que hi\u00e7o la Real Audiencia del Reyno de Galicia a la Majestad de la Reyna D. Margarita de Austria, Nra. Se\u00f1ora", "text": ""}
{"id": "462222", "revid": "27155", "url": "https://gl.wikipedia.org/wiki?curid=462222", "title": "Ranavirus", "text": "Ranavirus \u00e9 un x\u00e9nero de virus da familia \"Iridoviridae\". Hai ademais outros catro x\u00e9neros de virus nesa familia, pero \"Ranavirus\" \u00e9 o \u00fanico que incl\u00fae virus que son infecciosos para anfibios e r\u00e9ptiles. Adicionalmente, \u00e9 un dos tres x\u00e9neros desta familia que infecta peixes tele\u00f3steos, xunto con \"Lymphocystivirus\" e \"Megalocytivirus\". A familia \"Iridoviridae\" \u00e9 unha das cinco familias de virus de ADN grande nucleocitoplasm\u00e1ticos.\nOs \"Ranavirus\" foron illados por primeira vez na d\u00e9cada de 1960 da ra \"Lithobates pipiens\".\nImpacto ecol\u00f3xico.\nOs \"Ranavirus\", como o \"Megalocytivirus\", son un grupo emerxente de virus de ADN bicatenario estreitamente relacionados que causan infecci\u00f3ns sist\u00e9micas nunha ampla variedade de peixes de auga salgada e doce silvestres e criados en piscifactor\u00eda. Igual que os \"Megalocytivirus\", os gromos de \"Ranavirus\" te\u00f1en unha considerable importancia econ\u00f3mica en acuicultura, como epizo\u00f3ticos poden orixinar unha perda moderada de peixes ou episodios de mortaldade en masa en peixes de acicultura. Por\u00e9n, a diferenza dos \"Megalocytivirus\", as infecci\u00f3ns por \"Ranavirus\" en anfibios foron consideradas un factor que contrib\u00fae ao declive das poboaci\u00f3ns de anfibios global. O impacto dos \"Ranavirus\" sobre as poboaci\u00f3ns de anfibios foi comparada coa do fungo quitridio \"Batrachochytrium dendrobatidis\", o axente causante da quitridiomicose.\nEvoluci\u00f3n.\nOs \"Ranavirus\" parece que evolucionaron a partir de virus de peixes que despois pasaron a infectar anfibios e r\u00e9ptiles.\nH\u00f3spedes reptilianos.\nAdemais de peixes e anfibios, varias especies de r\u00e9ptiles son afectados por \"Ranavirus\", como:\nTaxonom\u00eda.\nGrupo: ADN bicatenario (dsDNA)\nA familia \"Iridoviridae\" est\u00e1 dividida en cinco x\u00e9neros, que son \"Chloriridovirus\", \"Iridovirus\", \"Lymphocystivirus\", \"Megalocytivirus\", e \"Ranavirus\". O x\u00e9nero \"Ranavirus \" est\u00e1 composto por 6 especies virais reco\u00f1ecidas, 3 das cales infectan anfibios, que son: virus de Ambystoma tigrinum (\"Ambystoma tigrinum virus\", ATV), iridovirus Bohle (\"Bohle iridovirus\" BIV) e o virus da ra 3 (\"frog virus 3\").\nEstrutura.\nOs \"Ranavirus\" son grandes virus de ADN icosa\u00e9dricos que miden aproximadamente 150\u00a0nm de di\u00e1metro cun gran xenoma dunha soa mol\u00e9cula de ADN bicatenario linear duns 105 kbp, que codifica uns 100 produtos x\u00e9nicos. O principal compo\u00f1ente estrutural da c\u00e1pside proteica \u00e9 a prote\u00edna maior da c\u00e1pside (MCP).\nReplicaci\u00f3n.\nA replicaci\u00f3n ranaviral foi ben estudada usando a especie tipo do x\u00e9nero, o virus da ra 3 (\"Frog virus 3\", FV3). A replicaci\u00f3n do FV3 ocorre entre 12 e 32 graos Celsius. Os \"Ranavirus\" entran na c\u00e9lula h\u00f3spede por endocitose mediada por receptor. As part\u00edculas virais perden a cuberta e seguidamente despr\u00e1zanse ao n\u00facleo celular, onde empeza a replicaci\u00f3n do ADN viral por medio dunha ADN polimerase codificada polo virus. O ADN viral abandona despois o n\u00facleo da c\u00e9lula e empeza a segunda fase da replicaci\u00f3n do ADN no citoplasma, formando finalmente concat\u00e9meros de ADN. O ADN viral \u00e9 despois empaquetado en viri\u00f3ns infecciosos. O xenoma do \"Ranavirus\", igual que outros xenomas iridovirais est\u00e1 permutado circularmente e presenta un ADN redundante terminalmente.\nTransmisi\u00f3n.\nA transmisi\u00f3n dos \"Ranavirus\" crese que ocorre por moitas rutas, inclu\u00edndo o solo contaminado, o contacto directo, a exposici\u00f3n \u00e1 auga e a inxesti\u00f3n de tecidos infectados durante a predaci\u00f3n, necrofaxia ou canibalismo. Os \"Ranavirus\" son relativamente estables en ambientes acu\u00e1ticos, e poden persistir varias semanas ou m\u00e1is f\u00f3ra dun organismo h\u00f3spede.\nEpizoolox\u00eda.\nInformouse de episodios de mortalidade en masa de anfibios debido a \"Ranavirus\" en Asia, Europa, Norteam\u00e9rica e Suram\u00e9rica. Os \"Ranavirus\" foron illados de poboaci\u00f3sn silvestres de anfibios en Australia, mais non foron asociados coa mortalidade en masa nese continente.\nPatox\u00e9nese.\nA s\u00edntese de prote\u00ednas virais empeza en cuesti\u00f3n de poucas horas despois da entrada viral na c\u00e9lula e a necrose ou apoptose ocorre s\u00f3 unhas poucas horas despois da infecci\u00f3n.\nPatolox\u00edas principais.\nAs principais lesi\u00f3ns asociadas coas infecci\u00f3ns de \"Ranavirus\" son eritemas, inchamento xeneralizado, hemorraxias, inchamento das extremidades e f\u00edgados inchados e fr\u00e1xiles.\nFontes de informaci\u00f3n.\nPode atoparse m\u00e1is informaci\u00f3n sobre \"Ranavirus\" e outros pat\u00f3xenos que impactan as poboaci\u00f3ns de anfibios, como sobre quitridios \"Batrachochytrium dendrobatidis\" e \"Batrachochytrium salamandrivorans\" na p\u00e1xina web do \" Southeast Partners in Amphibian and Reptile Conservation disease task team\". "}
{"id": "462223", "revid": "1131", "url": "https://gl.wikipedia.org/wiki?curid=462223", "title": "IES R\u00edo Cabe", "text": "O Instituto de Educaci\u00f3n Secundaria R\u00edo Cabe \u00e9 un centro educativo p\u00fablico, situado no concello de Monforte de Lemos. Imp\u00e1rtense ensinanzas de Educaci\u00f3n Secundaria Obrigatoria (ESO), Bacharelato e ciclos formativos de Formaci\u00f3n Profesional.\nHistoria.\nO terreo no que se localiza, na r\u00faa San Pedro, foi adquirido mediante a contribuci\u00f3n realizada polos veci\u00f1os. O anteriormente denominado Instituto Nacional Mixto foi constru\u00eddo no ano 1965. Ata ese ano os estudantes de Monforte de Lemos remataban o seu bacharelato en institutos de Ourense ou Lugo. O seu primeiro ano de desenvolvemento foi o curso 1964-65. O IES dependeu para o seu funcionamento do Instituto Masculino de Lugo durante os dous primeiros cursos.\nEn 1967 comezou a funcionar de forma independente. Neste curso contaba con 655 alumnos matriculados oficialmente. Xa que exced\u00edan do n\u00famero de matr\u00edculas admitidas, para poder permitir esa cantidade de alumnado, tiv\u00e9ronse que habilitar tres aulas m\u00e1is. Tam\u00e9n lles foron cedidos locais no Grupo Nacional Ferroviario e no Grupo Escolar por esta mesma raz\u00f3n. Foi no ano 1972 cando o edificio se ampliou ata ter unha superficie de 8\u00a0000 m\u00b2. \nO tam\u00e9n chamado \u201cInstituto Novo\u201d, no primeiro curso escolar, utilizou os laboratorios rematados como aulas, xa que non contaron con mobiliario nas mesmas ata mediados do curso. A partir deste momento sufriu alg\u00fans cambios internos referentes \u00e1s estancias do centro.\nO edificio ten de d\u00faas entradas que, ao comezar o seu funcionamento, ti\u00f1an usos diferentes: a entrada principal era para os profesores e a lateral para o alumnado. Na actualidade uns e outros utilizan a entrada principal.\nO contorno do edificio tam\u00e9n sufriu moitas melloras nos \u00faltimos anos. Ao principio estaba situado entre campos de trigo nunha r\u00faa con poucos edificios, localizado preto dunha factor\u00eda que no ano 1969 sufriu unha explosi\u00f3n que deixou leves consecuencias no centro. Na actualidade, a r\u00faa na que se sit\u00faa ten un gran conxunto de edificaci\u00f3ns e \u00e9 moi concorrida."}
{"id": "462225", "revid": "23204", "url": "https://gl.wikipedia.org/wiki?curid=462225", "title": "Kuusiokunnat", "text": "Kuusiokunnat (en fin\u00e9s \"Kuusiokuntien seutukunta\") \u00e9 unha das catro subrexi\u00f3ns da rexi\u00f3n de Ostrobotnia do Sur. En 2017 ti\u00f1a unha poboaci\u00f3n de 21\u00a0457 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462230", "revid": "5863", "url": "https://gl.wikipedia.org/wiki?curid=462230", "title": "Beatriz Pino", "text": "Beatriz Mar\u00eda Pino Ocampo, nada en Vigo o 1 de xullo de 1975, \u00e9 unha xornalista e pol\u00edtica galega de Ciudadanos deputada no Congreso dos Deputados, en 2019, durante seis meses.\nTraxectoria.\nLicenciouse en 2004 en xornalismo pola Universidade Carlos III de Madrid. Presentou informativos deportivos e de fin de semana en Telemadrid (2002-2013), tam\u00e9n traballou en Antena 3 (2012) e na Televisi\u00f3n de Galicia presentou o programa Galicia 112 (2013-2014). Coordinadora de prensa de Ciudadanos en Galicia dende 2016, encabezou as listas ao Congreso dos Deputados pola provincia de Pontevedra desa formaci\u00f3n nas Elecci\u00f3ns xerais de abril de 2019, resultando escollida deputada. Nas Elecci\u00f3ns xerais de novembro do mesmo ano repetiu candidatura, mais non obtivo escano. En xaneiro de 2020 foi nomeada voceira do Comit\u00e9 Auton\u00f3mico de Galicia de Ciudadanos. Nas Elecci\u00f3ns ao Parlamento de Galicia de 2020 foi cabeza de lista do seu partido pola Provincia de Pontevedra."}
{"id": "462232", "revid": "1505", "url": "https://gl.wikipedia.org/wiki?curid=462232", "title": "Ledicia Pi\u00f1eiro", "text": "Ledicia Pi\u00f1eiro Prada, nada en Ourense en 1987, \u00e9 unha actriz e pol\u00edtica galega.\nTraxectoria.\nDiplomouse en educaci\u00f3n social na Universidade de Vigo, e comezou a actuar na Aula de Teatro desa universidade, form\u00e1ndose logo con Sarabela Teatro. Militou na Xuventude Comunista e en Esquerda Unida ata 2014. Foi concelleira por Ourense en Com\u00fan (2015-2018) e como integrante de Podemos encabezou a candidatura ao Congreso da coalici\u00f3n En Com\u00fan-Unidas Podemos pola provincia de Ourense nas elecci\u00f3ns xerais de abril de 2019, nas que non obtivo escano."}
{"id": "462234", "revid": "15490", "url": "https://gl.wikipedia.org/wiki?curid=462234", "title": "Atacama Pathfinder Experiment", "text": "O Atacama Pathfinder Experiment (APEX) \u00e9 un radiotelescopio situado a 5100 m sobre o nivel do mar en Atacama, Chile.\nNo 2019 participou na realizaci\u00f3n da primeira fotro dun burato negro.\nInformaci\u00f3n xeral.\nForma parte de ALMA. At\u00f3pase dentro do Observatorio Llano de Chajnantor no Deserto de Atacama, \u00f3 norte de Chile, a 50 km \u00f3 leste de San Pedro de Atacama. \u00c9 unha colaboraci\u00f3n de 3 instituci\u00f3ns europeas de investigaci\u00f3n: Max Planck Institute for Radio Astronomy (MPIfR, 55%), Onsala Space Observatory (OSO, 13%) e ESO (32%). Est\u00e1 operado por ESO.\nO disco maior ten un di\u00e1metro de 12 m, consistente en 264 paneis de aluminio cunha precisi\u00f3n media na s\u00faa superficie de 15 micr\u00f3metros. Foi inaugurado de xeito oficial o 25 de setembro de 2005."}
{"id": "462235", "revid": "89787", "url": "https://gl.wikipedia.org/wiki?curid=462235", "title": "Telescopio de Horizonte de Eventos", "text": "O Event Horizon Telescope (EHT) \u00e9 un gran conxunto de telescopios encadrados nuynha rede global de radiotelescopios e combinando datos de varios sistemas de estaci\u00f3ns de interfer\u00f3metros en li\u00f1a de gran base (Very-Long-Baseline Interferometry, VLBI) situadas arredor da Terra. O obxectivo do proxecto EHT \u00e9 observar a contorna inmediata de buratos negros supermasivos, cunha resoluci\u00f3n angular abonda como para resolver estruturas a escala de do horizonte de sucesos do burato negro. Entre as dianas previstas para o proxecto est\u00e1n os dous buratos negros co maior tama\u00f1o angular aparente: M87* no centro da galaxia el\u00edptica superxigante Messier 87, e Sagittarius A* no centro gal\u00e1ctico da V\u00eda L\u00e1ctea.\nA idea foi concibida polo radioastr\u00f3nomo alem\u00e1n Heino Falcke no 1993, e foron desenvoltos aspectos te\u00f3ricos clave noproxecto Black Hole Cam, financiado pola UE e liderado por Falcke, Michael Kramer e Luciano Rezzolla.\nNo 2019 proporcionou a primeira foto dun burato negro."}
{"id": "462237", "revid": "85894", "url": "https://gl.wikipedia.org/wiki?curid=462237", "title": "Xo\u00e1n Manuel Bastida", "text": "Xo\u00e1n Manuel Rodr\u00edguez Bastida, nado en Sillobre o 20 de xullo de 1954, \u00e9 un doutor, sindicalista e pol\u00edtico galego. \nTraxectoria.\nEn 1969 comezou a traballar en Astano. Sindicalista de Comisi\u00f3ns Obreiras militou no PCG ata 1977 ao se incorporar ao Partido Obreiro Galego. Cunha bolsa de estudos da empresa licenciouse en medicina pola Universidade de Santiago de Compostela en 1980 e nese ano deixou CCOO para participar na creaci\u00f3n da Confederaci\u00f3n Sindical Galega, militando asemade en Esquerda Galega ata 1984. Foi m\u00e9dico de diferentes equipos ciclistas de Portugal e Espa\u00f1a e do Xacobeo Galicia dende a s\u00faa creaci\u00f3n en 2007 ata o seu despedimento en 2009 para contratar un doutor colombiano acusado de realizar pr\u00e1cticas de dopaxe. Tras a formaci\u00f3n de Anova pasou a se integrar na nova formaci\u00f3n. En 2015 entrou na corporaci\u00f3n municipal de Fene como membro da candidatura de Somos Fene-Participaci\u00f3n Democr\u00e1tica Directa. En 2017 apoiou unha moci\u00f3n de censura do PP contra do alcalde do BNG o que supuxo a retirada legal da participaci\u00f3n PDD da candidatura de Somos Fene e a imposibilidade legal por defecto de forma de sa\u00edr adiante ao pasar os concelleiros de Somos Fene a ser non adscritos. Finalmente a moci\u00f3n sa\u00edu adiante en abril de 2018, convert\u00e9ndose Bastida en segundo tenente de alcalde. Nas elecci\u00f3ns xerais de 2019 encabeza a candidatura ao Congreso pola provincia da Coru\u00f1a de Compromiso por Galicia."}
{"id": "462238", "revid": "54334", "url": "https://gl.wikipedia.org/wiki?curid=462238", "title": "Jos\u00e9 Manuel Blanco", "text": "Jos\u00e9 Manuel Blanco L\u00f3pez, nado en Folgoso do Courel, \u00e9 un enxe\u00f1eiro de montes e pol\u00edtico galego.\nTraxectoria.\nFoi xefe de servizo de verteduras no Ministerio de Agricultura, subdirector xeral de espazos naturais e biodiversidade e \u00e9 o xefe provincial de Lugo da Confederaci\u00f3n Hidrogr\u00e1fica do Mi\u00f1o-Sil. Nas Elecci\u00f3ns Xerais de abril de 2019 en Espa\u00f1a encabezou a candidatura de Cidad\u00e1ns-Partido da Cidadan\u00eda pola provincia de Lugo."}
{"id": "462239", "revid": "5863", "url": "https://gl.wikipedia.org/wiki?curid=462239", "title": "Xo\u00e1n Manuel Rodr\u00edguez Bastida", "text": ""}
{"id": "462243", "revid": "5863", "url": "https://gl.wikipedia.org/wiki?curid=462243", "title": "Jos\u00e9 Manuel Blanco L\u00f3pez", "text": ""}
{"id": "462244", "revid": "85894", "url": "https://gl.wikipedia.org/wiki?curid=462244", "title": "O Pereiro de Abaixo, Cumbraos, Sobrado", "text": "O Pereiro de Abaixo \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 4 habitantes (2 homes e 2 mulleres)."}
{"id": "462245", "revid": "5863", "url": "https://gl.wikipedia.org/wiki?curid=462245", "title": "Enxe\u00f1eiro de montes", "text": ""}
{"id": "462246", "revid": "5863", "url": "https://gl.wikipedia.org/wiki?curid=462246", "title": "Confederaci\u00f3n Hidrogr\u00e1fica Mi\u00f1o-Sil", "text": ""}
{"id": "462247", "revid": "5863", "url": "https://gl.wikipedia.org/wiki?curid=462247", "title": "Schnauzer Miniatura", "text": ""}
{"id": "462250", "revid": "85894", "url": "https://gl.wikipedia.org/wiki?curid=462250", "title": "O Pereiro de Arriba, Cumbraos, Sobrado", "text": "O Pereiro de Arriba \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 estaba deshabitado."}
{"id": "462253", "revid": "27155", "url": "https://gl.wikipedia.org/wiki?curid=462253", "title": "Cocolit\u00f3foro", "text": "Un cocolit\u00f3foro (ou cocolitof\u00f3rido) \u00e9 un tipo de algas unicelulares planct\u00f3nicas eucariotas, que se dist\u00ednguen polas placas de carbonato de calcio especiais que as cobren, de incerta funci\u00f3n, chamadas coc\u00f3litos, que son tam\u00e9n importantes microf\u00f3siles. Antes eran clasificados no antigo reino Protista e nas modernas clasificaci\u00f3ns pertencen ao clado Hacrobia e ao filo ou divisi\u00f3n Haptophyta, e forman unha parte da clase Prymnesiophyceae (ou Coccolithophyceae). Por\u00e9n, hai especies de Prymnesiophyceae que carecen de coc\u00f3litos (por exemplo no x\u00e9nero \"Prymnesium\"), polo que non todos os membros de Prymnesiophyceae son cocolitof\u00f3ridos. Os cocolit\u00f3foros son case exclusivamente mari\u00f1os e enc\u00f3ntranse en grandes cantidades na zona f\u00f3tica do oc\u00e9ano.\nA especie m\u00e1is abundante de cocolit\u00f3foro \u00e9 \"Emiliania huxleyi\", que pertence \u00e1 orde Isochrysidales e \u00e1 familia No\u00eblaerhabdaceae. Vive principalmente en oc\u00e9anos temperados, subtropicais e tropicais. \"E. huxleyi\" constit\u00fae unha parte importante do plancto de moitas cadeas tr\u00f3ficas mari\u00f1as. \u00c9 tam\u00e9n o cocolit\u00f3foro de crecemento m\u00e1is r\u00e1pido en cultivos de laboratorio. Est\u00fadase polas s\u00faas enormes floraci\u00f3ns en augas escasas en nutrientes despois de que se volve formar a termoclina de ver\u00e1n, e pola s\u00faa produci\u00f3n de alquenonas, que permiten estimar a temperatura superficial do mar no pasado. Os cocolit\u00f3foros son de especial interese para estudar o cambio clim\u00e1tico global, porque a medida que aumenta a acidificaci\u00f3n do oc\u00e9ano, os seus coc\u00f3litos poden ser de grande importancia como sumidoiros de carbono. Ademais, estanse empregando diversas estratexias para impedir as floraci\u00f3ns de cocolit\u00f3foros relacionadas coa eutrofizaci\u00f3n, xa que estas floraci\u00f3ns conducen a unha diminuci\u00f3n da fluxo de nutrientes en niveis inferiores do oc\u00e9ano.\nExoesqueleto.\nOs cocolit\u00f3foros son c\u00e9lulas esf\u00e9ricas de 5 a 100 micr\u00f3metros de di\u00e1metro, encerradas nunha cuberta de placas calcarias chamadas coc\u00f3litos, cada unha das cales ten de 2 a 25 micr\u00f3metros de di\u00e1metro. Os coc\u00f3litos forman un exoesqueleto calcario, que recibe o nome de cocosfera, no que cada un destes organismos unicelulares est\u00e1 encerrado. Os coc\u00f3litos f\u00f3rmanse dentro da c\u00e9lula e a\u00ednda que algunhas especies mante\u00f1en unha soa capa de coc\u00f3litos durante toda a s\u00faa vida e s\u00f3 producen novos coc\u00f3litos a medida que crecen, outras prod\u00facenos continuamente e vanse desprendendo deles.\nComposici\u00f3n e formaci\u00f3n dos coc\u00f3litos.\nO principal constitu\u00ednte dos coc\u00f3litos \u00e9 o carbonato de calcio. O carbonato de calcio forma unha capa transparente, polo que a actividade fotosint\u00e9tica do organismo non se ve comprometida pola encapsulaci\u00f3n na cocosfera.\nOs coc\u00f3litos prod\u00facense por un proceso de biomineralizaci\u00f3n chamado cocolitox\u00e9nese. Xeralmente, a calcificaci\u00f3n dos coc\u00f3litos ocorre en presenza de luz e estas escamas calcarias f\u00f3rmanse sobre todo durante a fase exponencial de crecemento e con menor intensidade na fase estacionaria. A\u00ednda que non se comprende totalmente, o proceso de mineralizaci\u00f3n est\u00e1 estreitamente regulado por sinalizaci\u00f3n por calcio. A formaci\u00f3n de calcita empeza no complexo de Golgi, onde moldes proteicos nuclean a formaci\u00f3n de cristais de CaCO3, e polisac\u00e1ridos \u00e1cidos complexos controlan a forma e o crecemento deses cristais. A medida que se forma unha destas escamas, \u00e9 exportada nunha ves\u00edcula que deriva do complexo de Golgi e engadida \u00e1 superficie interna da cocosfera. Isto significa que os coc\u00f3litos acabados de producir est\u00e1n debaixo dos coc\u00f3litos m\u00e1is vellos. Dependendo da fase do ciclo vital do fitoplancto, poden formarse dous tipos diferentes de coc\u00f3litos. Os holococ\u00f3litos prod\u00facense s\u00f3 na fase haploide, carecen de simetr\u00eda radial e est\u00e1n compostos de centos ou miles de cristais r\u00f3mbicos de calcita diminutos (duns 0,1\u00a0\u00b5m) similares. Estes cristais crese que se forman polo menos parcialmente f\u00f3ra da c\u00e9lula. Os heterococ\u00f3litos f\u00f3rmanse s\u00f3 na fase diploide, te\u00f1en simetr\u00eda radial e est\u00e1n compostos de relativamente poucas unidades de cristais complexos (menos de 100). A\u00ednda que son raras, tam\u00e9n se observaron cocosferas combinadas, que conte\u00f1en tanto holococ\u00f3litos coma heterococ\u00f3litos, nos rexistros das transici\u00f3ns do ciclo vital dos cocolit\u00f3foros. Finalmente, as cocosferas dalgunhas especies est\u00e1n altamente modificadas con varios ap\u00e9ndices feitos con coc\u00f3litos especializados.\nFunci\u00f3n.\nA\u00ednda que non se co\u00f1ece con certeza cal \u00e9 a funci\u00f3n da cocosfera, propux\u00e9ronse para ela diversas posibles funci\u00f3ns. A m\u00e1is obvia \u00e9 que os coc\u00f3litos protexen o fitoplancto dos predadores. Ademais, estes exoesqueletos poden proporcionar unha vantaxe na produci\u00f3n de enerx\u00eda, xa que a cocolitox\u00e9nese parece estar altamente acoplada coa fotos\u00edntese. A precipitaci\u00f3n org\u00e1nica de carbonato de calcio a partir de bicarbonato en disoluci\u00f3n produce di\u00f3xido de carbono libre directamente dentro da c\u00e9lula da alga; esta fonte adicional de gas queda dispo\u00f1ible para utilizala na fotos\u00edntese do cocolit\u00f3foro. Suxeriuse que pode proporcionar unha barreira similar a unha parede celular que ille a qu\u00edmica intracelular do ambiente mari\u00f1o exterior. As propiedades protectoras dos coc\u00f3litos poden consistir en protexer contra os cambios osm\u00f3ticos, shocks mec\u00e1nicos ou qu\u00edmicos e a luz de lonxitude de onda curta. Prop\u00faxose que o peso engadido das m\u00faltiples capas de coc\u00f3litos permite que o organismo se afunda a m\u00e1is profundidade ata capas do mar m\u00e1is ricas en nutrientes ou, inversamente, que os coc\u00f3litos proporcionan flotaci\u00f3n, evitando que a c\u00e9lula se afunda a profundidades excesivas perigosas. Tam\u00e9n se propuxo que os ap\u00e9ndices dos coc\u00f3litos realizan diversas funci\u00f3ns, como impedir ser comido polo zooplancto.\nUsos.\nOs coc\u00f3litos son o principal compo\u00f1ente da creta, unha rocha formada no Cret\u00e1ceo tard\u00edo, como a que aflora nos famosos cant\u00eds brancos de Dover na costa inglesa do Canal da Mancha, e outras rochas similares en moitas partes do mundo. Actualmente os coc\u00f3litos sedimentados son un compo\u00f1ente principal dos sedimentos pel\u00e1xicos calcarios que cobren un 35% do fondo oce\u00e1nico e nalg\u00fans lugares son de varios quil\u00f3metros de grosor. Debido \u00e1 s\u00faa abundancia e ampla distribuci\u00f3n xeogr\u00e1fica, os cocolitos que forman capas deste tipo de sedimento e o sedimento calcario formado cando se compacta serve como valiosa fonte de microf\u00f3siles.\nAnatom\u00eda celular.\nDentro da cocosfera hai unha soa c\u00e9lula con diversos org\u00e1nulos membranosos. Ten dous grandes cloroplastos cun pigmento marr\u00f3n que est\u00e1n localizados a cada lado da c\u00e9lula rodeando o n\u00facleo, mitocondrias, complexo de Golgi, ret\u00edculo endoplasm\u00e1tico e outros org\u00e1nulos. Cada c\u00e9lula ten d\u00faas estruturas flaxelares, que non s\u00f3 interve\u00f1en na mobilidade, sen\u00f3n tam\u00e9n na mitose e na formaci\u00f3n do citoesqueleto. Nalgunhas especies, hai tam\u00e9n un haptonema vestixial ou funcional. Esta estrutura, que \u00e9 \u00fanica das hapt\u00f3fitas, enr\u00f3lase e desenr\u00f3lase en resposta aos est\u00edmulos ambientais.\nEcolox\u00eda.\nCiclo vital.\nO ciclo vital dos cocolit\u00f3foros caracter\u00edzase por unha alternancia de fases diploide e haploide. Pasan da fase haploide \u00e1 diploide por singamia e da diploide \u00e1 haploide por meiose. A diferenza da maior\u00eda dos organismos con ciclos vitais alternantes, a reproduci\u00f3n asexual por mitose \u00e9 posible en ambas as fases do ciclo vital. A frecuencia coa que ocorre cada fase depende tanto de factores abi\u00f3ticos coma bi\u00f3ticos.\nOs cocolit\u00f3foros reprod\u00facense asexualmente por fisi\u00f3n binaria. Neste proceso os coc\u00f3litos da c\u00e9lula parental son repartidos entre as c\u00e9lulas fillas. A\u00ednda que se ten suxerido a posible presenza dun proceso de reproduci\u00f3n sexual debido \u00e1 existencia de estadios diploides nos cocolit\u00f3foros, este proceso non foi nunca observado.\nAs estratexias do K ou do r dos cocolit\u00f3foros dependen da fase do seu ciclo vital. Cando os cocolit\u00f3foros son diploides, seguen a estratexia do r. Nesta fase toleran unha ampla variedade de composici\u00f3ns de nutrientes. Cando son haploides seguen a estratexia do K e adoitan ser m\u00e1is competitivos en ambientes baixos en nutrientes estables. A maior\u00eda dos cocolit\u00f3foros son estrategas do K e at\u00f3panse xeralmente en augas superficiais pobres en nutrientes. Son malos competidores se os comparamos con outro tipo de fitoplancto e prosperan en h\u00e1bitats onde outro fitoplancto non poder\u00eda sobrevivir. Estas d\u00faas fases do ciclo vital dos cocolit\u00f3foros ocorren estacionalmente, no que se disp\u00f3n de m\u00e1is nutrici\u00f3n en estaci\u00f3ns m\u00e1is c\u00e1lidas e de menos nas m\u00e1is fr\u00edas. Este tipo de ciclo vital denom\u00ednase heterom\u00f3rfico complexo.\nDistribuci\u00f3n global.\nOs cocolit\u00f3foros viven practicamentre en todos os oc\u00e9anos do mundo. A s\u00faa distribuci\u00f3n var\u00eda verticalmente en capas estratificadas do oc\u00e9ano e xeograficamente en diferentes zonas temporais. A\u00ednda que a maior\u00eda dos cocolit\u00f3foros m\u00e1is modernos poden ser localizados nas s\u00faas condici\u00f3ns oligotr\u00f3ficas estrtificadas asociadas, as \u00e1reas m\u00e1is abundantes de cocolit\u00f3foros onde hai a maior diversidade de especies est\u00e1n localizadas nas zonas subtropicais cun clima temperado. A\u00ednda que a temperatura da auga e a cantidade de intensidade de luz que entra na superficie da auga son os factores que m\u00e1is infl\u00faen para determinar onde se localizan as especies, as correntes oce\u00e1nicas tam\u00e9n poden determinar a localizaci\u00f3n onde se encontrar\u00e1n certas especies de cocolit\u00f3foros.\nA\u00ednda que a motilidade e a formaci\u00f3n de colonias var\u00eda de acordo co ciclo vital de diferentes especies de cocolit\u00f3foros, hai a mi\u00fado alternancia entre unha fase m\u00f3bil haploide e outra inm\u00f3bil diploide. En ambas as fases, a dispersi\u00f3n do organismo d\u00e9bese en gran medida aos padr\u00f3ns de correntes e circulaci\u00f3n oce\u00e1nica.\nNo oc\u00e9ano Pac\u00edfico identific\u00e1ronse aproximadamente 90 especies con seis zonas separadas en relaci\u00f3n con diferentes correntes dese oc\u00e9ano que conte\u00f1en agrupaci\u00f3ns \u00fanicas de especies de cocolit\u00f3foros. A maior diversidade de cocolit\u00f3foros no oc\u00e9ano Pac\u00edfico atopouse na \u00e1rea denominada Zona Norte Central, que \u00e9 unha \u00e1rea entre 30 oN e 5 oN, composta da corrente ecuatorial norte e a contracorrente ecuatorial. Estas d\u00faas correntes m\u00f3vense en direcci\u00f3ns opostas, cara ao leste e ao oeste, permitindo unha forte mestura das augas e que unha ampla variedade de especies poboe a \u00e1rea.\nNo oc\u00e9ano Atl\u00e1ntico as especies m\u00e1is abondosas son \"Emiliania huxleyi\" e \"Florisphaera profunda\" con menores concentraci\u00f3ns de \"Umbellosphaera irregularis\", \"Umbellosphaera tenuis\" e diferentes especies de \"Gephyrocapsa\". A abundancia dos cocolit\u00f3feros que viven en zonas profundas est\u00e1 moi afectada polas profundidades da nutriclina e a termoclina. Estes cocolit\u00f3foros incrementan a s\u00faa abundancia cando a nutriclina e a termoclina est\u00e1n profundas e dimin\u00faen cando est\u00e1n m\u00e1is superficiais.\nA distribuci\u00f3n completa mundial de cocolit\u00f3foros actualmente non se co\u00f1ece e nalgunhas rexi\u00f3ns, como o oc\u00e9ano \u00cdndico, non se co\u00f1ece tan ben coma noutras localizaci\u00f3ns nos oc\u00e9anos Pac\u00edfico e Atl\u00e1ntico. \u00c9 dif\u00edcil explicar as distribuci\u00f3ns debido a m\u00faltiples factores que cambian constantemente e implican as propiedades do oc\u00e9ano, como os afloramentos costeiro e ecuatorial, sistemas frontais, ambientes bent\u00f3nicos, topograf\u00eda oce\u00e1nica peculiar e bolsas illadas de auga de temperatura alta ou baixa.\nA zona f\u00f3tica superior ten unha baixa concentraci\u00f3n de nutrientes, unhas elevadas intensidade e penetraci\u00f3n da luz e xeralmente unha maior temperatura. A zona f\u00f3tica inferior ten unha elevada concentraci\u00f3n de nutrientes e unhas baixas intensidade e penetraci\u00f3n da luz e \u00e9 relativamente fr\u00eda. A zona f\u00f3tica media \u00e9 unha \u00e1rea que cont\u00e9n valores intermedios entre os das zonas f\u00f3ticas superior e inferior.\nEfecto do cambio clim\u00e1tico global na distribuci\u00f3n e abundancia.\nRecentes estudos mostraron que o cambio clim\u00e1tico ten impactos directos e indirectos sobre a distribuci\u00f3n de cocolit\u00f3foros e a produtividade. Estar\u00e1 inevitablemente afectada polo incremento de temperaturas e a estratificaci\u00f3n termal da capa superior do oc\u00e9ano, xa que estes son os controis primarios na s\u00faa ecolox\u00eda, a\u00ednda que non est\u00e1 claro se o quecemento global ter\u00e1 como resultado un incremento ou decremento neto de cocolit\u00f3foros. Suxeiruse que como te\u00f1en que calcificarse, a acidificaci\u00f3n do oc\u00e9ano debida ao incremento do di\u00f3xido de carbono poder\u00eda afectar gravemente os cocolit\u00f3foros. Os aumentos recentes de CO2 foron acompalados dun brusco aumento da poboaci\u00f3n de cocolit\u00f3foros.\nPapel na cadea alimenticia.\nOs cocolit\u00f3foros son un dos produtores primarios m\u00e1is abundantes do oc\u00e9ano e son uns grandes contribu\u00edntes \u00e1 produtividade primaria dos oc\u00e9anos tropicais e subtropicais, pero non se sabe exactamente canto.\nDependencia dos nutrientes.\nA proporci\u00f3n entre as concentraci\u00f3ns de nitr\u00f3xeno, f\u00f3sforo e silicato en determinadas \u00e1reas do oc\u00e9ano determina a dominancia competitiva entre as comunidades de fitoplancto. Cada proporci\u00f3n esencialmente favorece ou \u00e1s diatomeas ou a outros grupos de fitoplancto, como os cocolit\u00f3foros. Unha proporci\u00f3n baixa de silicato respecto a nitr\u00f3xeno e f\u00f3foro permite que os cocolit\u00f3foros superen na competici\u00f3n a outras especies de fitoplancto; por\u00e9n, cando esta proporci\u00f3n \u00e9 alta os cocolit\u00f3foros son superados polas diatomeas. O incremento dos procesos agr\u00edcolas (exceso de fertilizantes) conduce \u00e1 eutrofizaci\u00f3n das augas e \u00e1s floraci\u00f3ns de cocolit\u00f3foros nestes ambientes altos en nitr\u00f3xeno e f\u00f3sforo e baixos en silicato.\nImpacto na produtividade da columna de auga.\nA calcita dos coc\u00f3litos de carbonato de calcio dispersa m\u00e1is luz da que absorbe. Isto ten d\u00faas importantes consecuencias: 1) As augas superficiais fanse m\u00e1is brillantes, o que significa que te\u00f1en maior albedo, e 2) hai unha fotoinhibici\u00f3n indiucida, o que significa que as augas m\u00e1is profundas se fan m\u00e1is escuras. Por tanto, unha alta concentraci\u00f3n de coc\u00f3litos leva a un incremento simult\u00e1neo na temperatura da supericie das augas e unha diminuci\u00f3n da temperatura das augas profundas. Isto ten como resultado m\u00e1is estratificaci\u00f3n na colmna de auga e unha diminuci\u00f3n na mestura vertical de nutrientes. Por\u00e9n, un estudo recente estimou que o efecto global dos cocolit\u00f3foros sobre o incremento no forzamento radiativo do oc\u00e9ano \u00e9 menor que os factores antropox\u00e9nicos. Xa que logo, o resultado global das grandes floracions de cocolit\u00f3foros \u00e9 unha diminuci\u00f3n da produtividade da columna de auga, en vez dunha contribuci\u00f3n ao quecemento global.\nInteracci\u00f3ns predador-presa.\nEntre os seus predadores est\u00e1n os predadores com\u00fans de todo o fitoplancto como pequenos peixes, zooplancto e larvas de crust\u00e1ceos e moluscos. Ill\u00e1ronse virus espec\u00edficos destas especies en varias localidades de todo o mundo e parecen desempe\u00f1ar un papel importante na din\u00e1mica das floraci\u00f3ns.\nToxicidade.\nNon se informou de ningunha evidencia ambiental de toxicidade dos cocolit\u00f3foros, pero pertencen \u00e1 clase Prymnesiophyceae que cont\u00e9n ordes con especies t\u00f3xicas. As especies t\u00f3xicas at\u00f3panse nos x\u00e9neros \"Prymnesium\" e \"Chrysochromulina\". Alg\u00fans membros do x\u00e9nero \"Prymnesium\" producen compostos hemol\u00edticos, que son os axentes responsables da s\u00faa toxicidade. Algunhas destas especies t\u00f3xicas son responsables de grandes mortaldades de peixes e poden acumularse en organismos como moluscos ou crust\u00e1ceos; transfer\u00edndose ao longo da cadea tr\u00f3fica. En probas de laboratorio para x\u00e9neros de cocolit\u00f3foros oce\u00e1nicos con membros t\u00f3xicos, demostrouse que \"Emiliania, Gephyrocapsa, Calcidiscus\" e \"Coccolithus\" non son t\u00f3xicos, como tampouco as especies costeiras do x\u00e9nero \"Hymenomonas\"; por\u00e9n, varias especies de \"Pleurochrysis\" e \"Jomonlithus\", ambos x\u00e9neros costeiros, eran t\u00f3xicas para o crust\u00e1ceo \"Artemia\".\nInteracci\u00f3ns na comunidade.\nOs cocolitof\u00f3ridos enc\u00f3ntranse predominantemente como c\u00e9lulas separadas que flotan libremente haploides ou diploides.\nCompetici\u00f3n.\nA maior\u00eda do fitoplancto necesita luz solar e nutrientes do oc\u00e9ano para sobrevivir, polo que prosperan en \u00e1reas con afloramentos de augas ricas en nutrientes que ascenden desde os niveis inferiores do oc\u00e9ano. A maior\u00eda dos cocolit\u00f3foros s\u00f3 necesitan luz para a produci\u00f3n de enerx\u00eda e te\u00f1en unha maior proporci\u00f3n de captaci\u00f3n de nitrato que de amonio (o nitr\u00f3xeno c\u00f3mpre para o crecemento e pode usarse directamente a partir do nitrato pero non do amonio). Debido a isto, prosperan en ambientes pobres en nutrientes, onde outro tipo de fitoplancto non se pode alimentar. Compensaci\u00f3ns asociadas con estas taxas de crecemento m\u00e1is r\u00e1pidas incl\u00faen un menor raio e volume celular que outros tipos de fitoplancto.\nInfecci\u00f3n viral e coevoluci\u00f3n.\nS\u00e1bese que virus de ADN xigantes infectan liticamente a cocolit\u00f3foros, especialmente a \"Emiliania huxleyi\". Estes virus, chamados virus de E. huxleyi (EhVs), parecen infectar case exclusivamente \u00e1 fase diploide cuberta con cocosfera do ciclo vital. Prop\u00faxose que como o organismo haploide non est\u00e1 infectado e, por tanto, non afectado polo virus, a \u201ccarreira de armamentos evolutiva\u201d entre os cocolit\u00f3foros e estes virus non segue o esquema evolutivo cl\u00e1sico da hip\u00f3tese da Ra\u00ed\u00f1a Vermella, sen\u00f3n a chamada din\u00e1mica ecol\u00f3xica do \u201cGato de Cheshire\u201d. Traballos m\u00e1is recentes suxeriron que a s\u00edntese viral de esfingol\u00edpidos e a induci\u00f3n da morte celular programada proporciona unha ligaz\u00f3n m\u00e1is directa para estudar a carreira de armamentos coevolutiva tipo Ra\u00ed\u00f1a Vermella polo menos entre os cocolitovirus e o organismo diploide.\nImportancia no cambio clim\u00e1tico global.\nImpacto sobre o ciclo do carbono.\nOs cocolit\u00f3foros te\u00f1en efectos a longo e curto prazo sobre o ciclo do carbono. Para a produci\u00f3n de coc\u00f3litos c\u00f3mpre a captaci\u00f3n de carbono e calcio inorg\u00e1nicos disoltos. O carbonato de calcio e o di\u00f3xido de carbono prod\u00facense a partir de calcio e bicarbonato pola seguinte reacci\u00f3n qu\u00edmica:\nComo os cocolit\u00f3foros son organismos fotosint\u00e9ticos poden usar parte do CO2 liberado na reacci\u00f3n de calcificaci\u00f3n para facer a fotos\u00edntese.\nPor\u00e9n, a produci\u00f3n de carbonato de calcio rebaixa a alcalinidade da superficie e en condici\u00f3ns de baixa alcalinidade o CO2 \u00e9 liberado de novo \u00e1 atmosfera. Como resultado disto, postulouse que as grandes floraci\u00f3ns de cocolit\u00f3foros poden contribu\u00edr ao quecemento global a curto prazo. Non obstante, unha idea m\u00e1is amplamente aceptada \u00e9 que a longo prazo os cocolit\u00f3foros contrib\u00faen a unha diminuci\u00f3n global das concentraci\u00f3ns de CO2 atmosf\u00e9rico. Durante a calcificaci\u00f3n c\u00e1ptanse dous \u00e1tomos de carbono e un deles queda atrapado como carbonato de calcio. Este cabonato de calcio af\u00fandese ao fondo o mar en forma de coc\u00f3litos e pasa a formar parte dos sedimentos; as\u00ed, os cocolit\u00f3foros proporcionan un sumidoiro para o carbono emitido, mediando os efecto das emisi\u00f3ns de gases de efecto invernadoiro.\nRespostas evolutivas \u00e1 acidificaci\u00f3n oce\u00e1nica.\nA acidificaci\u00f3n do oc\u00e9ano debida ao incremento das concentraci\u00f3ns de CO2 na atmosfera pode afectar \u00e1 maquinaria de calcificaci\u00f3n dos cocolit\u00f3foros. Isto pode que non s\u00f3 afecte eventos inmediatos como incrementos na poboaci\u00f3n ou produci\u00f3n de coc\u00f3litos sen\u00f3n que pode inducir unha adaptaci\u00f3n evolutiva de especies de cocolit\u00f3foros en per\u00edodos m\u00e1is longos de tempo. Por exemplo, os cocolit\u00f3foros usan canles i\u00f3nicas de H+ para bombear constantemente i\u00f3ns H+ f\u00f3ra da c\u00e9lula durante a produci\u00f3n de coc\u00f3litos. Isto perm\u00edtelles evitar a acidose, xa que doutro modo chegar\u00edan a ter un exceso t\u00f3xico de i\u00f3ns H+. Cando se interrompe o funcionamento destas canles i\u00f3nicas, os cololit\u00f3foros paran o seu proceso de calcificaci\u00f3n para evitar a acidose, formando as\u00ed un bucle de retroalimentaci\u00f3n. Unha alcalinidade oce\u00e1nica baixa, altera o funcionamento das canles i\u00f3nicas e produce unha presi\u00f3n selectiva sobre os cocolit\u00f3foros e fainos (xunto con outros calcificadores oce\u00e1nicos) vulnerables \u00e1 acidificaci\u00f3n oce\u00e1nica. En 2008, as evidencias de campo indicaban un incremento na calcificaci\u00f3n de sedimentos mari\u00f1os formados recentemente que conti\u00f1an cocolit\u00f3foros, o que apoiaba os primeiros datos experimentais que mostraban que un incremento nas concentraci\u00f3ns oce\u00e1nicas de CO2 ten como resultado un incremento na calcificaci\u00f3n deses organismos. Unha diminuci\u00f3n da masa de cocolit\u00f3foros est\u00e1 relacionada tanto co incremento das concentraci\u00f3ns de CO2 coma cunha diminuci\u00f3n das concentraci\u00f3ns de CO32- nos oc\u00e9anos do mundo. Esta menor calcificaci\u00f3n crese que pon os cocolit\u00f3foros en desvantaxe ecol\u00f3xica. Por\u00e9n, algunhas especies como \"Calcidiscus leptoporus\" non son afectadas desta maneira, mentres que a especie m\u00e1is abundante \"Emiliania huxleyi\" poder\u00eda selo (hai estudos con resultados contraditorios). Ademais, atop\u00e1ronse cocolit\u00f3foros moi calcificados en condici\u00f3ns de baixa concentraci\u00f3n de CO32\u2212 en contra das predici\u00f3ns. Comprender os efectos da acidificaci\u00f3n dos oc\u00e9anos sobre os cocolit\u00f3foros \u00e9 absolutamente esencial para predicir a futura composici\u00f3n qu\u00edmica dos oc\u00e9anos, especialmente a s\u00faa qu\u00edmica dos carbonatos. Grupos como o CALMARO europeo est\u00e1n monitorizando as respostas das poboaci\u00f3ns de cocolit\u00f3foros \u00e1s variaci\u00f3ns de pH e traballando para determinar medidas ambientais eficaces de control.\nMicrof\u00f3siles.\nOs f\u00f3siles de coc\u00f3litos son abundantes e valiosos microf\u00f3siles calcarios. Son de particular interese os f\u00f3siles que datan do M\u00e1ximo T\u00e9rmico do Palaeoceno-Eoceno hai 55 mill\u00f3ns de anos. Fix\u00e9ronse tam\u00e9n estudos de microf\u00f3siles de cocolit\u00f3foros de sedimentos de augas profundas e compar\u00e1ronse cos sedimentos mari\u00f1os tomados dos continentes.\nImpacto nos oc\u00e9anos.\nOs ccoolitof\u00f3ridos liberan \u00e1 atmosfera DMA (dimetil sulfuro), que pode influ\u00edr no clima global e a temperatura oce\u00e1nica.\nV\u00e9xase tam\u00e9n.\nLigaz\u00f3ns externas.\nFontes con informaci\u00f3n detallada\nIntroduci\u00f3ns aos cocolit\u00f3foros"}
{"id": "462255", "revid": "85894", "url": "https://gl.wikipedia.org/wiki?curid=462255", "title": "Portocavado, Cumbraos, Sobrado", "text": "Portocavado \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 7 habitantes (4 homes e 3 mulleres)."}
{"id": "462256", "revid": "85894", "url": "https://gl.wikipedia.org/wiki?curid=462256", "title": "Prevencidos, Cumbraos, Sobrado", "text": "Prevencidos \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 2 habitantes (1 home e 1 muller)."}
{"id": "462257", "revid": "85894", "url": "https://gl.wikipedia.org/wiki?curid=462257", "title": "A Torre, Cumbraos, Sobrado", "text": "A Torre \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 estaba deshabitado."}
{"id": "462258", "revid": "85894", "url": "https://gl.wikipedia.org/wiki?curid=462258", "title": "Vila do Monte, Cumbraos, Sobrado", "text": "Vila do Monte \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 9 habitantes (5 homes e 4 mulleres)."}
{"id": "462259", "revid": "27155", "url": "https://gl.wikipedia.org/wiki?curid=462259", "title": "Cocolitof\u00f3rido", "text": ""}
{"id": "462260", "revid": "85894", "url": "https://gl.wikipedia.org/wiki?curid=462260", "title": "Vilamor, Cumbraos, Sobrado", "text": "Vilamor \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 10 habitantes (6 homes e 4 mulleres)."}
{"id": "462261", "revid": "85894", "url": "https://gl.wikipedia.org/wiki?curid=462261", "title": "O Vilar da Maceira, Cumbraos, Sobrado", "text": "O Vilar da Maceira \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 14 habitantes (6 homes e 8 mulleres)."}
{"id": "462262", "revid": "27155", "url": "https://gl.wikipedia.org/wiki?curid=462262", "title": "Coccolithophoridae", "text": ""}
{"id": "462263", "revid": "85894", "url": "https://gl.wikipedia.org/wiki?curid=462263", "title": "O Vilar, Cumbraos, Sobrado", "text": "O Vilar \u00e9 un lugar da parroquia de Cumbraos, no concello coru\u00f1\u00e9s de Sobrado na comarca da Terra de Melide. Segundo o IGE, en 2018 ti\u00f1a 2 habitantes (1 home e 1 muller)."}
{"id": "462268", "revid": "98629", "url": "https://gl.wikipedia.org/wiki?curid=462268", "title": "JoJo's Bizarre Adventure", "text": " \nJoJo's Bizarre adventure (\u30b8\u30e7\u30b8\u30e7\u306e\u5947\u5999\u306a\u5192\u967a \"JoJo no Kimy\u014d na B\u014dken\", \"lit. A estra\u00f1a aventura de JoJo\") \u00e9 unha serie de banda dese\u00f1ada xaponesa, manga, escrita e ilustrada por Hirohiko Araki, cuxa publicaci\u00f3n comezou en 1987. Actualmente, \"JoJo's Bizarre Adventure\" consta dun total de 121 volumes \"tank\u014dbon\", pero a\u00ednda segue en publicaci\u00f3n. Posteriormente, a historia ser\u00eda adaptada a sucesivas edici\u00f3ns de anime, que a\u00ednda segue en emisi\u00f3n. Enc\u00e1drase entre os x\u00e9neros de sh\u014dnen e seinen.\nArgumento.\nConta a historia da familia Joestar e dos seus descendentes, que ser\u00e1n identificados cunha marca de nacemento nas costas en forma de estrela. O nome da serie fai referencia ao alcume que reciben todos os protagonistas das distintas temporadas, xa sexa coma resultado de xuntar a primeira s\u00edlaba dos seus nomes coa primeira dos seus apelidos, (Jonathan Joestar, Giorno Giovanna...) ou doutras variantes, coma no caso de Kujo Jotaro, ao que chaman Jojo pola repetici\u00f3n da s\u00edlaba \"jo\" (\u30b8\u30e7) d\u00faas veces seguidas no seu nome.\nA trama xirar\u00e1 en torno ao deber da familia de afrontar perigos paranormais usando uns poderes que cada un deles ten. Div\u00eddese, polo momento, nas seguintes partes:"}
{"id": "462275", "revid": "23204", "url": "https://gl.wikipedia.org/wiki?curid=462275", "title": "Event Horizon Telescope", "text": ""}
{"id": "462280", "revid": "98629", "url": "https://gl.wikipedia.org/wiki?curid=462280", "title": "Candice DeLong", "text": "Candice DeLong, nada o 16 de xullo de 1950, \u00e9 unha exaxente e crimin\u00f3loga do FBI. DeLong foi a xefa de perf\u00eds crimimais en San Francisco, California, e traballou no caso Unabomber. \u00c9 a presentadora dos programas de televisi\u00f3n de Investigation Discovery \"Deadly Women\" e \"Facing Evil with Candice DeLong\".\nTraxectoria.\nNaceu e criouse en Chicago, Illinois, sendo filla dun contratista de construci\u00f3n e dunha ama de casa. DeLong declarou que o seu pai lle recomendou escoller unha carreira que fose pr\u00e1ctica. Antes de entrar no eido criminal, DeLong traballou como enfermeira psiqui\u00e1trica no hospital da Universidade do Noroeste en Chicago, Illinois. Por\u00e9n, cando ti\u00f1a 28 anos divorciouse cun neno pequeno. Na busca dunha nova carreira, DeLong foi a Quantico, Virxinia en 1980 para asitir \u00e1 academia de adestramento do FBI. Foi unha das \u00fanicas sete mulleres que foron recrutadas. DeLong traballou na oficina de Chicago do FBI despois de graduarse de Quantico. DeLong declarou que os seus tres obxectivos profesionais eran: \"involucrarse nun caso criminal nacional de alto perfil, atrapar un asasino en serie e rescatar unha v\u00edtima de secuestro con vida\"."}
{"id": "462281", "revid": "1131", "url": "https://gl.wikipedia.org/wiki?curid=462281", "title": "Historia da literatura galega (Xerais)", "text": "A Historia da literatura galega \u00e9 unha obra en catro tomos escrita por Xos\u00e9 Ram\u00f3n Pena e publicada por Edici\u00f3ns Xerais de Galicia en 2013, 2014, 2016 e 2019, respectivamente. O tomo IV chega ata 1975 e est\u00e1 prevista a continuaci\u00f3n. A edici\u00f3n correu a cargo de Ana\u00edr Rodr\u00edguez. Os libros, que non levan ilustraci\u00f3n interior ningunha, carecen, tam\u00e9n, de \u00edndice onom\u00e1stico, a diferenza dalg\u00fan dos outros t\u00edtulos da mesma tem\u00e1tica, que si o te\u00f1en. A obra recibiu un Premio Fervenzas Literarias (2014), un Premio da Cr\u00edtica Galicia (2015) e un Premio Ant\u00f3n Losada Di\u00e9guez (2017).\nContido dos catro volumes.\n\"Historia da literatura galega I. Das orixes a 1853.\".\n2013, 433 p\u00e1xs.\nContidos:\n\"Historia da literatura galega II. De 1853 a 1916. O Rexurdimento.\".\n2014, 440 p\u00e1xs.\nContidos:\n\"Historia da literatura galega III. De 1916 a 1936.\".\n2016, 520 p\u00e1xs.\nContidos:\n\"Historia da literatura galega IV. De 1936 a 1975. A \u00ablonga noite\u00bb.\".\n2019, 544 p\u00e1xs.\nContidos:"}
{"id": "462282", "revid": "23204", "url": "https://gl.wikipedia.org/wiki?curid=462282", "title": "The Godfather Part III", "text": "O padri\u00f1o (III parte) \u00e9 un filme estadounidense de 1990 dirixido por Francis Ford Coppola, e escrito por Coppola e Mario Puzo. Tr\u00e1tase dunha secuela de \"O padri\u00f1o\" (1972) e \"O padri\u00f1o (II parte)\" (1974), e completa a historia de Michael Corleone, un capo da mafia que tenta lexitimar o seu imperio criminal. O filme tam\u00e9n incl\u00fae relatos ficticios de eventos reais: a morte do papa Xo\u00e1n Paulo I en 1978 e o esc\u00e1ndalo bancario papal de 1981\u201382, \u00e1mbolos dous ligados no filme \u00f3s negocios de Michael Corleone. O filme est\u00e1 protagonizado por Al Pacino, Diane Keaton, Talia Shire e Andy Garc\u00eda."}
{"id": "462291", "revid": "68155", "url": "https://gl.wikipedia.org/wiki?curid=462291", "title": "Brianza", "text": "Brianza, ou Briansa en dialecto brianzolo, \u00e9 unha rexi\u00f3n hist\u00f3rica italiana na Lombard\u00eda, situada ao norte da cidade de Mil\u00e1n e ao sur do lago de Como. \nEtimolox\u00eda.\nO nome Brianza probabelmente deriva do termo celta \"brig\" (monta\u00f1a, altura) que permanece co mesmo significado a\u00ednda hoxe en d\u00eda \u2014principalmente na forma \"bricch\"\u2014 en moitos dialectos galoit\u00e1licos, inclu\u00edndo o brianzolo.\nXeograf\u00eda.\nA Brianza hist\u00f3rica non se corresponde cunha entidade pol\u00edtico-administrativa, e durante moitos s\u00e9culos a expresi\u00f3n m\u00e1is com\u00fan para chama-la Brianza foi \"montes de Brianza\" ou \"outeiros de Brianza\", no sentido de \"rexi\u00f3n monta\u00f1osa chamada Brianza\", onde \"de Brianza\" \u00e9 un complemento do nome. \nComo l\u00edmites xerais da rexi\u00f3n p\u00f3dense sinalar a Canle de Villoresi ao sur, o r\u00edo Adda ao leste, os vales prealpinos do Tri\u00e1ngulo de Lariano at\u00e9 o lugar onde o Lambro sobe cara ao norte e o r\u00edo Seveso ao oeste. \nA pesar da falta dunha instituci\u00f3n territorial, o sentimento de pertenza a esta zona est\u00e1 fortemente marcado entre os seus habitantes. Ademais, as distintas \u00e1reas de Brianza presentan numerosos trazos que os unen e os diferencian do resto da Lombard\u00eda, de natureza xeogr\u00e1fica, demogr\u00e1fica, econ\u00f3mica, social, cultural e ling\u00fc\u00edstica.\nHoxe en d\u00eda a Brianza engloba municipios pertencentes a catro provincias lombardas: a case totalidade de Monza e Brianza, a parte meridional de Como, a parte suroriental de Lecco e unha pequena parte da cidade metropolitana de Mil\u00e1n.\nA s\u00faa superficie \u00e9 de 879,8 km\u00b2, na que viv\u00edan en 2016 1 483 336 habitantes, polo que a densidade de poboaci\u00f3n nese ano era de 1 685,8 ab./km\u00b2 "}
{"id": "462294", "revid": "15490", "url": "https://gl.wikipedia.org/wiki?curid=462294", "title": "Cidade metropolitana de Mil\u00e1n", "text": "A Cidade metropolitana de Mil\u00e1n (en italiano: \"Citt\u00e0 metropolitana di Milano\") \u00e9 un ente local italiano pertencente \u00e1 Lombard\u00eda, no norte do pa\u00eds. A s\u00faa capital \u00e9 a cidade de Mil\u00e1n. \nDesde o 1 de xaneiro de 2015 substitu\u00edu \u00e1 provincia de Mil\u00e1n.\nXeograf\u00eda.\nO seu territorio, que ocupa 1575,65 km\u00b2, enc\u00f3ntrase na parte da chaira padana comprendida entre os r\u00edos Tesino e Adda. Limita ao norte coas provincias de Varese, Monza e Brianza; ao leste coa provincia de B\u00e9rgamo; ao sueste coas provincias de Cremona e Lodi; ao suroeste coa provincia de Pavia e ao oeste coa provincia de Novara, situada na rexi\u00f3n de Piemonte.\nDemograf\u00eda.\nEn 2014 contaba cunha poboaci\u00f3n de 3 196 825 habitantes, polo que a s\u00faa [[densidade de poboaci\u00f3n]] nese ano era de 2 028,89 hab/km\u00b2. \nA cidade metropolitana comprende 134 [[municipio]]s:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Subdivisi\u00f3ns de Italia]]"}
{"id": "462299", "revid": "54334", "url": "https://gl.wikipedia.org/wiki?curid=462299", "title": "In\u00e9s Iglesias", "text": "In\u00e9s Celia Iglesias Canle, nada en Santiago de Compostela o 15 de setembro de 1969, \u00e9 unha profesora de dereito e pol\u00edtica galega.\nTraxectoria.\nLicenciouse en dereito en 1992 pola Universidade de Santiago de Compostela e comezou a dar clases na Universidade de Vigo en 1996. Autora de diversas monograf\u00edas xur\u00eddicas, foi decana da Facultade de Dereito da Universidade de Vigo (2006-2009). Nas elecci\u00f3ns xerais de 2019 encabezou a lista ao Congreso pola provincia de Ourense de Ciudadanos."}
{"id": "462301", "revid": "23204", "url": "https://gl.wikipedia.org/wiki?curid=462301", "title": "Subrexi\u00f3n de Sein\u00e4joki", "text": "A subrexi\u00f3n de Sein\u00e4joki (en fin\u00e9s \"Sein\u00e4joen seutukunta\") \u00e9 unha das catro subrexi\u00f3ns da rexi\u00f3n de Ostrobotnia do Sur. En 2017 ti\u00f1a unha poboaci\u00f3n de 126\u00a0957 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462305", "revid": "89787", "url": "https://gl.wikipedia.org/wiki?curid=462305", "title": "Cidades metropolitanas de Italia", "text": "As cidades metropolitanas (en italiano: \"citt\u00e0 metropolitane\") son 14 entes administrativos territoriais italianos, previstos polo artigo 114 da Constituci\u00f3n da Rep\u00fablica Italiana.\nEst\u00e1n en funcionamento desde o 1 de xaneiro de 2015.\nEsta instituci\u00f3n sup\u00f3n a oficializaci\u00f3n da m\u00e1is informal denominaci\u00f3n de \u00e1rea metropolitana, para dotalas das competencias propias das ex provincias respectivas.\nHistoria.\nA lei orixinaria de 1990 identificaba como cidades metropolitanas as comunas de Tur\u00edn, Mil\u00e1n, Venecia, X\u00e9nova, Bolo\u00f1a, Florencia, Roma, Bari, N\u00e1poles e as s\u00faas respectivas \"terras circundantes\", reservando \u00e1s rexi\u00f3ns aut\u00f3nomas o dereito de concretar as cidades metropolitanas no seu territorio. En 2009, unha emenda engadiu a Reggio de Calabria \u00e1 lista. As ciddes metropolitanas designadas polas rexi\u00f3ns aut\u00f3nomas son: Cagliari, en Sarde\u00f1a, e Catania, Messina e Palermo en Sicilia.\nO 3 de abril de 2014 o Parlamento italiano aprobou unha lei que establec\u00eda 10 cidades metropolitanas en Italia. exclu\u00eddo as das comunidades aut\u00f3nomas (estas catro engad\u00edronse m\u00e1is tarde).\nAs novas cidades metropolitanas funcionan desde o 1 de xaneiro de 2015.\n\u00d3rganos de goberno.\nA cidade metropolitana comprende tres instituci\u00f3ns gobernativas:\nA cidade metropolitana est\u00e1 composta polos municipios (\"comuni\") da cidade metropolitana (ex provincia). Cada cidade metropolitana est\u00e1 encabezada por un alcalde metropolitano (\"sindaco metropolitano\"), a quen asiste un corpo lexislativo, o Consello metropolitano (\"Consiglio metropolitano\") e unha asemblea non lexislativa, a Conferencia metropolitana (\"Conferencia metropolitana\"). Os membros do Consello metropolitano son elixidos polos alcaldes e concelleiros de cada municipio da cidade metropolitana. O alcalde metropolitano \u00e9 elixido en elecci\u00f3ns nas que participan todos os habitantes da cidade metropolitana. A Conferencia metropolitana est\u00e1 composta polos alcaldes dos municipios da capital metropolitana.\nFunci\u00f3ns e atribuci\u00f3ns.\nO artigo 18, par\u00e1grafo 7 da lei do 6 de xullo de 2012, n\u00ba 95, atrib\u00fae \u00e1 cidade metropolitana:\nCidades metropolitanas.\nCidades metropolitanas e as s\u00faas delimitaci\u00f3nes previstas polo ordeamento xur\u00eddico nacional, e rexi\u00f3nes con estatuto especial."}
{"id": "462313", "revid": "98629", "url": "https://gl.wikipedia.org/wiki?curid=462313", "title": "Anna Karina", "text": "Hanne Karin Blarke Bayer, m\u00e1is co\u00f1ecida como Anna Karina, nada en Copenhague o 22 de setembro de 1940 e finada en Par\u00eds o 14 de decembro de 2019, foi unha actriz, cantante, directora de cine e escritora danesa nacionalizada francesa. \u00c9 co\u00f1ecida polas s\u00faas colaboraci\u00f3ns en filmes de Jean-Luc Godard, sendo unha das actrices m\u00e1is destacadas da Nouvelle Vague.\nTraxectoria.\nPrimeiros anos.\nO seu pai, capit\u00e1n de barco, abandonou a s\u00faa nai ao pouco tempo de nacer a nena. Viviu ata os catro anos xunto aos seus av\u00f3s, idade na que comezou a vivir en varias casas de acollida. Aos oito anos trasladouse a casa da s\u00faa nai, da que intentou escapar varias veces durante a s\u00faa nenez.\nAos quince anos traballaba como secretaria ou en elevadores da cidade de Copenhague. Comezou a s\u00faa carreira no seu pa\u00eds natal, onde actuou como cantante en cabarets para afeccionados, tam\u00e9n traballou como modelo de publicidade e como actriz. A s\u00faa primeira actuaci\u00f3n foi nunha curtametraxe promocional de Ib Schemedes, a cal ga\u00f1ou un premio no Festival de Cine de Cannes.\nAos 17 anos trasladouse a Par\u00eds soa, buscando afastarse do seu pa\u00eds natal por mor da inestabilidade da s\u00faa vida familiar e os seus desexos de facer carreira en Francia, pa\u00eds que visitara anos atr\u00e1s. Comezou con pouco di\u00f1eiro e foi nunha das s\u00faas visitas a un co\u00f1ecido caf\u00e9 do Barrio Latino de Par\u00eds, nos arredores da Rive Gauche do Sena, onde lle ofreceron traballar como modelo. Obtivo traballos para revistas como \"Jours de France\" e \"Elle\", traballando no campo da modelaxe publicitaria e en casas de moda de alto prestixio como Chanel. O nome art\u00edstico polo que se lle co\u00f1ece ata hoxe en d\u00eda foi suxerido pola propia Coco Chanel, cando Hanne modelaba para esta casa.\nA s\u00faa primeira aparici\u00f3n nunha longametraxe, a\u00ednda que non autorizada, foi en \"On the Passage of a Few Persons Through a Rather Brief Unity of Time\", drixida polo situacionista Guy Debord, na que se pode ver un anuncio que Anna realizou para unha marca de xab\u00f3n. Ao fondo pod\u00edase escoitar a voz de Debord dicindo: \"Os anuncios durante as interrupci\u00f3ns (dunha pel\u00edcula) son o verdadeiro reflexo dunha interrupci\u00f3n da vida\".\nCarreira como actriz e directora de cine.\nEn 1959 co\u00f1ece a Jean-Luc Godard, que despois de ver o mencionado anuncio ofreceulle interpretar un personaxe importante na s\u00faa primeira longametraxe \"O final da escapada\", que Anna rexeitou por inclu\u00edr escenas n\u00faas. A causa disto, Godard decidiu prescindir deste personaxe no filme.\nMalia isto, Anna aceptou o papel protagonista no seguinte filme do director, \"Le petit soldat\". Nese momento, Anna era menor de idade e non pod\u00eda traballar sen a autorizaci\u00f3n da s\u00faa nai. O filme foi censurado en Francia porque mostraba tortura de parte dos dous bandos durante a Guerra de Independencia de Alxeria. En 1961 contraeron matrimonio durante a rodaxe da s\u00faa segunda pel\u00edcula conxunta, titulada \"Une femme est une femme\". A s\u00faa interpretaci\u00f3n neste filme valeulle o premio \u00e1 mellor actriz na Berlinale.\nA partir dese momento Anna converteuse na musa de moitos dos seguintes proxectos do realizador, que se converteron nos m\u00e1is reco\u00f1ecidos da carreira dos dous, inclu\u00edndo filmes como \"Vivre sa vie\", \"Bande \u00e0 part\", \"Pierrot le Fou\", \"Alphaville\" e \"Made in U.S.A.\". As s\u00faas colaboraci\u00f3ns con Godard remetaron pouco antes que o seu matrimonio, en 1967.\nMalia isto, a s\u00faa carreira non se limitou soamente aos filmes de Godard, nin durante o seu matrimonio nin despois. Proba disto foi a s\u00faa actuaci\u00f3n en \"Suzanne Simonin, la Religieuse de Diderot\", Palma de Ouro no Festival de Cannes, doutro reco\u00f1ecido director franc\u00e9s da Nouvelle Vague, Jacques Rivette. Incluso antes de co\u00f1ecer a Godard, Anna Karina foi a protagonista de \"Ce soir ou jamais\", do destacado director franc\u00e9s Michel Deville. Tam\u00e9n traballou con Luchino Visconti en \"Lo straniero\", xunto a Marcello Mastroianni. Outros filmes destacados nos que actuou foron \"Justine\" de George Cukor, \"Laughter in the Dark\" de Tony Richardson, \"Apr\u00e8s La R\u00e9p\u00e9tition\" de Ingmar Bergman, \"Chinese Roulette\" de Rainer Werner Fassbinder ou \"L'\u0152uvre au noir\" de Andr\u00e9 Delvaux.\nMant\u00edvose moi activa dende os seus inicios a principios da d\u00e9cada dos 60 ata que na d\u00e9cada dos 80 o n\u00famero de papeis que realizaba por ano diminu\u00edu, pois comezaba outras facetas da s\u00faa vida art\u00edstica, como a de directora ou a de escritora. A s\u00faa carreira sempre tivo un enfoque internacional, pois ao longo de cinco d\u00e9cadas participou en filmes tanto na Europa (amais de Francia colaborou en obras de Italia, Alema\u00f1a, Hungr\u00eda, Dinamarca ou o Reino Unido), os Estados Unidos, o Canad\u00e1 e o norte de \u00c1frica.\nEn 1973 fundou a s\u00faa propia produtora cinematogr\u00e1fica, chamada \"Raska\", na que editou o seu debut como directora, \"Vivre ensemble\", filme no que tam\u00e9n traballou como actriz. Como directora tam\u00e9n rodou \"Les oeufs brouill\u00e9s\" e \"Victoria\".\nNas \u00faltimas d\u00e9cada fixo aparici\u00f3ns en festivais de cine, como o Festival de Cine de Brasilia ou o Festival Internacional de Cine de Cannes. Anna Karina falaba franc\u00e9s, ingl\u00e9s, alem\u00e1n, italiano e dan\u00e9s, e actuou en todas estas linguas ao longo da s\u00faa carreira.\nCarreira como cantante.\nA\u00ednda que a s\u00faa carreira musical non foi prol\u00edfica, tam\u00e9n destacou como cantante. Comezou interpretando canci\u00f3ns na comedia musical de Jean-Luc Godard \"Une femme est une femme\", ao igual que noutro filme do mesmo director, \"Pierrot le Fou,\" onde interpretou por vez primeira \u00abJamais je ne t'ai dit que je t'aimerais toujours\u00bb e \u00abMa ligne de chance\u00bb. En 1967 obtivo un notable \u00e9xito coa comedia musical \"Anna\", realizada para a televisi\u00f3n francesa polo director Pierre Koralnik. As canci\u00f3ns do musical foron inclu\u00eddas tam\u00e9n no seu primeiro LP, titulado simplemente \"Anna\", composto e producido por Serge Gainsbourg, co que interpretou a d\u00fao varias canci\u00f3ns, algo habitual nas produci\u00f3ns do m\u00fasico franc\u00e9s. Este musical foi levado ao teatro no ano 2014.\nNo ano 2000 o cantante e compositor Philippe Katerine produciu e compuxo para ela o disco \"Une histoire d'amour\", que foi acompa\u00f1ado dunha xira de concertos. No 2005 gravou \"Chansons de films\", unha colecci\u00f3n de canci\u00f3ns de pel\u00edculas.\nCarreira como novelista.\nAo longo da s\u00faa vida, Anna tam\u00e9n escribiu catro novelas: \"Vivre ensemble\" (1973), \"Golden City\" (1983), \"On n'ach\u00e8te pas le soleil\" (1988) e \"Jusqu'au bout du hasard\" (1998) e fixo frecuentes aparici\u00f3ns en televisi\u00f3n."}
{"id": "462334", "revid": "89787", "url": "https://gl.wikipedia.org/wiki?curid=462334", "title": "Hindemburg Mel\u00e3o Jr.", "text": "Hindemburg Mel\u00e3o Jr., nado en S\u00e3o Paulo o 15 de xaneiro de 1972, \u00e9 un fil\u00f3sofo brasileiro, investidor, epistem\u00f3logo, te\u00f3logo, autor e xogador de xadrez retirado.\nTraxectoria.\nHinbemburg escribiu m\u00e1is de 1.600 artigos sobre ciencia, filosof\u00eda, xadrez, finanzas, entre outros campos e o libro \"IMC na Balan\u00e7a\".\nHindemburg \u00e9 co\u00f1ecido como xogador de xadrez por correspondencia (cunha puntuaci\u00f3n de 2328), e como xogador de xadrez \u00e1s cegas, onde ostenta o r\u00e9cord polo \u201cxaque mate anunciado m\u00e1is longo en partidas simult\u00e1neas de xadrez a cegas\u201d, cun xaque mate anunciado en 12 movementos nunha exhibici\u00f3n simult\u00e1nea contra nove opo\u00f1entes, o cal foi rexistrado no \"Libro Guinness dos R\u00e9cords\". Reuniu tam\u00e9n unha colecci\u00f3n de xogos de xadrez \u00e1s cegas de moitos xogadores de diferentes \u00e9pocas.\n\u00c9 tam\u00e9n un analista e te\u00f3rico de xadrez, tendo recibido por d\u00faas veces a distinci\u00f3n en innovaci\u00f3ns te\u00f3ricas consideradas entre as mellores polo xurado de \"\u0160ahovski Informator.\" Hindemburg interesouse polo tema da intelixencia humana, e \u00e9 o fundador de \"Sigma Society\", unha asociaci\u00f3n de superdotados.\nNo seu libro \"IMC na Balan\u00e7a\", Hindemburg propuxo unha correcci\u00f3n na f\u00f3rmula empregada para o \u00edndice de masa do corpo:\nformula_1\nOnde \"m\" \u00e9 a masa e \"h\" a altura dunha persoa, no Sistema Internacional de Unidades."}
{"id": "462357", "revid": "89787", "url": "https://gl.wikipedia.org/wiki?curid=462357", "title": "Song Sun", "text": "Song Sun \u00e9 un matem\u00e1tico chin\u00e9s que investiga nos campos da xeometr\u00eda e topolox\u00eda.\nEn 2019, recibiu o prestixioso Premio Veblen. Obtivo o seu doutoramento en xeometr\u00eda diferencial baixo a supervisi\u00f3n de Xiu-Xiong Chen en 2010.\nEra un Sloan Fellow. Foi relator convidado no Congreso Internacional de Matem\u00e1ticos de 2018, en R\u00edo de Xaneiro."}
{"id": "462374", "revid": "89787", "url": "https://gl.wikipedia.org/wiki?curid=462374", "title": "Defende a Galega", "text": "Defende a Galega \u00e9 o lema dunha mobilizaci\u00f3n de traballadoras e traballadores do medios p\u00fablicos galegos que comezou en maio de 2018. Recibiu o Premio Jos\u00e9 Couso de Liberdade de Prensa en 2019.\nTraxectoria.\nEstruturouse como unha mobilizaci\u00f3n semanal, \"os venres negros\", na que as traballadoras e traballadores que a secundan pasaron a se vestir con camisolas de cor negra.\nTam\u00e9n organizaron paros parciais, unha manifestaci\u00f3n o 8 de setembro de 2018 e unha folga de 24 horas o 19 de decembro de 2018. \nEn 2019 a cantante S\u00e9s acudiu ao programa Zig Zag cunha camisola de Defende a Galega.\nCon ocasi\u00f3n da entrega do Premio Jos\u00e9 Couso de Liberdade de Prensa denunciaron ostracismo."}
{"id": "462378", "revid": "75439", "url": "https://gl.wikipedia.org/wiki?curid=462378", "title": "Xisela Franco", "text": "Xisela Franco, nada en Vigo en 1978, \u00e9 unha cineasta galega.\nTraxectoria.\nXisela Franco \u00e9 artista/cineasta con ampla traxectoria no documental. Profesora na Facultade de Belas Artes da Universdidade de Vigo. Licenciada en Comunicaci\u00f3n Audiovisual e en Filosof\u00eda pola UEM, MFA (Film) en York Unviversity, Toronto. Doutoranda na Universdidade de Vigo. Moi nova en Madrid funda Epoj\u00e9 Films en 2004 coa que produce, guioniza ou dirixe documentais hist\u00f3ricos (para TVE o Canal Historia) \u00e1 vez que pel\u00edculas con vocaci\u00f3n art\u00edstica. Con \u201cAadat\u201d (2004, sobre a muller saharaui), recibe o \u201cPremio Ciudad de Madrid al Mejor Documental Espa\u00f1ol\u201d en DocumentaMadrid (ver lista premios na s\u00faa web). En 2006 trasl\u00e1dase a Canad\u00e1 coa Bolsa de Postgrados da Fundacion Caixa Galicia e cursa un MFA en York University (Master of Fine Arts in Film), supervisando o s\u00faa tesina o cineasta referente da vangarda Phil Hoffman. Entre 2008-2009 obt\u00e9n unha bolsa en York como profesora axudante (TA) do catedr\u00e1tico en cinema canadiense John MCullough. A s\u00faa tese de licenciatura en York (co canadense Phil Hoffman como supervisor) foi a longametraxe \"Anima urbis\". \nRegresa a Espa\u00f1a e dirixe para TVG a serie de 13 documentais As Ra\u00edces (da Industria Galega). En 2015 ga\u00f1a o premio de Produci\u00f3n ARTISTAAS 2015 e realiza no MARCO de Vigo a exposici\u00f3n \u00abInterior, exterior, durante\u201d. En 2016 dirixe o proxecto Cinema e Muller da Deputaci\u00f3n de Pontevedra para visibilizar o cinema feito por mulleres en Galicia, do que nace a pel\u00edcula colaborativa Visi\u00f3ns. O seu traballo estivo na secci\u00f3n oficial de festivais como Dok Leipzig Film Festival, European ShortFilm Biennale (Ludwigsburg), Montreal Underground Film Festival, Intermediaciones \u2013 Muestra de videoarte de Medell\u00edn, Festival de Cinema S8 de Curitiva (Brasil), Play-Doc, Cineuropa, MICE, Curtocircuito (Premio AGAG mellor gui\u00f3n. Cruz Pi\u00f1\u00f3n. 2014) ou Cinem\u00edstica de Granada (Premio Distinci\u00f3n Verde. Hyohakusha. 2015). O Concello de San Sadurni\u00f1o en A Coru\u00f1a ad\u00edcalle o Certame Galego das Artes pola Igualdade, en 2016. \nColabora con distintos festivais programando vide/cine experimental ou organizando mesas ou obradoiros. En 2020 participa como directora art\u00edstica no MOCA no que comisaria \u201cToronto, en primeira persoa\u201d. Desde 2021 programa a secci\u00f3n \u201cCinema Percorridos\u201d en Play-Doc International Film Festival ou a secci\u00f3n Para\u00edso no Festival S8-Mostra de Cinema Perif\u00e9rico, esta \u00faltima en colaboraci\u00f3n coa Facultade de Belas Artes da Universidade de Vigo, da que Xisela \u00e9 profesora asociada."}
{"id": "462385", "revid": "54334", "url": "https://gl.wikipedia.org/wiki?curid=462385", "title": "Joan Wallach Scott", "text": "Joan Wallach Scott ou Joan Scott, nada o 18 de decembro de 1941 en Brooklyn, \u00e9 unha historiadora estadounidense, cuxo traballo, inicialmente dedicado \u00e1 historia francesa (movemento obreiro e historia intelectual) foi dirixido na d\u00e9cada de 1980 para a historia das mulleres a partir da perspectiva de x\u00e9nero. En 2018 ocupaba a cadeira Harold F. Linder no Instituto de Estudos Avanzados de Princeton.\nEntre s\u00faas publicaci\u00f3ns m\u00e1is not\u00e1beis est\u00e1 o artigo \"X\u00e9nero: unha categor\u00eda \u00fatil de an\u00e1lise hist\u00f3rica\", publicado en 1986 no American Historical Review. Este artigo, \"sen d\u00fabida, un dos artigos m\u00e1is lidos e citados na historia da revista\", foi esencial na formaci\u00f3n dun campo de historia de x\u00e9nero dentro dos estudos hist\u00f3ricos angloamericanos.\nTraxectoria.\nGraduouse na Universidade Brandeis, en 1962. En 1969, obtivo o seu Ph.D. pola Universidade de Wisconsin. Ensinou na Universidade de Illinois en Chicago, na Universidade Northwestern, na Universidade de Carolina do Norte en Chapel Hill, na Universidade de Rutgers e na Universidade Johns Hopkins. Tras ocupar brevemente o cargo de directora de estudos asociados \u00e1 \u00c9cole des Hautes \u00c9tudes en Sciences Sociales (en 1984), obtivo en 1985 a cadeira Harold F. Linder do Instituto de Estudos Avanzados. En xaneiro de 2006, entrou a formar parte do consello editorial de The Journal of Modern History ."}
{"id": "462387", "revid": "83328", "url": "https://gl.wikipedia.org/wiki?curid=462387", "title": "Joan Scott", "text": ""}
{"id": "462391", "revid": "51040", "url": "https://gl.wikipedia.org/wiki?curid=462391", "title": "Jean Laplace", "text": "Jean Laplace, nado en Annecy, Francia en 1934 e finado no mesmo lugar o 10 de setembro de 2018, foi un debuxante franc\u00e9s.\nTraxectoria.\nFillo dunha comerciante e dun funcionario, formouse como dese\u00f1ador industrial pero dedicouse \u00e1 ilustraci\u00f3n, afecci\u00f3n que cultivou dende neno. Publicou o seu primeiro debuxo humor\u00edstico en \"Le Progr\u00e8s de Lyon\" en 1952 e axi\u00f1a empezou a colaborar en \"Paris Match\", \"Ici Paris\" e \"Samedi Soir\". Adaptou as s\u00faas ilustraci\u00f3ns humor\u00edsticas convert\u00e9ndoas en crebacabezas \u00f3 crear o \"\"jeu des huit erreurs\" (o \"xogo dos oito enganos\"\" en galego), inspirado nos xogos tradicionais de 7 diferenzas consistentes en detectar pequenas variaci\u00f3ns entre d\u00faas imaxes. O xornal su\u00edzo \"Feuille d'avis de Lausanne\" foi o primeiro en publicar o seu xogo en 1966, os seus debuxos apareceron cos anos en varios peri\u00f3dicos e revistas franceses e mais en publicaci\u00f3ns de todo o mundo. \"La Voz de Galicia\" comezou a publicar o seu pasatempo en 1977. Fixo cerca de 19\u00a0000 l\u00e1minas diferentes \u00f3 longo da s\u00faa carreira."}
{"id": "462398", "revid": "23204", "url": "https://gl.wikipedia.org/wiki?curid=462398", "title": "Jazz (danza)", "text": "O jazz dance \u00e9 un estilo de danza que utiliza a m\u00fasica jazz e que combina elementos do ballet, contempor\u00e1neo, hip hop, danza moderna, claqu\u00e9 e charleston entre outros. Por iso, \u00e9 considerada unha danza de elevada dificultade. Na actualidade, \u00e9 practicado e co\u00f1ecido en todo o mundo a\u00ednda que est\u00e1 moito m\u00e1is estendido en Broadway.\nOrixe e historia.\nA palabra jazz prov\u00e9n do termo franc\u00e9s \"jasm\" que significa vitalidade, debido a que esta danza ten uns ritmos cambiantes, que recordan a propia vida humana, polo tipo de m\u00fasica que utiliza. Tam\u00e9n se relaciona co teatro pola grande expresividade dos bailar\u00edns e coa flexibilidade debido \u00e1 velocidade dos pasos e \u00e1 complexidade destes.\nPodemos considerar que o jazz como danza \u00f3 longo da historia ten d\u00faas vertentes, unha como danza social e outra como art\u00edstica.\nCon respecto \u00e1 primeira podemos dicir que xorde con anterioridade \u00f3 s\u00e9culo XIX, a\u00ednda que non se sabe exactamente a s\u00faa data porque sufriu un longo per\u00edodo de evoluci\u00f3n que contin\u00faa na actualidade. O que si se sabe con absoluta certeza \u00e9 que ten a s\u00faa orixe nas danzas negras desta \u00e9poca, en concreto, foron os escravos levados a Am\u00e9rica os que crearon, en Nova Orleans, esta danza. M\u00e1is adiante, en 1910, \u00e9 cando se comeza a estender \u00e1 xente branca, pero con moitos cambios, producidos a mediados do s\u00e9culo XX, que fan que se mesture e adquira elementos doutras modalidades como o Ballet, a danza Contempor\u00e1nea e o Claqu\u00e9. Deste xeito, cr\u00e9anse os distintos estilos do jazz e produce influencia noutros como o Fox-trot, que \u00e9 unha danza de parella acompa\u00f1ada da m\u00fasica Jazz.\nO jazz como danza art\u00edstica comeza coa danza teatral dos s\u00e9culos XIX e XX e ten o seu gran desenvolvemento en 1940. As\u00ed, remata consolid\u00e1ndose unha danza que presenta a t\u00e9cnica do ballet pero con moita m\u00e1is ambig\u00fcidade \u00f3 permitir movementos m\u00e1is amplos e menos precisos. Ademais, \u00f3 presentar unha grande expresividade fai que se vexa como unha danza \u00e1s veces c\u00f3mica e \u00e1s veces \u00edntima pola s\u00faa gran liberdade.\nEstilos.\nLatin Jazz.\nXorde cos migrantes latinoamericanos que se trasladan a vivir \u00f3s Estados Unidos de Am\u00e9rica, deste xeito comb\u00ednase o Jazz Americano cos ritmos afrocubanos. Nesta danza existe moita influencia da salsa, merengue, mambo, lambada ou samba mesturados coa t\u00e9cnica, forma corporal e improvisaci\u00f3n do Jazz.\nModern Jazz.\nNeste estilo, o jazz comb\u00ednase co Ballet e as\u00ed xorden movementos con moito traballo no chan e con pasos cunha elevada t\u00e9cnica pero sempre acompa\u00f1ados de m\u00fasica comercial, o que produce unha maior est\u00e9tica e libre interpretaci\u00f3n do movemento.\nJazz Funk.\nTam\u00e9n chamado Funky Jazz ou Street Jazz, combina o jazz con movementos do Hip-Hop, caracter\u00edzase pola s\u00faa enerx\u00eda, coordinaci\u00f3n, fluidez, rapidez do movemento e o traballo cara \u00f3 exterior, \u00e9 dicir, cara \u00f3 p\u00fablico. A m\u00fasica adoita ser con percusi\u00f3ns electr\u00f3nicas ou ac\u00fasticas moi fortes e ritmos cambiantes, o que orixina moitos contratempos no baile.\nBroadway.\nP\u00f3dese dicir que este \u00e9 o estilo m\u00e1is practicado dentro do Jazz, xa que \u00e9 o que se usa nos musicais. Xorde tras a fusi\u00f3n do ballet, o moderno e o jazz co teatro. Deste xeito, caracter\u00edzase por usar moito as mans, bast\u00f3ns e sombreiros para aumentar a expresividade. Moitas veces combinase con narraci\u00f3ns.\nLyrical Jazz.\nEste estilo caracter\u00edzase pola s\u00faa elevada expresi\u00f3n, de feito o seu nome fai referencia a isto mesmo, xa que a poes\u00eda l\u00edrica \u00e9 moi sentimental e apaixonada. Ademais, o seu risco principal \u00e9 que os pasos da coreograf\u00eda sempre van \u00f3 ritmo da m\u00fasica, esta adoita ter letra para que o ritmo sexa moito m\u00e1is marcado."}
{"id": "462404", "revid": "85894", "url": "https://gl.wikipedia.org/wiki?curid=462404", "title": "Linda Alcoff", "text": "Linda Mart\u00edn Alcoff, nada o 25 de xullo de 1955, no Panam\u00e1, \u00e9 unha fil\u00f3sofa na Universidade da Cidade de Nova York, especialista en epistemolox\u00eda, feminismo, razas\u00a0e existencialismo.\nTraxectoria.\nComezou a estudar filosof\u00eda na Georgia State University, obtendo o bacharelado con honras, en 1980, e o mestrado en 1983. Fixo o seu traballo de doutoramento na Universidade de Brown, so a direcci\u00f3n de Ernest Sosa, Martha Nussbaum, e conclu\u00eduno en 1987.\u00a0Pasou un ano como profesora asistente de filosof\u00eda en Kalamazoo College. Mudouse para a Universidade de Syracuse, onde ensinou dez anos. Foi nomeada e promovida ao posto de profesora adxunta en 1995 e foi profesora titular en 1999. En 2009, pasou a ser profesora de Filosof\u00eda na Hunter College e na CUNY Graduate Center.\nDe 2012 a 2013, actuou como presidenta da American Philosophical Association (APA). Alcoff ten clamado por unha maior inclusi\u00f3n de grupos historicamente\u00a0subrepresentados na filosof\u00eda. Para iso con Paul Taylor e William Wilkerson, comezou \"The Pluralist\u2019s Guide to Philosophy\". Doutorouse en Filosof\u00eda pola Brown University. Recibiu o Premio de Muller de Destaque na Filosof\u00eda, en 2005, pola Sociedade de Mulleres na Filosof\u00eda e na APA. Comezou a ensinar na Hunter College e na City University de Nova York\u00a0no inicio de 2009, despois de ensinar moitos anos na Universidade de Syracuse.\nAlcoff recibiu unha serie de homenaxes e premios, inclu\u00edndo o doutoramento \"honoris causa\"\u00a0pola Universidade de Oslo en setembro de 2011 e o premio Frantz Fanon en 2009 polo seu libro \"Visible Identities: Race, Gender and the Self\".\u00a0\n\u00c1reas de pescuda e publicaci\u00f3ns.\nAlcoff ten escrito extensamente sobre asuntos tales como a obra de Foucault, a violencia sexual, a pol\u00edtica da epistemolox\u00eda, x\u00e9nero e raza. \u00c9 autora de dous libros: \"Real Knowing\"\u00a0: \"New Versions of Coherence Theory\" (1996) e \"Visible Identities: Race, Gender and the Self\" (2006). Editou dez volumes e escribiu un gran n\u00famero de artigos revisados por pares."}
{"id": "462416", "revid": "96002", "url": "https://gl.wikipedia.org/wiki?curid=462416", "title": "Premios do certame microrrelatos mulleres progresista", "text": ""}
{"id": "462417", "revid": "98629", "url": "https://gl.wikipedia.org/wiki?curid=462417", "title": "Nebulosa do Ovo", "text": "A Nebulosa do Ovo (tam\u00e9n co\u00f1ecida como RAFGL 2688 e como CRL 2688) \u00e9 unha nebulosa protoplanetaria bipolar situada a uns 3000 anos luz de distancia da Terra. As s\u00faas propiedades peculiares foron descritas por primeira vez en 1975 usando datos da lonxitude de onda de 11 \u00b5m obtidos por unha sonda do Air Force Geophysical Laboratory (AFGL) en 1971 a 1974. (Anteriormente, o obxecto fora catalogado por Fritz Zwicky como un par de galaxias). Foi a primeira protoplanetaria descuberta.\nA caracter\u00edstica que define a Nebulosa do Ovo \u00e9 a serie de arcos brilantes e c\u00edrculos que rodean a estrela central. Unha densa capa de gases e po envolven \u00e1 estrela central, bloqueando a luz directa da nosa vista. Non obstante, a luz da estrela central penetra nas rexi\u00f3ns m\u00e1is delgadas deste recinto poeirento, iluminando as capas exteriores do gas para crear os arcos vistos nas imaxes.\n\u00c9 moi probable que o recinto de po ao redor da estrela central sexa un disco. As sa\u00eddas bipolares na imaxe indican que o sistema ten un momento angular (algo moi probable xerado por un disco de acreci\u00f3n). Ademais, a xeometr\u00eda do disco explicar\u00eda o espesor variable do envoltorio que permite que a luz se escape ao longo do eixe do disco e ilumine as capas exteriores do gas, pero a\u00ednda as\u00ed o bloquea da vista directa ao longo do bordo do disco. A\u00ednda que se confirmaron discos de po en torno a varios obxectos post-AGB, a\u00ednda non se confirmou un disco ao redor da nebulosa do ovo.\nOs arcos que poden observarse son equivalentes a aneis nun tronco de \u00e1rbore, revelando a s\u00faa idade: manifestan cambios entre 100 e 500 anos nunha historia total duns 10 000 anos. O gas est\u00e1 a expandirse a uns 20 km/s, e a materia det\u00e9ctase at\u00e9 uns 0,6 anos luz, proporcionando asemade un medio para medir a cantidade de materia na nebulosa.\nA nebulosa do ovo foi fotografada pola Wide Field and Planetary Camera 2 (WFPC2) do telescopio espacial Hubble da NASA / ESA.\nA nebulosa do ovo emite luz polarizada que tam\u00e9n pode ser detectada visualmente cun telescopio de tama\u00f1o medio."}
{"id": "462418", "revid": "89787", "url": "https://gl.wikipedia.org/wiki?curid=462418", "title": "Anel vaxinal", "text": "O anel vaxinal (tam\u00e9n co\u00f1ecido como anel intravaxinal ou sistema de liberaci\u00f3n vaxinal), cuxa denominaci\u00f3n comercial \u00e9 \"NuvaRing\", \u00e9 un m\u00e9todo anticonceptivo hormonal de longa duraci\u00f3n consiste nun anel de pl\u00e1stico flexible (copol\u00edmero Etilvinilacetato) duns 5 cent\u00edmetros de di\u00e1metro que, colocado na vaxina, libera hormonas femininas id\u00e9nticas \u00e1 p\u00edlula anticonceptiva (etonoxestrel e etinilestradiol) en doses baixas e constantes e que, absorbidas pola mucosa da vaxina, impiden a ovulaci\u00f3n. A s\u00faa eficacia, semellante \u00e1 p\u00edlula anticonceptiva, \u00e9 do 99,7%.\nM\u00e9todo de uso.\nO anel vaxinal \u00e9 de uso mensual acompa\u00f1ado \u00f3 ciclo sexual feminino ou ciclo menstrual. Introd\u00facese na vaxina, no primeiro d\u00eda do ciclo; d\u00e9ixase inserido durante tres semanas (21 d\u00edas) tras as cales se retira e refuga co obxecto de descansar durante unha semana (7 d\u00edas) deixando para que a menstruaci\u00f3n te\u00f1a lugar. Despois debe introducirse outro novo.\nO anel non se move nin cae grazas \u00e1s paredes vaxinais, a\u00ednda que pode producirse nalg\u00fans casos. O anel vaxinal permanece na vaxina durante as relaci\u00f3ns sexuais, ag\u00e1s durante a semana de descanso. A maior\u00eda de parellas non o perciben durante as s\u00faas relaci\u00f3ns sexuais. Antes de comezar o seu uso pode ser conveniente a consulta m\u00e9dica. Dependendo dos pa\u00edses pode requirirse a prescrici\u00f3n m\u00e9dica."}
{"id": "462420", "revid": "89787", "url": "https://gl.wikipedia.org/wiki?curid=462420", "title": "Nunha pensi\u00f3n alem\u00e1", "text": "Nunha pensi\u00f3n alem\u00e1 (en ) \u00e9 unha colecci\u00f3n de historias curtas da escritora Katherine Mansfield, publicada no ano 1911. T\u00f3dalas historias ag\u00e1s tres foron orixinalmente publicadas en The New Age e editadas por A. R. Orage; a primeira en aparecer foi \"A nena que estaba cansa\" (\"The Child-Who-Was-Tired\"). As tres \u00faltimas foron publicadas nesta colecci\u00f3n, e Alpers coida que d\u00faas (\"A oscilaci\u00f3n do p\u00e9ndulo\" e \"Un incendio\" ) foron probablemente rexeitadas por Orage para \"The New Age.\"\nFoi traducido \u00f3 galego por Celia Recarey e Carlos Vald\u00e9s Garc\u00eda e foi publicado pola editorial Irm\u00e1s Carton\u00e9 no ano 2015.\nContidos.\nO volume incl\u00fae as seguintes historias:"}
{"id": "462421", "revid": "23204", "url": "https://gl.wikipedia.org/wiki?curid=462421", "title": "In a German Pension", "text": ""}
{"id": "462422", "revid": "54334", "url": "https://gl.wikipedia.org/wiki?curid=462422", "title": "Chan pega\u00f1ento", "text": "Chan pega\u00f1ento \u00e9 unha met\u00e1fora empregada para explicar factores de suxeici\u00f3n das persoas \u00e1 base da pir\u00e1mide econ\u00f3mica. \u00c9 usada con frecuencia para explicar os factores que lastran as mulleres.\nV\u00e9xase tam\u00e9n.\nLigaz\u00f3ns.\n[[Categor\u00eda:Conceptos feministas]]\n[[Categor\u00eda:Igualdade]]"}
{"id": "462425", "revid": "89787", "url": "https://gl.wikipedia.org/wiki?curid=462425", "title": "O gozo das damas", "text": "O gozo das damas (en ) \u00e9 a a und\u00e9cima novela do ciclo Les Rougon-Macquart, de \u00c9mile Zola. Foi serializada por vez primeira no xornal \"Gil Blas\" e publicada con forma de novela por Charpentier en 1883. \"O gozo das damas\" \u00e9 unha secuela de \"Pot-Bouille\". Como o seu predecesor, c\u00e9ntrase en Octave Mouret, que \u00f3 final da novela anterior casara con Caroline H\u00e9douin, a dona dunha pequena tenda de seda.\nFoi traducida \u00f3 galego por Celia Recarey e foi publicado pola editorial Irm\u00e1s Carton\u00e9 no ano 2015."}
{"id": "462426", "revid": "23204", "url": "https://gl.wikipedia.org/wiki?curid=462426", "title": "Au Bonheur des Dames", "text": ""}
{"id": "462427", "revid": "23204", "url": "https://gl.wikipedia.org/wiki?curid=462427", "title": "O Gozo das Damas", "text": ""}
{"id": "462428", "revid": "27155", "url": "https://gl.wikipedia.org/wiki?curid=462428", "title": "Laplace", "text": "Laplace pode referirse a:"}
{"id": "462430", "revid": "839", "url": "https://gl.wikipedia.org/wiki?curid=462430", "title": "Istv\u00e1n Sereg\u00e9ly", "text": "Istv\u00e1n Sereg\u00e9ly, nado o 13 de marzo de 1931 en Szombathely (Reino de Hungr\u00eda) e finado o 31 de decembro de 2018 en Ny\u00edregyh\u00e1za (Hungr\u00eda), foi un eclesi\u00e1stico cat\u00f3lico latino, arcebispo de Eger entre 1987 e 2007.\nTraxectoria.\nFoi ordenado sacerdote o 19 de xu\u00f1o de 1955. O 5 de xu\u00f1o de 1987 foi nomeado arcebispo de Eger, e o 25 de xullo seguinte recibiu a consagraci\u00f3n episcopal de mans do arcebispo de Esztergom L\u00e1szl\u00f3 Paskai, tendo como co-consagrantes ao bispo de V\u00e1c Izidor Marosi e ao bispo auxiliar de Eger Endre Kov\u00e1cs. Reitoruse o 15 de marzo de 2007 logo de presentar a s\u00faa renuncia ao chegar aos 75 anos. Finou o 31 de decembro de 2018."}
{"id": "462432", "revid": "839", "url": "https://gl.wikipedia.org/wiki?curid=462432", "title": "Julijans Vaivods", "text": "Julijans Vaivods, nado o 18 de agosto de 1895 en V\u0101rkava (gobernaci\u00f3n de Vitebsk, Imperio Ruso; hoxe Letonia) e finado o 24 de maio de 1990 en Riga (R.S.S. de Letonia, Uni\u00f3n Sovi\u00e9tica), foi un eclesi\u00e1stico cat\u00f3lico latino, cardeal e administrador apost\u00f3lico de Riga dende 1964 at\u00e9 o seu pasamento.\nTraxectoria.\nFoi ordenado sacerdote o 7 de abril de 1918 por Jan Feliks Cieplak. O 10 de novembro de 1964 foi nomeado administrador apost\u00f3lico de Riga e bispo titular de \"Macriana Maior\", e o 18 de novembro seguinte recibiu a consagraci\u00f3n episcopal de mans do cardeal Marella, tendo como co-consagrantes a Jazeps Rancans e a Bo\u013ceslavs Slosk\u0101ns. O 2 de febreiro de 1983 o papa Xo\u00e1n Paulo II creouno cardeal. Finou no cargo o 24 de maio de 1990."}
{"id": "462434", "revid": "89787", "url": "https://gl.wikipedia.org/wiki?curid=462434", "title": "Cidade metropolitana de Roma Capital", "text": "A Cidade metropolitana de Roma Capital (en italiano \"Citt\u00e0 metropolitana di Roma Capitale\") \u00e9 un ente local italiano da rexi\u00f3n do Lacio, no centro do pa\u00eds. Foi institu\u00edda o 8 de abril de 2014.\nA s\u00faa capital \u00e9 a cidad de Roma que, ademais, \u00e9 a capital da rep\u00fablica.\n\u00c9 operativa desde o 1 de xaneiro de 2015, data en que substitu\u00edu \u00e1 provincia de Roma.\nA s\u00faa alcaldesa metropolitana, desde o 20 de xu\u00f1o de 2016, \u00e9 Virginia Raggi (M5S).\nXeograf\u00eda.\nOcupa unha superficie de 5 352\u00a0km\u00b2 e, no ano 2018, contaba cunha poboaci\u00f3n de 4 352 359 habitantes, polo que a s\u00faa densidade de poboaci\u00f3n nese ano era de 813,22 hab./km\u00b2.\n\u00c9 a cidade metropolitana m\u00e1is poboada de Italia.\nA \u00e1rea metropoliata de Roma Capital congraga a 121 municipios."}
{"id": "462436", "revid": "55340", "url": "https://gl.wikipedia.org/wiki?curid=462436", "title": "Antonio Budi\u00f1o", "text": "Antonio Budi\u00f1o Carballo, nado en Pontevedra en 1955, \u00e9 un militar e pol\u00edtico galego. \nTraxectoria.\nFillo de militar, viviu dende que ti\u00f1a dous anos en Le\u00f3n e con oito anos volveu de novo a Galicia ao se aveci\u00f1ar a s\u00faa familia en Vigo, instal\u00e1ndose en 1973 en Madrid para preparar o ingreso na Academia General Militar, gradu\u00e1ndose como tenente en 1976 e ingresando no corpo de intendencia. Diplomado de Estado Maior, deu clases na Academia de Intendencia e mais na Escola de Estado Maior. Participou en misi\u00f3ns internacionais en Croacia, Albania e Iraq e foi membro da comisi\u00f3n de servizo no departamento de misi\u00f3ns para o mantemento da paz da Organizaci\u00f3n das Naci\u00f3ns Unidas en Nova York. Ascendeu a xeneral de brigada en 2011 e foi xefe de intendencia da Rexi\u00f3n Militar Centro. En 2013 ascendeu a xeneral de divisi\u00f3n, fac\u00e9ndose cargo da direcci\u00f3n de asuntos econ\u00f3micos do Ex\u00e9rcito de Terra ata o seu paso \u00e1 reserva en 2018. Malia residir en \u00c1vila dende hai ben anos nas Elecci\u00f3ns xerais de Espa\u00f1a de abril de 2019 e nas Elecci\u00f3ns xerais de novembro do mesmo ano encabezou a lista de Vox ao Congreso dos Deputados pola provincia de Pontevedra."}
{"id": "462437", "revid": "89787", "url": "https://gl.wikipedia.org/wiki?curid=462437", "title": "Ethan Frome", "text": "Ethan Frome \u00e9 un relato escrito pola autora estadounidense Edith Wharton que foi publicado orixinalmente en 1911. Est\u00e1 ambientado na vila ficticia de Starkfield, en Massachusetts. A novela foi adaptada a un filme, \"Ethan Frome\", estreado en 1993.\nFoi traducida \u00f3 galego por Celia Recarey e foi publicado pola editorial Irm\u00e1s Carton\u00e9 no ano 2015."}
{"id": "462438", "revid": "89787", "url": "https://gl.wikipedia.org/wiki?curid=462438", "title": "O d\u00eda da lagosta", "text": "O d\u00eda da lagosta (t\u00edtulo orixinal en ingl\u00e9s, \"The Day of the Locust\") \u00e9 unha novela do autor estadounidense Nathanael West, publicada orixinalmente en 1939. Ambientada en Hollywood, California, durante a Gran Depresi\u00f3n, trata da alienaci\u00f3n e desesperanza dun amplo grupo de individuos que existen nos l\u00edmites da industria cinematogr\u00e1fica de Hollywood.\nEn 1998, a Modern Library clasificou \"O d\u00eda da lagosta\" no posto 73 da s\u00faa lista de 100 mellores novelas en ingl\u00e9s do s\u00e9culo XX. A revista \"Time\" inclu\u00edu a novela na s\u00faa lista de 100 mellores novelas en ingl\u00e9s de 1923 a 2005, e o destacado cr\u00edtico Harold Bloom inclu\u00eduna na s\u00faa lista de obras can\u00f3nicas no libro \"The Western Canon\".\nFoi traducida \u00f3 galego por Carlos Vald\u00e9s Garc\u00eda e foi publicado pola editorial Irm\u00e1s Carton\u00e9 no ano 2016."}
{"id": "462439", "revid": "89787", "url": "https://gl.wikipedia.org/wiki?curid=462439", "title": "Virginia Raggi", "text": "Virginia Elena Raggi, m\u00e1is co\u00f1ecida como Virginia Raggi, nada en Roma o 18 de xullo de 1978 \u00e9 unha pol\u00edtica e avogada italiana. \nMilitante do Movemento 5 Estrelas, \u00e9 a alcadesa da Cidade metropolitana de Roma Capital desde o 22 de xu\u00f1o de 2016.\nTraxectoria.\nFormaci\u00f3n.\nNaceu no barrio de San Giovanni-Appio Latino, fixo o bacharelato no liceo cient\u00edfico \"Isacco Newton\", e licenciouse en dereito na Universidade de Roma III, centr\u00e1ndose en Dereito civil, xudicial e extraxudicial. \nComo xurista \u00e9 especialista en dereitos de autor, propiedade intelectual e novas tecnolox\u00edas.\nActividade pol\u00edtica.\nEn 2011 uniuse ao Movemento 5 Estrelas, e constitu\u00edu o grupo do Municipio XIV (Roma). \nDe 2013 a 2015 foi concelleira e voceira do M5E no Concello de Roma, onde se especializou en temas de educaci\u00f3n e medio ambiente, na oposici\u00f3n. \nDeixou de selo ao disolverse o consistorio tras o esc\u00e1ndalo de corrupci\u00f3n no que se viu implicado o daquela alcalde Ignazio Marino, do Partido Dem\u00f3crata. \nEn 2016 foi candidata do Movemento 5 Estrelas \u00e1 alcald\u00eda de Roma, tras ga\u00f1ar as primarias v\u00eda internet no seu partido M5E, con 1 360 votos. \nNa primeira volta das elecci\u00f3ns municipais celebradas o d\u00eda 5 de xu\u00f1o obtivo o 35,29\u00a0% dos votos\u00a0fronte ao 24,80\u00a0% de Roberto Giachetti, o aspirante do Partido Dem\u00f3crata (PD) de Matteo Renzi. \nNa segunda volta electoral, celebrada o 19 de xu\u00f1o, ganou co 67,2 % dos votos fronte ao 32,8 % do seu rival, o candidato do Partido Dem\u00f3crata."}
{"id": "462440", "revid": "23204", "url": "https://gl.wikipedia.org/wiki?curid=462440", "title": "The Day of the Locust", "text": ""}
{"id": "462444", "revid": "89787", "url": "https://gl.wikipedia.org/wiki?curid=462444", "title": "Lara Alc\u00e1zar", "text": "Lara Alc\u00e1zar Miranda, nada en El Entrego, Asturias, o 22 de outubro de 1992, \u00e9 unha fot\u00f3grafa e activista feminista asturiana, l\u00edder do grupo Femen en Espa\u00f1a dende maio de 2013.\nTraxectoria.\nCursou os estudos de Historia da arte na Universidade de Oviedo. Consid\u00e9rase feminista dende os 16 anos de idade e participou noutros movementos feministas e estudant\u00eds, como o PCA (Partido Comunista de Asturias), a UHP (Uni\u00f3n de Historiadores Progresistas), CSOA La Madre\u00f1a, e Milenta Muyeres y Moces.\nDecidiu unirse a Femen, segundo explicou nas entrevistas, por sentir que o traballo de grupo representaba o que ela desexaba facer como activista.\nPara Alc\u00e1zar Miranda, as mulleres te\u00f1en moitas \u00e1reas polas cales loitar, como o apoderamento econ\u00f3mico, a igualdade de soldo e o fin da violencia de x\u00e9nero, entre moitos outros. Estabeleceu contacto con Inna Shevchenko, de Femen International, para manifestarlle o seu interese de crear a p\u00f3la espa\u00f1ola do grupo, despois de participar no apoio ao caso de Amina Tyler, unha activista de orixe tunisiana que foi secuestrada pola s\u00faa propia familia, despois de que ela publicase nunha rede social unha foto na que se mostraba semiespida, cun libro e un cigarro.\n\u00c9 considerada a cara de Femen en Espa\u00f1a, a\u00ednda que a formaci\u00f3n da p\u00f3la espa\u00f1ola do grupo levouna a cabo xunto a Indira, unha activista animalista orixinaria de Alxeciras, en C\u00e1diz que actualmente non forma parte do grupo."}
{"id": "462447", "revid": "89787", "url": "https://gl.wikipedia.org/wiki?curid=462447", "title": "Alicia Gonz\u00e1lez Blanco", "text": "Alicia Gonz\u00e1lez Branco, nada en Vielha e Mijaran o 27 de maio de 1995, \u00e9 unha ciclista profesional espa\u00f1ola de ciclocr\u00f3s e ciclismo en ruta. Comezou destacando no ciclocr\u00f3s e en categor\u00eda xuvenil comezou a destacar tam\u00e9n no ciclismo en ruta -campioa da Copa de Espa\u00f1a xuvenil 2013. Isto levouna a fichar polo equipo profesional do Lointek en 2014.\nEn 2017 proclamouse Campioa de Espa\u00f1a de ciclocr\u00f3s en Valencia. Por\u00e9n, nunca foi seleccionada para o Mundial Ciclocr\u00f3s, \u00f3 non haber proba feminina sub-23 e logo -en 2017, tras ga\u00f1ar o campionato nacional- tras a s\u00faa fichaxe polo Movistar Team que reestruturou a s\u00faa planificaci\u00f3n da tempada.\nTras un bo primeiro ano como profesional con s\u00f3 19 anos -6\u00aa no Campionato de Espa\u00f1a en Ruta e 11\u00aa no Campionato Europeo en Ruta- en 2015 logrou obter puntos nunha proba da Copa do Mundo \u00f3 ser 16\u00aa no Sparkassen Xiro e ademais foi 3\u00aa no Campionato de Espa\u00f1a de Ciclismo en Ruta. O resultado na proba da Copa do mundo foi o mellor obtido por unha ciclista espa\u00f1ola dende que Eneritz Iturriaga fose 9\u00aa no Gran Premio de Plouay 2006."}
{"id": "462449", "revid": "88215", "url": "https://gl.wikipedia.org/wiki?curid=462449", "title": "Eneritz Iturriaga", "text": "Eneritz Iturriagaetxebarria Mazaga, nada en Abadi\u00f1o, Biscaia, o 16 de setembro de 1980, \u00e9 unha exciclista profesional vasca. Debido ao seu palmar\u00e9s \u00e9 unha das mellores corredoras espa\u00f1olas, acumulando 6 campionatos nacionais e chegando a ser 10\u00aa no Giro de Italia de 2006. Por\u00e9n, as s\u00faas continuas lesi\u00f3ns imped\u00edronlle chegar a destacar internacionalmente al\u00e9n dalg\u00fan posto, como o mencionado no Giro, ou algunha vitoria puntual.\nF\u00f3ra do deporte participou no \"reality show\" \"El conquistador del fin del mundo\" a finais do 2008, programa emitido os primeiros meses do 2009.\nEn 2012, tras disputar o Mundial en Ruta, anunciou a s\u00faa retirada."}
{"id": "462450", "revid": "23204", "url": "https://gl.wikipedia.org/wiki?curid=462450", "title": "Eneritz Iturriagaetxebarria Mazaga", "text": ""}
{"id": "462452", "revid": "25871", "url": "https://gl.wikipedia.org/wiki?curid=462452", "title": "Raquel Fern\u00e1ndez Men\u00e9ndez", "text": "Raquel Fern\u00e1ndez Men\u00e9ndez, nada en Salas en 1993, \u00e9 unha escritora asturiana que escribe en lingua asturiana.\nTraxectoria.\nGraduada en lingua espa\u00f1ola e literatura pola Universidade de Oviedo, en 2013 ga\u00f1ou o III Concurso Literario que convoca a universidade co seu poemario \"Lib\u00e9lula\" (Ediuno, 2013). Ten poemas inclu\u00eddos na antolox\u00eda \"Poes\u00eda, alma del mundu\" (C\u00edrculo cultural de Valdedi\u00f3s, 2014). En 2016, ga\u00f1ou o d\u00e9cimo primeiro certame de poes\u00eda en asturiano \"Nen\u00e9 Losada Rico\". coa s\u00faa obra \"El llibru p\u00f3stumu de Sherezade\"."}
{"id": "462455", "revid": "23204", "url": "https://gl.wikipedia.org/wiki?curid=462455", "title": "Raquel Rodr\u00edguez Rodr\u00edguez", "text": "Raquel Rodr\u00edguez Rodr\u00edguez, nada en Avil\u00e9s o 28 de xu\u00f1o de 1992, \u00e9 unha ex ximnasta r\u00edtmica espa\u00f1ola, campioa de Espa\u00f1a individual en categor\u00eda alev\u00edn (2003) e infantil (2004 e 2005), e en conxuntos (2004) co Club R\u00edtmica Galaica. \nFoi ademais campioa de Asturias en diferentes categor\u00edas de 2003 a 2009, logrou varias medallas en Campionatos da Mocidade coa selecci\u00f3n asturiana, e obtivo varios reco\u00f1ecementos da Federaci\u00f3n Espa\u00f1ola de Ximnasia, a Federaci\u00f3n Asturiana ou o Consello Superior de Deportes, que lle outorgou o Premio Instituto da Muller-CSD polos seus resultados acad\u00e9micos e deportivos xunto a outras sete deportistas espa\u00f1olas. Adestra \u00f3 Club R\u00edtmica Galaica dende 2009."}
{"id": "462458", "revid": "89787", "url": "https://gl.wikipedia.org/wiki?curid=462458", "title": "Jennifer Serrano", "text": "Jennifer Serrano, nada en 1984 en Mieres, \u00e9 unha cantante espa\u00f1ola m\u00e1is co\u00f1ecida como Jenny.\nTraxectoria.\nNaceu en Mieres, no Principado de Asturias e formouse como estudante de m\u00fasica en Helen Rowson, en Barcelona. Previamente, foi camareira. Sen moita experiencia profesional previa, presentouse a un casting no seu pa\u00eds de residencia, Andorra, para participar no Festival da Canci\u00f3n de Eurovisi\u00f3n 2006. Foi elixida polos telespectadores, interpretando a canci\u00f3n \"Sense tu\", escrita por Rafael Artesero. A canci\u00f3n competiu nas semifinais o 20 de maio en Atenas, pero non conseguiu clasificarse para a final."}
{"id": "462459", "revid": "98629", "url": "https://gl.wikipedia.org/wiki?curid=462459", "title": "Nokoreach", "text": "\"Nokoreach\" (en khmer: \u1794\u1791\u1793\u1782\u179a\u179a\u17b6\u1787; \"Reino Real\" ou \"Reino Maxestoso\") \u00e9 o himno nacional de Camboxa; bas\u00e9ase nunha melod\u00eda tradicional camboxana e foi escrito por Chuon Nath.\nLetra.\nEn khmer.\n\u179f\u17bc\u1798\u1796\u17bd\u1780\u1791\u17c1\u179c\u178f\u17d2\u178f\u17b6 \n\u179a\u1780\u17d2\u179f\u17b6\u1798\u17a0\u17b6\u1780\u17d2\u179f\u178f\u17d2\u179a\u1799\u17be\u1784 \n\u17a2\u17c4\u1799\u1794\u17b6\u1793\u179a\u17bb\u1784\u179a\u17bf\u1784 \n\u178a\u17c4\u1799\u1787\u17d0\u1799\u1798\u1784\u17d2\u1782\u179b\u179f\u17b7\u179a\u17b8\u179f\u17bd\u179f\u17d2\u178f\u17b8 \n\u1799\u17be\u1784\u1781\u17d2\u1789\u17bb\u17c6\u1796\u17d2\u179a\u17c7\u17a2\u1784\u17d2\u1782 \n\u179f\u17bc\u1798\u1787\u17d2\u179a\u1780\u1780\u17d2\u179a\u17c4\u1798\u1798\u17d2\u179b\u1794\u17cb\u1796\u17d2\u179a\u17c7\u1794\u17b6\u179a\u1798\u17b8 \n\u1793\u17c3\u1796\u17d2\u179a\u17c7\u1793\u179a\u1794\u178f\u17b8 \n\u179c\u1784\u17d2\u179f\u1780\u17d2\u179f\u178f\u17d2\u179a\u17b6\u178a\u17c2\u179b\u179f\u17b6\u1784\u1794\u17d2\u179a\u17b6\u179f\u17b6\u1791\u1790\u17d2\u1798 \n\u1782\u17d2\u179a\u1794\u17cb\u1782\u17d2\u179a\u1784\u178a\u17c2\u1793\u1781\u17d2\u1798\u17c2\u179a \n\u1794\u17bb\u179a\u17b6\u178e\u1790\u17d2\u1780\u17be\u1784\u1790\u17d2\u1780\u17b6\u1793\u17d4 \n\u1794\u17d2\u179a\u17b6\u179f\u17b6\u1791\u179f\u17b8\u179b\u17b6 \u1780\u17c6\u1794\u17b6\u17c6\u1784\u1780\u178e\u17d2\u178f\u17b6\u179b\u1796\u17d2\u179a\u17c3 \n\u1782\u17bd\u179a\u17a2\u17c4\u1799\u179f\u17d2\u179a\u1798\u17c3 \n\u1793\u17b9\u1780\u178a\u179b\u17cb\u1799\u179f\u179f\u17d0\u1780\u17d2\u178f\u17b7\u1798\u17a0\u17b6\u1793\u1782\u179a \n\u1787\u17b6\u178f\u17b7\u1781\u17d2\u1798\u17c2\u179a\u178a\u17bc\u1785\u1790\u17d2\u1798 \n\u1782\u1784\u17cb\u179c\u1784\u17d2\u179f\u1793\u17c5\u179b\u17d2\u17a2\u179a\u17b9\u1784\u1794\u17c9\u17b9\u1784\u1787\u17c6\u17a0\u179a \n\u1799\u17be\u1784\u179f\u1784\u17d2\u1783\u17b9\u1798\u1796\u179a\n\u1797\u17d0\u1796\u17d2\u179c\u1796\u17d2\u179a\u17c1\u1784\u179f\u17c6\u178e\u17b6\u1784\u179a\u1794\u179f\u17cb\u1780\u1798\u17d2\u1796\u17bb\u1787\u17b6 \n\u1798\u17a0\u17b6\u179a\u178a\u17d2\u178b\u1780\u17be\u178f\u1798\u17b6\u1793 \u1799\u17bc\u179a\u17a2\u1784\u17d2\u179c\u17c2\u1784\u17a0\u17be\u1799\u17d4 \n\u1782\u17d2\u179a\u1794\u17cb\u179c\u178f\u17d2\u178f\u17a2\u17b6\u179a\u17b6\u1798 \u17ae\u178f\u17c2\u179f\u17bc\u179a\u179f\u17d0\u1796\u17d2\u1791\u1792\u1798\u17cc \n\u179f\u17bc\u178f\u17d2\u179a\u178a\u17c4\u1799\u17a2\u17c6\u178e\u179a \n\u179a\u17c6\u17ae\u1780\u1782\u17bb\u178e\u1796\u17bb\u1791\u17d2\u1792\u179f\u17b6\u179f\u1793\u17b6 \n\u1785\u17bc\u179a\u1799\u17be\u1784\u1787\u17b6\u17a2\u17d2\u1793\u1780 \n\u1787\u17bf\u1787\u17b6\u1780\u17cb\u179f\u17d2\u1798\u17c4\u17c7\u179f\u17d2\u1798\u17d0\u1782\u17d2\u179a\u178f\u17b6\u1798\u1794\u17c2\u1794\u178a\u17bc\u1793\u178f\u17b6 \n\u1782\u1784\u17cb\u178f\u17c2\u1791\u17c1\u179c\u178f\u17d2\u178f\u17b6 \u1793\u17b9\u1784\u1787\u17bd\u1799\u1787\u17d2\u179a\u17c4\u1798\u1787\u17d2\u179a\u17c2\u1784 \n\u1795\u17d2\u1782\u178f\u17cb\u1795\u17d2\u1782\u1784\u17cb\u1794\u17d2\u179a\u1799\u17c4\u1787\u1793\u17cd\u17b1\u1799 \n\u178a\u179b\u17cb\u1794\u17d2\u179a\u1791\u17c1\u179f\u1781\u17d2\u1798\u17c2\u179a \u1787\u17b6\u1798\u17a0\u17b6\u1793\u1782\u179a\u17d4 \nTransliteraci\u00f3n.\nSom pouk tepda rak sa moha khsath yeung \nOy ben roung roeung doy chey monkol srey soursdey\nYeung Khnom preah ang som chrok Krom molup preah Baromey\nNey preah Noropdey vong Khsattra del sang preah sat thmr\nKroup Kraung d\u00e8n Khmer borann thkoeung thkann. \nPrasath s\u00e9la kombang kan dal prey\nKuor oy srmay noeuk dl yuos sak Moha Nokor\nCheat Khmer dauch Thmar kong vong ny lar rung peung chom hor.\nYeung sang Khim por pheap preng samnang robuos Kampuchea.\nMoha rth koeut mien you ang veanh hey. \nKroup vath aram lu t\u00e8 so sap thoeur\nSot doy am no rom lik koun poth sasna\nChol yeung chea neak thioeur thiak smos smak tam bep donnta\nKong t\u00e8 th\u00e9voda n\u00f9ng chuoy chrom chr\u00e8ng phkot phkang pra yoch oy\nDol prateah Khmer chea Moha Nokor "}
{"id": "462460", "revid": "23204", "url": "https://gl.wikipedia.org/wiki?curid=462460", "title": "Himno nacional de Camboxa", "text": ""}
{"id": "462462", "revid": "1131", "url": "https://gl.wikipedia.org/wiki?curid=462462", "title": "Ponte Kizuna", "text": "A ponte Kizuna (en : ) \u00e9 unha ponte sobre o r\u00edo Mekong, que se atopa a car\u00f3n da cidade de Kampong Cham, no distrito de Kampong Cham.\nCaracter\u00edsticas.\nInaugurouse no ano 2001 e foi a primeira ponte en ser constru\u00edda sobre o r\u00edo Mekong en Camboxa. A construci\u00f3n da ponte foi financiada por 56 mill\u00f3ns de d\u00f3lares do goberno xapon\u00e9s. Con 1500 metros, foi a ponte m\u00e1is longa de Camboxa at\u00e9 a construci\u00f3n da ponte Koh Kong, unha ponte tai-camboxana de 1900 metros de longo constru\u00eddo na cidade de Koh Kong en 2002. A ponte Kizuna conecta o leste e o oeste do pa\u00eds por estrada por vez primeira na historia. A construci\u00f3n da ponte comezou en 1999 e levou tres anos rematala. Est\u00edmase que unhas 10\u00a0000 persoas asistiron \u00e1 cerimonia de inauguraci\u00f3n."}
{"id": "462488", "revid": "27155", "url": "https://gl.wikipedia.org/wiki?curid=462488", "title": "Estratexia do K", "text": ""}
{"id": "462491", "revid": "25871", "url": "https://gl.wikipedia.org/wiki?curid=462491", "title": "Paloma G\u00e1zquez", "text": "Paloma G\u00e1zquez Collado, nada en M\u00e1laga en 1969, \u00e9 unha enxe\u00f1eira e pol\u00edtica asturiana. \nTraxectoria.\nEntrou no Partido Popular en 1985, estudou enxe\u00f1er\u00eda en Obras P\u00fablicas na Universidade Polit\u00e9cnica de Madrid (1995) e traballou como enxe\u00f1eira no concello de Oviedo. Foi concelleira de Oviedo entre 2007 e 2011 e foi\na responsable en Asturias da candidatura de Pablo Casado \u00e1 direcci\u00f3n do PP. Entre 2012 e 2016 foi a Presidenta do Colexio Oficial de Enxe\u00f1eiros T\u00e9cnicos de Obras Publicas e Enxe\u00f1eiros Civ\u00eds de Espa\u00f1a , e m\u00e1is tam\u00e9n foi decana do Colexio de Enxe\u00f1eiros T\u00e9cnicos de Obras P\u00fablicas de Asturias de 2011 a 2012. Nas elecci\u00f3ns xerais de 2019 encabezou a candidatura ao Congreso do Partido Popular pola circunscrici\u00f3n do Principado de Asturias ."}
{"id": "462492", "revid": "23204", "url": "https://gl.wikipedia.org/wiki?curid=462492", "title": "Suupohja", "text": "Suupohja (en fin\u00e9s \"Suupohjan seutukunta\") \u00e9 unha das catro subrexi\u00f3ns da rexi\u00f3n de Ostrobotnia do Sur. En 2017 ti\u00f1a unha poboaci\u00f3n de 17\u00a0507 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462502", "revid": "27155", "url": "https://gl.wikipedia.org/wiki?curid=462502", "title": "Toxina tet\u00e1nica", "text": ""}
{"id": "462505", "revid": "5863", "url": "https://gl.wikipedia.org/wiki?curid=462505", "title": "Historia da Literatura Galega (Xerais)", "text": ""}
{"id": "462507", "revid": "98629", "url": "https://gl.wikipedia.org/wiki?curid=462507", "title": "Dictyostelium discoideum", "text": "Dictyostelium discoideum \u00e9 unha especie de ameba que vive no solo pertencente ao filo Amoebozoa, infrafilo Mycetozoa. Considerado un mofo mucoso, \"D. discoideum\" \u00e9 un eucariota que durante o seu ciclo de vida pasa de ser un conxunto de amebas unicelulares separadas a unha masa multicelular e despois a un corpo frut\u00edfero. O seu peculiar ciclo de vida asexual consta de catro fases: vexetativa, agregaci\u00f3n, migraci\u00f3n e culminaci\u00f3n. O ciclo vital de \"D. discoideum\" \u00e9 relativamente curto, o que permite observar sucesivamente as catro etapas de maneira doada. As c\u00e9lulas implicadas no ciclo de vida realizan movementos, sinalizaci\u00f3n qu\u00edmica e desenvolvemento, o que \u00e9 aplicable \u00e1 investigaci\u00f3n do cancro humano. A simplicidade do seu ciclo vital fai que \"D. discoideum\" sexa un valioso organismo modelo para estudos de procesos xen\u00e9ticos, celulares e bioqu\u00edmicos aplicables a outros organismos.\nH\u00e1bitat natural e dieta.\nNa natureza \"D. discoideum\" pode encontrarse no solo e na capa de follas ca\u00eddas h\u00famidas dos bosques temperados caducifolios. A s\u00faa dieta primaria consiste en bacterias que encontran no solo e materia org\u00e1nica en descomposici\u00f3n.\nCiclo vital e reproduci\u00f3n.\nO ciclo vital de \"D. discoideum\" empeza como esporas que son liberadas dun sorocarpo (corpo frut\u00edfero) maduro. As mixoamebas saen das esporas cando as condici\u00f3ns son c\u00e1lidas e h\u00famidas. Durante a s\u00faa fase vexetativa, as mixoamebas div\u00eddense por mitose e alim\u00e9ntanse de bacterias. A bacteria segrega \u00e1cido f\u00f3lico, que atrae mixoamebas. Cando as bacterias escasean, as mixoamebas entran na fase de agregaci\u00f3n.\nDurante a agregaci\u00f3n, a falta de alimento inicia a creaci\u00f3n dunha maquinaria bioqu\u00edmica que incl\u00fae glicoprote\u00ednas e adenilil ciclase. As glicoprote\u00ednas permiten a adhesi\u00f3n c\u00e9lula-c\u00e9lula e a adenilil ciclase xera AMP c\u00edclico. O AMP c\u00edclico \u00e9 segregado polas amebas para atraer c\u00e9llas veci\u00f1as a unha localizaci\u00f3n central. A medida que se moven cara o sinal, chocan unhas con outras e p\u00e9ganse utilizando as mol\u00e9culas glicoproteicas de adhesi\u00f3n, formando o agregado.\nA fase de migraci\u00f3n empeza unha vez que as amebas formaron un apertado agregado e a morea alongada de c\u00e9lulas derr\u00fabase formando unha capa plana no chan. As amebas traballan xuntas como un pseudoplasmodio m\u00f3bil, parecido a unha masa que lembra unha \"lesma\" duns 2 a 4\u00a0mm de longo, composta de ata 100\u00a0000 c\u00e9lulas, e pode moverse ao producir unha va\u00ed\u00f1a de celulosa nas s\u00faas c\u00e9lulas anteriores a trav\u00e9s da cal se move a masa. Parte desta va\u00ed\u00f1a queda atr\u00e1s como un rastro mucoso a medida que o pseudoplasmodio se move cara a atractores como a luz, calor e humidade, sempre cara a adiante. O AMP c\u00edclico e unha substancia chamada factor indutor da diferenciaci\u00f3n, axuda a formar diferentes tipos celulares. A masa ou \"lesma\" difer\u00e9nciase en c\u00e9lulas preped\u00fanculo e c\u00e9lulas preespora que se moven aos extremos anterior e posterior, respectivamente. Unha vez que o pseudoplasmodio encontra un ambiente axeitado, o seu extremo anterior forma o ped\u00fanculo ou talo do corpo frut\u00edfero e o posterior forma as esporas do corpo frut\u00edfero. S\u00f3 recentemente se descubriu que existen tam\u00e9n unhas \"c\u00e9lulas similares \u00e1s anteriores\", que se dispersan pola rexi\u00f3n posterior da \"lesma\". Estas c\u00e9lulas similares \u00e1s anteriores forman a parte inferior do corpo frut\u00edfero e as cubertas das esporas. Unha vez que o pseudoplasmodio se establece nun lugar, o extremo posterior est\u00e9ndese e o o extremo anterior queda elevado no aire, formando o chamado \"sombreiro mexicano\" e empeza a fase de culminaci\u00f3n.\nAs c\u00e9lulas preped\u00fanculo e as preespora cambian as s\u00faas posici\u00f3ns na fase de culminaci\u00f3n para formar o corpo frut\u00edfero maduro. O extremo anterior do \"sombreiro mexicano\" forma un tubo de celulosa, que permite que as c\u00e9lulas m\u00e1is posteriores se movan por fora do tubo ata a parte superior, e as c\u00e9lulas preped\u00fanculo m\u00f3vense cara a abaixo. Este rearranxo forma o ped\u00fanculo ou talo do corpo frut\u00edfero feito de c\u00e9lulas do extremo anterior da masa, e as c\u00e9lulas do extremo posterior da masa est\u00e1n na parte superior e agora forman as esporas do corpo frut\u00edfero. Ao final deste proceso de 8 a 10 horas de duraci\u00f3n, o corpo frut\u00edfero maduro est\u00e1 completamente formado. Este corpo frut\u00edfero mide de 1 a 2\u00a0mm de alto e pode agora comezar de novo un ciclo completo ao liberar esporas maduras que se converten en mixoamebas.\nReproduci\u00f3n sexual.\nEn xeral, a\u00ednda que \"D. discoideum\" xeralmente se reproduce asexualmente, pode tam\u00e9n realizar a reproduci\u00f3n sexual se se dan certas condici\u00f3ns. \"D. discoideum\" ten tres tipos de apareamento diferentes (~\"sexos\") e identificouse o locus sexual que especifica estes tres tipos. As cepas de tipo I est\u00e1n especificadas polo xene chamado MatA, as cepas de tipo II te\u00f1en tres xenes: MatB (hom\u00f3logo de Mat A), Mat C e Mat D, e as capas de tipo III te\u00f1en os xenes Mat S e Mat T (que son hom\u00f3logos de Mat C e Mat D). Estes sexos s\u00f3 se poden aparear cos dous sexos que son diferentes ao propio (dos tres que hai) e non co seu mesmo sexo.\nCando se incuban con bacterias que lles serven de alimento, pode ocorrer un desenvolvemento sexual heterot\u00e1lico ou homot\u00e1lico, o que ten como resultado a formaci\u00f3n dun cigoto diploide. O apareamento heterot\u00e1lico acontece cando d\u00faas amebas de diferentes tipos de apareamento est\u00e1n presentes nun ambiente escuro e h\u00famido, onde poden fusionarse durante a agregaci\u00f3n para formar unha c\u00e9lula cig\u00f3tica xigante. A c\u00e9lula xigante libera despois AMPc para atraer outras c\u00e9lulas, despois fagocita as outras c\u00e9lulas canibalmente no agregado. As c\u00e9lulas consumidas serven para encaixar o agregado completo nunha grosa parede de celulosa para protexelo. Isto denom\u00ednase macrocisto. Dentro do macrocisto, a c\u00e9lula xigante div\u00eddese primeiro por meiose, e despois por mitose para producir moitas amebas haploides, que ser\u00e1n liberadas para que se alimenten como far\u00edan as amebas normais. As cepas homot\u00e1licas de \"D. discoideum\" AC4 e ZA3A poden tam\u00e9n producir macrocistos. Cada unha destas cepas, a diferenza das cepas heterot\u00e1licas, probablemente expresa ambos os alelos de tipo de apareamento (\"matA\" e \"mata\"). A\u00ednda que a reproduci\u00f3n sexual \u00e9 posible, \u00e9 moi raro ver a xerminaci\u00f3n con \u00e9xito dun macrocisto de \"D. discoideum\" en condici\u00f3ns de laboratorio. Non obstante, a recombinaci\u00f3n \u00e9 com\u00fan nas poboaci\u00f3ns naturais de \"D. discoideum\", o que indica que o sexo \u00e9 probablemente un aspecto importante do seu ciclo vital.\nUso como organismo modelo.\nComo moitos dos seus xenes son hom\u00f3logos dos xenes humanos e o seu ciclo de vida \u00e9 simple, \"D. discoideum\" util\u00edzase frecuentemente como organismo modelo. Pode observarse a nivel molecular, celular ou de organismo principalmente porque ten un n\u00famero restrinxido de tipos celulares e comportamentos e polo seu r\u00e1pido crecemento. Util\u00edzase para estudar procesos celulares normais como a diferenciaci\u00f3n celular, quimiotaxe e morte celular programada. Tam\u00e9n se usa para estudar outros aspectos do desenvolvemento, como a selecci\u00f3n celular, formaci\u00f3n de padr\u00f3ns, fagocitose, motilidade e transduci\u00f3n de sinais. Estes procesos e aspectos do desenvolvemento est\u00e1n ausentes ou son dif\u00edciles de observar noutros organismos modelo. \"D. discoideum\" est\u00e1 estreitamente relacionado cos metazoos superiores. Ten xenes e v\u00edas similares, o que o fai un bo candidato para os knockout de xenes.\nOs procesos de diferenciaci\u00f3n celular occorren cando unha c\u00e9lula se fai m\u00e1is especializada durante o desenvolvemento nun organismo multicelular. Os cambios de tama\u00f1o, forma, actividades metab\u00f3licas e capacidade de resposta poden ocorrer como resultado de axustes na expresi\u00f3n x\u00e9nica. Nesta especie a diversidade celular e a diferenciaci\u00f3n implican decisi\u00f3ns feitas por medio de interacci\u00f3ns c\u00e9lula-c\u00e9lula en v\u00edas que formar\u00e1n c\u00e9lulas do ped\u00fanculo ou c\u00e9lulas das esporas. Este destino final das c\u00e9lulas depende do seu ambiente e formaci\u00f3n de padr\u00f3ns. Por tanto, o organismo \u00e9 un excelente modelo para estudar a diferenciaci\u00f3n celular.\nA quimiotaxe \u00e9 o movemento dun organismo cara a ou afast\u00e1ndose dun est\u00edmulo qu\u00edmico ao longo dun gradiente qu\u00edmico de concentraci\u00f3n. Certos organismos mostran quimiotaxe cando se moven cara a unha fonte de nutrientes. En \"D. discoideum\", a ameba segrega un sinal, o AMPc, f\u00f3ra da c\u00e9lula, que atrae outras amebas, que migran cara a fonte do sinal. Cada ameba m\u00f3vese cara a unha ameba central, que est\u00e1 producindo a maior cantidade de secreci\u00f3ns de AMPc. A secreci\u00f3n de AMPc pasan despois a facela todas as amebas e funciona como unha chamada para que se empecen a agregar. Estas emisi\u00f3ns qu\u00edmicas e o movemento das amebas ocorren cada seis minutos. As amebas m\u00f3vense cara ao gradiente de concentraci\u00f3n durante 60 segundos e det\u00e9\u00f1ense ata que se env\u00eda a seguinte secreci\u00f3n. Este comportamento de c\u00e9lulas individuais tende a causar oscilaci\u00f3ns nun grupo de c\u00e9lulas e prop\u00e1ganse ondadas qu\u00edmicas de diversas concentraci\u00f3ns de AMPc a trav\u00e9s do grupo en espirais.\nOs bi\u00f3logos matem\u00e1ticos Thomas H\u00f6fer e Martin Boerlijst descubriron un elegante conxunto de ecuaci\u00f3ns matem\u00e1ticas que reproducen as espirais e os padr\u00f3ns de fluxo de \"D. discoideum\". O bi\u00f3logo matem\u00e1tico Cornelis J. Weijer probou que ecuaci\u00f3ns similares poden modelar os seus movementos. As ecuaci\u00f3ns destes padr\u00f3ns est\u00e1n infuenciadas principalmente pola densidade da poboaci\u00f3n de amebas, a taxa de produci\u00f3n de AMPc e a sensibilidade das amebas individuais ao AMPc. O padr\u00f3n en espirais est\u00e1 formado polas amebas do centro dunha colonia, que rotan a medida que env\u00edan ondadas de AMPc.\nO uso do AMPc como axente quimiot\u00e1ctico non se estableceu en ning\u00fan outro organismo. Na biolox\u00eda do desenvolvemento, este \u00e9 un exemplo ben comprensible de quimiotaxe, que \u00e9 importante para comprender a inflamaci\u00f3n humana, artrite, asma, tr\u00e1fico de linfocitos e gu\u00eda dos ax\u00f3ns. A fagocitose util\u00edzase na vixilancia inmunitaria e a presentaci\u00f3n de ant\u00edxenos, mentres que a determinaci\u00f3n do tipo celular, selecci\u00f3n de c\u00e9lulas e formaci\u00f3n de padr\u00f3ns son caracter\u00edsticas b\u00e1sicas da embriox\u00e9nese, que poden ser estudadas con este organismo.\nN\u00f3tese, por\u00e9n, que as oscilaci\u00f3ns de AMPc poden non ser necesarias para a migraci\u00f3n celular colectiva nos estadios multicelulares. Un estudo atopou cambios na sinalizaci\u00f3n mediada polo AMPc desde ondas propagantes a un estado estable na fase multicelular de \"D. discoideum\".\nA termotaxe \u00e9 o movemento ao longo dun gradiente de temperatura. No estadio de \"lesma\" este organismo migra ao longo de gradientes extremadamente pequenos de s\u00f3 0,05\u00a0\u00b0C/cm, pero a direcci\u00f3n elixida \u00e9 complicada; parece ser que se dirixen lonxe dunha temperatura duns 2\u00a0\u00b0C por debaixo da temperatura \u00e1 cal se aclimataron. Este complicado comportamento foi analizado por modelizaci\u00f3n por computadora do comportamento e padr\u00f3n per\u00edodico de cambios de temperatura no solo causados polos cambios diarios na temperatura do aire. A conclusi\u00f3n \u00e9 que este comportamento fai que se mova a \"lesma\" desde uns poucos cent\u00edmetros por debaixo da superficie do chan ata a superficie. Este comportamento \u00e9 sorprendentemente sofisticado para un organismo primitivo sen un aparente sentido que detecte a gravidade.\nA morte celular programada (apoptose) \u00e9 unha parte normal do desenvolvemento da especie. A apoptose \u00e9 necesaria para facer espazo e esculpir \u00f3rganos complexos. Arredor do 20% das c\u00e9lulas de \"D. discoideum\" sacrif\u00edcanse altruistamente para a formaci\u00f3n do corpo frut\u00edfero maduro. Durante o estadio de pseudoplasmodio (a masa informalmente chamada \"lesma\" ou grex) do seu ciclo vital, o organismo formou tres tipos celulares: c\u00e9lulas preped\u00fanculo, c\u00e9lulas preespora e c\u00e9lulas similares \u00e1s da parte anterior. Durante a culminaci\u00f3n, as c\u00e9lulas preped\u00fanculo segregan unha cuberta celul\u00f3sica e est\u00e9ndense como un tubo a trav\u00e9s da \"lesma\". A medida que se diferencian, forman vac\u00faolos e agr\u00e1ndanse, elevando as c\u00e9lulas preespora. As c\u00e9lulas do ped\u00fanculo ou talo sofren apoptose e morren a medida que as c\u00e9lulas preespora son elevadas por encima do substrato. As c\u00e9lulas preespora conv\u00e9rtense despois en esporas, e cada unha delas orixinar\u00e1 unha mixoameba unha vez que se disperse. Este \u00e9 un exemplo de como se usa a apoptose na formaci\u00f3n dun \u00f3rgano reprodutor, o corpo frut\u00edfero maduro.\nUnha contribuci\u00f3n importante recente \u00e1 investigaci\u00f3n de \"Dictyostelium\" veu da aplicaci\u00f3n de novas t\u00e9cnicas que permiten visualizar a actividade de xenes concretos nas c\u00e9lulas vivas. Isto viuse que a transcrici\u00f3n ocorre en \"explosi\u00f3ns\" ou \"pulsos\" (explosi\u00f3n transcricional) en vez de seguindo un comportamento simple probabil\u00edstico ou continuo. A transcrici\u00f3n explosiva agora parece que est\u00e1 conservada entre bacterias e humanos. Outra caracter\u00edstica salientable do organismo \u00e9 que ten conxuntos de enzimas de reparaci\u00f3n do ADN que se encontran tam\u00e9n en c\u00e9lulas humanas, dos que carecen moitos outros sistemas modelos de metazoos habituais. Os defectos na reparaci\u00f3n do ADN orixinan cancros humanos devastadores, polo que a capacidade de estudar as prote\u00ednas de reparaci\u00f3n humanas nun modelo simple manexable \u00e9 moi valiosa.\nCultivo no laboratorio.\nA capacidade deste organismo de poder ser cultivado doadamente no laboratorio \u00e9 outra vantaxe que ten como organismo modelo. A\u00ednda que \"D. discoideum\" pode crecer en cultivo l\u00edquido, crece xeralmente en placa de Petri que cont\u00e9n \u00e1gar nutriente e coa superficie mantida h\u00famida. Os cultivos medran mellor a 22\u201324\u00a0\u00b0C. \"D. discoideum\" alim\u00e9ntase principalmente de \"Escherichia coli\" no laboratorio, que \u00e9 un alimento adecuado en todos os estadios do seu ciclo de vida. Cando a fonte de comida dimin\u00fae, as mixamebas agr\u00e9ganse para formar o pseudoplasmodio. Rapidamente, a placa queda cuberta con varios estadios do ciclo vital. A comprobaci\u00f3n da placa adoita permitir observaci\u00f3ns detalladas do desenvolvemento. As c\u00e9lulas poden ser recollidas en calquera estadio do desenvolvemento e crecen rapidamente.\nCando se cultiva \"D. discoidium\" no laboratorio \u00e9 importante ter en conta as s\u00faas respostas de comportamento. Por exemplo, ten unha afinidade pola luz, temperaturas maiores, alta humidade, concentraci\u00f3ns i\u00f3nicas baixas e polo lado \u00e1cido do gradiente de pH. A mi\u00fado fanse experimentos para ver como as manipulaci\u00f3ns destes par\u00e1metros alteran, dete\u00f1en ou aceleran o desenvolvemento. As variaci\u00f3ns destes par\u00e1metros poden alterar a taxa de viabilidade do crecemento do cultivo. Ademais, os corpos frut\u00edferos, como son o estado de maior altura sobre o substrato de todo o desenvolvemento, son moi sensibles \u00e1s correntes de aire e aos est\u00edmulos f\u00edsicos. Non se co\u00f1ece se hai un est\u00edmulo que estea implicado na liberaci\u00f3n das esporas.\nEstudos de expresi\u00f3n de prote\u00ednas.\nAs an\u00e1lises detalladas da expresi\u00f3n de prote\u00ednas en \"Dictyostelium\" foron obstaculizadas polas grandes variaci\u00f3ns no perfil de expresi\u00f3n de prote\u00ednas entre diferentes estadios de desenvolvemento e unha falta xeral de anticorpos comercialmente dispo\u00f1ibles para os ant\u00edxenos de \"Dictyostelium\". En 2013, un grupo do Beatson West of Scotland Cancer Centre informou dun est\u00e1ndar de visualizaci\u00f3n de prote\u00ednas sen anticorpos para inmunoblotting baseado na detecci\u00f3n de MCCC1 usando conxugados de estreptavidina.\nEnfermidade do lexionario.\nO x\u00e9nero de bacterias \"Legionella\" incl\u00fae a especie que causa en humanos a enfermidade do lexionario. \"D. discoideum\" \u00e9 tam\u00e9n un h\u00f3spede de \"Legionella\" e \u00e9 un modelo axeitado para estudar o seu proceso de infecci\u00f3n. Concetamente, \"D. discoideum\" comparte coas c\u00e9lulas h\u00f3spede de mam\u00edferos un citoesqueleto similar e procesos celulares relevantes para a infecci\u00f3n por \"Legionella\", como a fagocitose, tr\u00e1fico nas membranas, endocitose, selecci\u00f3n de ves\u00edculas e quimiotaxe.\n\"Cultivo\" de bacterias para a s\u00faa alimentaci\u00f3n.\nUn artigo de 2011 publicado en \"Nature\" demostraba a existencia dun \"primitivo comportamento de cultivo\" de bacterias en colonias de \"D. discoideum\", que o organismo utilizaba para a s\u00faa alimentaci\u00f3n. O comportamento foi descrito como unha \"simbiose\" entre \"D. discoideum\" e as s\u00faas presas bacterianas, e aproximadamente un terzo das colonias recollidas na natureza de \"D. discoideum\" realizaban esta \"crianza\" ou cultivo de bacterias unha vez que as bacterias eran inclu\u00eddas dentro dos corpos frut\u00edferos do mofo mucoso. A incorporaci\u00f3n das bacterias nos corpos frut\u00edferos permite \"sementar\" a fonte de alimento na parte desde onde se van dispersar as esporas, o cal \u00e9 especialmente valioso se a nova localizaci\u00f3n \u00e9 pobre en alimentos. As colonias priducidas a partir das esporas \"cultivadoras\" mostran tam\u00e9n tipicamente o mesmo comportamento cando esporulan. Esta incorporaci\u00f3n ten un custo asociado: as bacterias que non consomen todas as presas bacterianas producen esporas m\u00e1is pequenas que non se poden dispersar tan amplamente. Ademais, hai menos beneficios para as esporas que conte\u00f1en bacterias que caen nunha rexi\u00f3n rica en alimentos. Este equilibrio de custos e beneficios deste comportamento pode contribu\u00edr a que sexa unha minor\u00eda de colonias de \"D. discoideum\" a que realice esta pr\u00e1ctica. \"D. discoideum\" alim\u00e9ntase tanto de bacterias grampositivas coma de gramnegativas, pero algunhas das bacterias fagocitadas, inclu\u00edndo alg\u00fans pat\u00f3xenos humanos, poden vivir na ameba e despois sa\u00edr dela sen matar a c\u00e9lula. Non se sabe cando entran na c\u00e9lula e cando a abandonan. As investigaci\u00f3ns non son a\u00ednda conclu\u00edntes, mais \u00e9 posible esquematizar un ciclo de vida xeral de \"D. discoideum\" adaptado ao cultivo de bacterias para comprender mellor este proceso simbi\u00f3tico.\nNa imaxe poden verse diferentes estadios. primeiro, no estadio de activaci\u00f3n, as bacterias est\u00e1n encerradas dentro de \"D. discoideum\", despois de entrar nas amebas est\u00e1n nun fagosoma e a fusi\u00f3n cos lisosomas est\u00e1 bloqueada; estes fagosomas inmaturos est\u00e1n rodeados por org\u00e1nulos da c\u00e9lula h\u00f3spede como mitocondrias, ves\u00edculas e membranas multicapa derivadas do ret\u00edculo endoplasm\u00e1tico rugoso (RER) das amebas. O papel do RER na infecci\u00f3n intracelular non se co\u00f1ece, pero o RER non \u00e9 necesario como fonte de prote\u00ednas para a bacteria. A bacteria vive dentro deses fagosomas durante a agregaci\u00f3n e os estadios de desenvolvemento multicelular. As amebas conservan a s\u00faa individualidade e cada ameba ten a s\u00faa propia bacteria. Durante o estadio de culminaci\u00f3n, cando se producen as esporas, as bacterias pasan da c\u00e9lula ao soro coa axuda de estruturas citoesquel\u00e9ticas que impiden a destruci\u00f3n da c\u00e9lula h\u00f3spede. Alg\u00fans resultados suxiren que as bacterias s\u00e9rvense da exocitose sen matar a c\u00e9lula. As amebas de vida libre parecen xogar un papel crucial para a persistencia e dispersi\u00f3n dalg\u00fans pat\u00f3xenos no ambiente. A asociaci\u00f3n transitoria coas amebas observouse en diferentes bacterias, como \"Legionella pneumophila\", moitas especies de \"Mycobacterium\", \"Francisella tularensis\" e \"Escherichia coli\", entre outras. Este cultivo parece xogar un papel fundamental na supervivencia de pat\u00f3xenos, xa que poden vivir e replicarse dentro de \"D. discoideum\". O informe de \"Nature\" supuxo un importante avance no co\u00f1ecemento do comportamento das amebas, que son un excelente exemplo de comportamento social cunha sorprendente coordinaci\u00f3n e sentido do sacrificio para o beneficio da especie.\nC\u00e9lulas sentinelas.\nAs c\u00e9lulas sentinelas de \"Dictyostelium discoideum\" son c\u00e9lulas fagoc\u00edticas responsables de eliminar o material t\u00f3xico no estado de pseudoplasmodio (a \"lesma\") do seu ciclo. Son c\u00e9lulas xeralmente arredondadas que est\u00e1n presentes na va\u00ed\u00f1a da masa psuedoplasmodial, onde est\u00e1n circulando libremente. O proceso de detoxificaci\u00f3n ocorre cando estas c\u00e9lulas fagocitan toxinas e pat\u00f3xenos que hai no pseudoplasmodio. Despois, as c\u00e9lulas x\u00fantanse en grupos de cinco a dez c\u00e9lulas, que despois se unen \u00e1 va\u00ed\u00f1a interna do pseudoplasmodio. A va\u00ed\u00f1a vaise desprendendo a medida que a \"lesma\" migra a un novo lugar na procura de bacterias.\nAs c\u00e9lulas sentinela constit\u00faen aproximadamente o 1% do n\u00famero total das c\u00e9lulas do pseudoplasmodio, e o n\u00famero de c\u00e9lulas sentinela permanece constante mesmo se son liberadas. Isto indica que hai unha constante rexeneraci\u00f3n de c\u00e9lulas sentinela no pseudoplasmodio, xa que estas son eliminadas xunto coas toxinas e pat\u00f3xenos. As c\u00e9lulas sentinela est\u00e1n presentes tam\u00e9n incluso se non hai toxinas ou pat\u00f3xenos que eliminar. Foron localizadas c\u00e9lulas sentinela noutras cinco especies do x\u00e9nero \"Dictyostelia\", o que suxire que estas c\u00e9lulas poden constitu\u00edr unha caracter\u00edstica xeral dun sistema inmunitario innato en amebas sociais.\nC\u00e9lulas sentinela en colonias cultivadoras e non cultivadoras.\nO n\u00famero de c\u00e9lulas sentinela var\u00eda dependendo se a colonia silvestre de \"D. discoideum\" cultiva bacterias simbi\u00f3ticas ou non. Cando son expostas a ambientes t\u00f3xicos creados polo uso de bromuro de etidio, obs\u00e9rvase que o n\u00famero de c\u00e9lulas sentinelas por mil\u00edmetro \u00e9 menor nas colonias cultivadoras que nas non cultivadoras. Chegouse a esta conclusi\u00f3n observando os rastros que deixan detr\u00e1s os pseudoplasmodios que migran e contando o n\u00famero de c\u00e9lulas sentinela presentes nun mil\u00edmetro. Por\u00e9n, o n\u00famero de c\u00e9lulas sentinela non afecta a produci\u00f3n de esporas e a viabilidade nas cultivadoras. As cultivadoras expostas a un ambiente t\u00f3xico producen o mesmo n\u00famero de esporas que as cultivadoras nun ambiente non t\u00f3xico e a viabilidade das esporas era a mesma en cultivadoras e non cultivadoras. Cando bacterias do Clado 2 de \"Burkholderia\" ou bacterias asociadas a colonias cultivadoras son retiradas dos \"Dictyostelium\" cultivadores, a produci\u00f3n de esporas e a viailidade eran similares \u00e1s dos non cultivadores. Suxeriuse que as bacterias que portan os cultivadores proporcionan un papel adicional de protecci\u00f3n para os cultivadores contra o dano potencial debido a toxinas ou pat\u00f3xenos.\nClasificaci\u00f3n e filoxenia.\nNas vellas clasificaci\u00f3ns \"Dictyostelium\" estaba situado na defunta clase polifil\u00e9tica dos Acrasiomycetes. Esta era unha clase de mofos mucosos celulares, que se caracterizaba pola agregaci\u00f3n de amebas individuais nun corpo frut\u00edfero multicelular, o que era un importante aspecto que relacionaba os acr\u00e1sidos cos dictiost\u00e9lidos.\nEstudos xen\u00f3micos m\u00e1is recentes mostraron que \"Dictyostelium\" mantivo maior proporci\u00f3n da s\u00faa diversidade xen\u00f3mica que plantas e animais, a\u00ednda que a filoxenia baseada no proteoma confirma que os amebozoos diverxeron da li\u00f1axe animal-f\u00fanxica despois da separaci\u00f3n plantas-animais. A subclase Dictyosteliidae, orde Dictyosteliales \u00e9 unha ensamblxe monofil\u00e9tica en Mycetozoa, un grupo que incl\u00fae os mofos mucosos protost\u00e9lidos, dictiost\u00e9lidos e mixog\u00e1stridos. As an\u00e1lises de datos do factor de elongaci\u00f3n-1\u03b1 (EF-1\u03b1) apoian que Mycetozoa \u00e9 un grupo monofil\u00e9tico, a\u00ednda que as \u00e1rbores de ARNr sit\u00faano como grupo polifil\u00e9tico. Ademais, estes datos apoian a idea de que os dictiost\u00e9lidos e mixog\u00e1stridos est\u00e1n m\u00e1is estreitamente emparentados entre si que cos protost\u00e9lidos. As an\u00e1lises de EF-1\u03b1 tam\u00e9n sit\u00faa a Mycetozoa como o grupo externo (\"outgroup\") inmediato do clado animal-f\u00fanxico. Os datos filoxen\u00e9ticos m\u00e1is recentes sit\u00faan os dictiost\u00e9liidos firmemente dentro do supergrupo Amoebozoa, xunto cos mixomicetos. Por outra parte, os protost\u00e9lidos pasan a considerarse polifil\u00e9ticos, e os seus corpos frut\u00edferos pedunculados son unha caracter\u00edstica converxente de m\u00faltiples li\u00f1axes non relacionadas.\nXenoma.\nO proxecto de secuenciaci\u00f3n do xenoma de \"D. discoideum\" completouse e publicouse en 2005 por unha colaboraci\u00f3n internacional de institutos. Este foi o primeiro xenoma dun protozoo de vida libre en ser secuenciado completamente. \"D. discoideum\" cont\u00e9n un xenoma haploide de 34 Mb cunha composici\u00f3n de bases de 77% [A+T] e consta de seis cromosomas que codifican unhas 12\u00a0500 prote\u00ednas. A secuenciaci\u00f3n do xenoma de \"D. discoideum\" proporciona datos para un estudo m\u00e1is detallado da s\u00faa biolox\u00eda celular e do desenvolvemento.\nNo seu xenoma abundan as repetici\u00f3ns en t\u00e1ndem de trinucle\u00f3tidos; unha clase do xenoma est\u00e1 agrupado, o que levou a pensar que serve como centr\u00f3mero. As repetici\u00f3ns corresponden a secuencias repetidas de amino\u00e1cidos e crese que foron expandidas por expansi\u00f3n de nucle\u00f3tidos. A expansi\u00f3n de repetici\u00f3ns de trinucle\u00f3tidos tam\u00e9n ocorre en humanos, causando en xeral moitas enfermidades. Aprender como as c\u00e9lulas de \"D. discoideum\" resisten estas repetici\u00f3ns de amino\u00e1cidos pode proporcionar pistas de mecanismos que permitan aos humanos toleralas.\nCada xenoma que se secuencia desempe\u00f1a un importante papel na identificaci\u00f3n de xenes que se perderon ou ga\u00f1aron co tempo. Os estudos xen\u00f3micos comparativos permiten comparar os xenomas eucariotas. Unha filoxenia baseada no proteoma mostrou que os amebozoos se desviaron da li\u00f1axe animal-f\u00fanxica despois da separaci\u00f3n plantas-animais. O xenoma de \"D. discoideum\" \u00e9 digno de atenci\u00f3n polas moitas prote\u00ednas que codifica que se encontran comunmente en fungos, plantas e animais."}
{"id": "462511", "revid": "5863", "url": "https://gl.wikipedia.org/wiki?curid=462511", "title": "Historia da literatura galega (Pena)", "text": ""}
{"id": "462514", "revid": "1505", "url": "https://gl.wikipedia.org/wiki?curid=462514", "title": "Praza P\u00fablica", "text": ""}
{"id": "462539", "revid": "89787", "url": "https://gl.wikipedia.org/wiki?curid=462539", "title": "Premios Isabel Zendal", "text": "Os Premios Isabel Zendal de promoci\u00f3n do pensamento cr\u00edtico en Educaci\u00f3n Secundaria e Bacharelato tiveron a s\u00faa primeira convocatoria no ano 2019. Est\u00e1n organizados pola asociaci\u00f3n sen \u00e1nimo de lucro C\u00edrculo Esc\u00e9ptico e patrocinados pola Universidade da Coru\u00f1a. A s\u00faa finalidade \u00e9 fomentar a pr\u00e1ctica do escepticismo e do pensamento cr\u00edtico e honran a figura de Isabel Zendal. Est\u00e1 dirixido ao alumnado da ESO e de bacharelato do Estado Espa\u00f1ol.\nBases dos Premios.\nEste premio toma o seu nome da galega Isabel Zendal, considerada a primeira enfermeira do mundo en misi\u00f3n humanitaria e un exemplo de rigor e sistem\u00e1tica, un exemplo para o pensamento cr\u00edtico e o escepticismo.\nO obxectivo destes premios \u00e9 fomentar a pr\u00e1ctica do escepticismo, entendido como o pensamento racional na s\u00faa calidade de instrumento indispensable para a comprensi\u00f3n do mundo e a toma de decisi\u00f3ns na vida diaria, especialmente entre a xuventude, v\u00edtima en moitas ocasi\u00f3ns do engano, a manipulaci\u00f3n e a difusi\u00f3n de noticias e crenzas falsas.\nEst\u00e1 dirixido ao alumnado escolarizado en centros educativos espa\u00f1ois desde o primeiro curso da ESO ata o segundo curso de bacharelato.\nConsta de d\u00faas categor\u00edas de participaci\u00f3n: unha para o alumnado de 1.\u00ba a 3.\u00ba curso da ESO e FP b\u00e1sica; e outra para o alumnado de 4.\u00ba da ESO a 2.\u00ba de bacharelato, e mais os ciclos formativos de grao medio. \nA participaci\u00f3n no concurso real\u00edzase a trav\u00e9s dun x\u00e9nero literario, que pode ser un artigo xornal\u00edstico, a exposici\u00f3n divulgativa dun experimento desenvolvido polo alumnado, o conto ou o relato curto.\nPremios.\nI Edici\u00f3n (2019).\nO xurado, que estivo composto por Margarita Amor L\u00f3pez, Francisco Armesto Ram\u00f3n, Marisa Casti\u00f1eira Garc\u00eda, Manuel Francisco Herrador Barrios, Susana Ladra Gonz\u00e1lez, Carlos Paulo Mart\u00ednez Pereiro e M\u00aa Cristina Naya Riveiro, concedeu os premios:\nPrimeiro premio, categor\u00eda A. Jaume Reus Benn\u00e0ssar. \"La desinformaci\u00f3n, su clasificaci\u00f3n y c\u00f3mo evitarla\"\nSegundo premio, categor\u00eda A. Ryu Tenreiro Sashida. \"Escepticismo sobre el terraplanismo\"\nTerceiro premio, categor\u00eda A. Javier C\u00e1mara Neira. \"Frenolog\u00eda\"\nPrimeiro premio, categor\u00eda B. Jimena Rubio Juncal. \"Pseudoterapias: \u00bfalternativa o mentira?\"\nSegundo premio, categor\u00eda B. Pablo Mosquera Pena. \"La intolerancia a la lactosa deja de ser la excepci\u00f3n\"\nTerceiro premio, categor\u00eda B. Claudia Hern\u00e1ndez Su\u00e1rez. \"El movimiento antivacunas\"\nAcc\u00e9sit, categor\u00eda B. Valentina Matos San\u00edn. \"Alimentos org\u00e1nicos: una estafa que est\u00e1 de moda\"\nII Edici\u00f3n (2020).\nO xurado, que estivo composto por Francisco Armesto Ram\u00f3n, Marisa Casti\u00f1eira Garc\u00eda, Manuel Francisco Herrador Barrios, Susana Ladra Gonz\u00e1lez, Xo\u00e1n Lu\u00eds L\u00f3pez Vi\u00f1as e M\u00aa Cristina Naya Riveiro, concedeu os premios:\nPrimeiro premio, categor\u00eda A. Lucas Castro Cano. \"Desmontando a criptozoolox\u00eda\"\nSegundo premio, categor\u00eda A. Yolanda Rey Chenlo. \"Suplemento mineral \u201cmilagroso\u201d\"\nTerceiro premio, categor\u00eda A. Ic\u00eda Amboage Maneiro. \"Os astros non me din nada\"\nPrimeiro premio, categor\u00eda B. Iv\u00e1n Villar Naredo. \"Hipersensibilidad electromagn\u00e9tica: la pseudociencia del d\u00eda a d\u00eda\"\nSegundo premio, categor\u00eda B. Jaume Reus Benn\u00e0ssar. \"Coronavirus: pandemia mundial (de bulos)\"\nTerceiro premio, categor\u00eda B. Pablo Mosquera Pena. \"\u00bfSolidaridad o hipocres\u00eda? El futuro de nuestras sociedades\"\nAcc\u00e9sit, categor\u00eda B. Claudia Hern\u00e1ndez Su\u00e1rez. \"La infodemia suma un nuevo contagio\""}
{"id": "462540", "revid": "98629", "url": "https://gl.wikipedia.org/wiki?curid=462540", "title": "Incendio da catedral de Notre-Dame de Par\u00eds", "text": "O 15 de abril de 2019, pouco antes das 18:50 CEST, un lume comezou no teito da catedral de Notre-Dame en Par\u00eds, Francia, causando danos significativos na construci\u00f3n. O chapitel e o tellado da catedral colapsaron, e produc\u00edronse danos considerables no interior, muros superiores e fiestras, as\u00ed como numerosas obras de arte. Por\u00e9n, a b\u00f3veda de pedra do teito impediu que o lume se espallase polo interior dos baixos da catedral. O presidente franc\u00e9s Emmanuel Macron anunciou a creaci\u00f3n dunha campa\u00f1a nacional de recollida de fondos para restaurar Notre-Dame.\nContexto.\nA construci\u00f3n da catedral de Notre-Dame de Par\u00eds comezou no s\u00e9culo XII, usando cachotar\u00eda de pedra para os muros e a b\u00f3veda, e madeira para o tellado principal e o ic\u00f3nico chapitel. O chapitel foi unha recreaci\u00f3n do s\u00e9culo XIX, en carballo recuberto con chumbo, xa que o chapitel orixinal fora eliminado en 1786.\nNos anos anteriores \u00f3 incendio, a catedral comezara a amosar unha deterioraci\u00f3n significativa, xa que alg\u00fans dos elementos de pedra caeran. Philippe Villeneuve, arquitecto en xefe de Monumetos Hist\u00f3ricos en Francia, declarou en xullo de 2017 que a \"poluci\u00f3n era o principal culpable\". En 2014, o Ministerio de Cultura estimou o custo dos traballos de renovaci\u00f3n en 150 mill\u00f3ns de euros.\nEn 2016, a arquidiocese de Par\u00eds fixo un chamamento para recadar 100 mill\u00f3ns de euros \u00f3 longo dos seguinte cinco a dez anos para asumir os custos de mantemento e restauraci\u00f3n. No momento do lume, est\u00e1banse a realizar renovaci\u00f3ns no chapitel, cun custo estimado de 6 mill\u00f3ns de euros. Para iso, erix\u00edronse estadais de ferro no tellado e arredor do chapitel. As estatuas de pedra, cobre e bronce, inclu\u00edndo estatuas dos doce ap\u00f3stolos que rodeaban a base do chapitel, foran retirados do sitio d\u00edas antes do incendio como parte das renovaci\u00f3ns.\nLume.\nCrese que o lume comezou no \u00e1tico da catedral, arredor das 18:50 CEST, preto do remate do d\u00eda, cando a catedral estaba aberta a turistas. Estaba programada unha misa sobre esa hora, entre as 18:15 e as 19:00. Segundo testemu\u00f1as na escena, as portas da catedral pech\u00e1ronse abruptamente cando tentaron entrar, e un fume branco comezou a extenderse dende o teito. O fume converteuse en negro, indicando que estaba a ocorrer un lume m\u00e1is grande. A polic\u00eda e outras forzas de seguridade evacuaron axi\u00f1a \u00cele de la Cit\u00e9, e a cidade pechou o acceso \u00e1 illa. A xente reuniuse arredor das beiras do Sena e nos edificios achegados para ver.\nTraballos de extinci\u00f3n.\nUn voceiro da brigada de bombeiros de Par\u00eds anunciou que arredor de catrocentos bombeiros estiveron involucrados na extinci\u00f3n. A posibilidade de extinci\u00f3n a\u00e9rea foi rexeitada, xa que o peso da auga e a intensidade da ca\u00edda a baixa altura poder\u00edan debilitar a estrutura da catedral. O persoal de emerxencia tratou de salvar a arte e os artefactos relixiosos gardados na catedral. Segundo un voceiro da catedral, algunhas das obras de arte xa se retiraran antes das renovaci\u00f3ns e a maior\u00eda das reliquias sagradas estaban gardadas na sancrist\u00eda. Desco\u00f1\u00e9cese se as reliquias que non foron trasladadas sobreviviron \u00f3 incendio. A polic\u00eda de Par\u00eds declarou que non houbo ningunha v\u00edtima mortal, mais un dos bombeiros e dous axentes de polic\u00eda sa\u00edron feridos."}
{"id": "462541", "revid": "23204", "url": "https://gl.wikipedia.org/wiki?curid=462541", "title": "Incendio da Catedral de Notre-Dame de Par\u00eds", "text": ""}
{"id": "462544", "revid": "89787", "url": "https://gl.wikipedia.org/wiki?curid=462544", "title": "Susana Rey", "text": "Susana Rey Crespo, \u00e9 unha guionista e realizadora audiovisual galega.\nTraxectoria.\nEstudou na facultade de Belas Artes de Pontevedra, licenci\u00e1ndose pola Universidade de Vigo en 1995 e doutor\u00e1ndose en 2004 pola Universidade Polit\u00e9cnica de Valencia.\nTraballou con Fernando Le\u00f3n de Aranoa, Isabel Coixet e Gracia Querejeta."}
{"id": "462549", "revid": "5863", "url": "https://gl.wikipedia.org/wiki?curid=462549", "title": "C\u00e9sar Vaamonde", "text": ""}
{"id": "462552", "revid": "85894", "url": "https://gl.wikipedia.org/wiki?curid=462552", "title": "Xurdir Edici\u00f3ns", "text": "Xurdir Edici\u00f3ns \u00e9 unha empresa de servizos editoriais e organizaci\u00f3n de eventos con sede en Santiago de Compostela.\nA editora responsable \u00e9 Carmen V\u00e1zquez."}
{"id": "462554", "revid": "89787", "url": "https://gl.wikipedia.org/wiki?curid=462554", "title": "Pobo vietnamita", "text": "Os vietnamitas ou kinh (en ; ou ) son un grupo \u00e9tnico orixinario do norte do actual Vietnam. Son o meirande grupo \u00e9tnico do pa\u00eds, representando o 86% da poboaci\u00f3n segundo o censo de 1999, e son oficialmente co\u00f1ecidos como kinh para distinguilos dos outros grupos \u00e9tnicos de Vietnam. A forma m\u00e1is antiga de nomear o pobo vietnamita da que se ten rexistro \u00e9 \"L\u1ea1c\".\nMalia que xeogr\u00e1fica e ling\u00fcisticamente son clasificados como asi\u00e1ticos do sueste, os longos per\u00edodos de dominaci\u00f3n e influencia chinesa sit\u00faan \u00f3s vietnamitas na esfera do leste de Asia, ou m\u00e1is especificamente os seus veci\u00f1os setentrionais inmediatos, os chineses han e outros pobos do sur da China. A verba \"Vi\u1ec7t\" \u00e9 unha abreviaci\u00f3n de \"B\u00e1ch Vi\u1ec7t\", un nome empregado na antig\u00fcidade para describir varios pobos non chineses que foron asimilados na cultura chinesa. \"Nam\" significa \"sur\". Xuntos, Vietnam quere dicir \"\u00f3s sur dos Viet\", xa que Vietnam se atopa \u00f3 sur de \"B\u00e1ch Vi\u1ec7t\"."}
{"id": "462555", "revid": "23204", "url": "https://gl.wikipedia.org/wiki?curid=462555", "title": "Vietnamitas", "text": ""}
{"id": "462556", "revid": "23204", "url": "https://gl.wikipedia.org/wiki?curid=462556", "title": "Kinh", "text": ""}
{"id": "462557", "revid": "23204", "url": "https://gl.wikipedia.org/wiki?curid=462557", "title": "Pobo kinh", "text": ""}
{"id": "462560", "revid": "23204", "url": "https://gl.wikipedia.org/wiki?curid=462560", "title": "Catlocarpio siamensis", "text": "Catlocarpio siamensis (co\u00f1ecido en \"pron\"; ou , \"kaman\"; en , \"trei k\u00f3l\"; e en ), \u00e9 a meirande especie de cipr\u00ednido do mundo. Este peixe migratorio s\u00f3 habita nas concas dos r\u00edos Mae Klong, Mekong e Chao Phraya, en Indochina. A s\u00faa poboaci\u00f3n decreceu drasticamente por mor da destruci\u00f3n do h\u00e1bitat e a sobrepesca, polo que a especie est\u00e1 considerada en perigo cr\u00edtico."}
{"id": "462562", "revid": "6", "url": "https://gl.wikipedia.org/wiki?curid=462562", "title": "APEX (hom\u00f3nimos)", "text": ""}
{"id": "462567", "revid": "89787", "url": "https://gl.wikipedia.org/wiki?curid=462567", "title": "Silas Marner", "text": "Silas Marner. O tecel\u00e1n de Raveloe (en ) \u00e9 a terceira novela de George Eliot, publicada en 1861. \u00c9 unha historia aparentemente sinxela sobre un tecel\u00e1n de li\u00f1o, e salienta polo seu forte realismo e o seu sofisticado tratamento dunha variedade de temas que van dende a relixi\u00f3n \u00e1 industrializaci\u00f3n at\u00e9 a comunidade.\nFoi traducida \u00f3 galego por Celia Recarey e foi publicado pola editorial Irm\u00e1s Carton\u00e9 no ano 2016."}
{"id": "462568", "revid": "23204", "url": "https://gl.wikipedia.org/wiki?curid=462568", "title": "Silas Marner. O tecel\u00e1n de Raveloe", "text": ""}
{"id": "462570", "revid": "89787", "url": "https://gl.wikipedia.org/wiki?curid=462570", "title": "O demo no corpo", "text": "O demo no corpo (en ) \u00e9 unha novela escrita por Raymond Radiguet publicada orixinalmente no ano 1923. Conta a historia dunha muller casada nova que ten unha aventura cun rapaz de dezaseis anos mentres o seu marido est\u00e1 lonxe loitando na fronte, o cal provoca un esc\u00e1ndalo nun pa\u00eds que a\u00ednda acaba de pasar pola primeira guerra mundial. A\u00ednda que Radiguet o negou, estabeleceuse posteriormente que parte da historia era autobiogr\u00e1fica. A cr\u00edtica, que inicialmente desprezaban a intensa campa\u00f1a publicitaria para o lanzamento do libro (algo que normalmente non estaba asociado a obras de m\u00e9rito literario da \u00e9poca) foi finalmente conquistada pola calidade da escritura de Radiguet e o seu estilo sobrio e obxectivo.\nFoi traducida \u00f3 galego por Samuel Solleiro e foi publicado pola editorial Irm\u00e1s Carton\u00e9 no ano 2016."}
{"id": "462571", "revid": "23204", "url": "https://gl.wikipedia.org/wiki?curid=462571", "title": "Le Diable au corps", "text": ""}
{"id": "462572", "revid": "98629", "url": "https://gl.wikipedia.org/wiki?curid=462572", "title": "Persuasi\u00f3n (novela)", "text": "Persuasi\u00f3n (en ) \u00e9 a derradeira novela escrita por Jane Austen. Empezouna a escribir pouco tempo despois de rematar \"Emma\", acab\u00e1ndoa en agosto de 1816. Austen morreu \u00e1 idade de 41 anos en 1817, e \"Persuasi\u00f3n\" foi publicada como traballo p\u00f3stumo en 1818. \"Persuasi\u00f3n\" est\u00e1 conectada coa abad\u00eda de Northanger non soamente por ser publicada xunto a esta nun s\u00f3 tomo dous anos m\u00e1is tarde, sen\u00f3n tam\u00e9n porque ambas as historias toman lugar en \"Bath\", balneario no que Jane acud\u00eda naquela \u00e9poca.\nFoi traducida \u00f3 galego por Celia Recarey e foi publicado pola editorial Irm\u00e1s Carton\u00e9 no ano 2017.\nSinopse.\nNa novela, Anne \u00e9 a filla de Sir Walter Elliot, home vaidoso e demasiado preocupado das aparencias como para ver o que sucede \u00e1 s\u00faa ao redor. Anne ten d\u00faas irm\u00e1s, Elizabeth, maior que ela pero a\u00ednda fermosa e atractiva, de car\u00e1cter id\u00e9ntico \u00f3 do seu pai, e Mary, menor e xa casada con Charles Musgrove. No medio destas persoas at\u00f3pase Anne, cuxa idade \"adecuada\" para contraer matrimonio pasou, de beleza e plenitude perdida. Varios anos antes, Anne co\u00f1eceu a un oficial de mari\u00f1a, Frederick Wentworth, pobre e sen ningunha perspectiva para que unha familia como a dos Elliot accedese a un matrimonio cun dos seus membros. Movida pola persuasi\u00f3n de Lady Russell, quen criou a Anne como unha nai pola ausencia da verdadeira, Anne vese obrigada a negarse \u00f3 seu amor e enfrontar longos anos de soidade nos cales a\u00ednda que vai perdendo a beleza crece o seu esp\u00edrito e a s\u00faa intelixencia, convert\u00e9ndose nunha muller atractiva e bondadosa. \nPor\u00e9n, a escura sorte de Anne cambia cando, despois de todos eses anos aparece novamente no seu c\u00edrculo social o ascendido a capit\u00e1n Wentworth, enriquecido pola guerra e altamente atractivo. A\u00ednda que nun principio o resentimento e a dor moven \u00f3 home, axi\u00f1a o car\u00e1cter de Anne cativarao de novo d\u00e1ndolle a ambos unha nova oportunidade na vida."}
{"id": "462573", "revid": "23204", "url": "https://gl.wikipedia.org/wiki?curid=462573", "title": "Persuasion", "text": ""}
{"id": "462577", "revid": "1131", "url": "https://gl.wikipedia.org/wiki?curid=462577", "title": "Arbitraxe de f\u00fatbol en Galicia", "text": "A arbitraxe de f\u00fatbol en Galicia \u00e9 dirixida polo Comit\u00e9 T\u00e9cnico Galego de \u00c1rbitros de F\u00fatbol, subordinado ao mesmo tempo pola Real Federaci\u00f3n Galega de F\u00fatbol e polo Comit\u00e9 T\u00e9cnico de \u00c1rbitros da Real Federaci\u00f3n Espa\u00f1ola de F\u00fatbol. \u00c9 o encargado da organizaci\u00f3n, goberno, funcionamento, administraci\u00f3n e representaci\u00f3n do estamento arbitral galego.\nA Organizaci\u00f3n Arbitral Galega est\u00e1 constitu\u00edda por t\u00f3dolos \u00e1rbitros e \u00e1rbitras titulados que formalizaron a s\u00faa colexiaci\u00f3n e, ademais, por aquelas persoas que se integren nela para desenvolver funci\u00f3ns directivas, t\u00e9cnicas, administrativas e de asesoramento.\nCategor\u00edas arbitrais.\nSon categor\u00edas arbitrais cuxas competencias corresponden ao Comit\u00e9 T\u00e9cnico Galego de \u00c1rbitros de F\u00fatbol:\nRepresentaci\u00f3n arbitral.\nA representaci\u00f3n arbitral do Comit\u00e9 T\u00e9cnico Galego de \u00c1rbitros de F\u00fatbol estar\u00e1 integrada por un representante de cada unha das categor\u00edas de \u00e1mbito auton\u00f3mico, \u00e9 dicir, Preferente Galicia, Primeira Galicia, Segunda Galicia e Terceira Galicia. Estes representantes ser\u00e1n elixidos en cada unha das distintas delegaci\u00f3ns territoriais.\nSon funci\u00f3ns espec\u00edficas de ditos representantes dar traslado, por conduto dos seus respectivos delegados, das distintas cuesti\u00f3ns, suxesti\u00f3ns e problemas af\u00edns \u00e1 organizaci\u00f3n arbitral nas s\u00faas respectivas categor\u00edas.\nAs elecci\u00f3ns da representaci\u00f3n arbitral convocaranse no mes de setembro de cada ano, en todas e cada unha das delegaci\u00f3ns territoriais.\nOs representantes arbitrais actuar\u00e1n por un per\u00edodo correspondente \u00e1 tempada da que se trate.\nDelegaci\u00f3ns territoriais.\nDentro do Comit\u00e9 T\u00e9cnico Galego de \u00c1rbitros de F\u00fatbol dist\u00ednguense sete delegaci\u00f3ns territoriais:"}
{"id": "462578", "revid": "89787", "url": "https://gl.wikipedia.org/wiki?curid=462578", "title": "Kipps", "text": "Kipps. Historia dunha alma simple (en ) \u00e9 unha novela de H. G. Wells, publicada orixinalmente en 1905. Cun ton simp\u00e1tico, tr\u00e1tase dunha perceptiva novela social que \u00e9 considerada polo xeral unha obra mestra, sendo unha das obras favoritas do propio autor.\nFoi traducida \u00f3 galego por Celia Recarey e foi publicado pola editorial Irm\u00e1s Carton\u00e9 no ano 2017."}
{"id": "462579", "revid": "23204", "url": "https://gl.wikipedia.org/wiki?curid=462579", "title": "Kipps. Historia dunha alma simple", "text": ""}
{"id": "462581", "revid": "65337", "url": "https://gl.wikipedia.org/wiki?curid=462581", "title": "Moeda sas\u00e1nida", "text": "A moeda sas\u00e1nida \u00e9 a emitida dentro dos dominios do Imperio Sas\u00e1nida entre os anos 224 e 651. Xunto coas do Imperio Romano, as cu\u00f1axes sas\u00e1nidas foron as m\u00e1is importantes da Antig\u00fcidade tard\u00eda.\nEstas emisi\u00f3ns constit\u00faen unha fonte primaria fundamental para o estudo do per\u00edodo sas\u00e1nida, e de grande importancia na historia e, destacadamente, na historia da arte en xeral.\nO \"Sylloge nummorum Sasanidarum\" \u00e9 unha serie de publicaci\u00f3ns de referencia para o estudo destas moedas. \nO sistema monetario sas\u00e1nida.\nA denominaci\u00f3n monetaria principal dos sas\u00e1sidas, introducida polo rei Ardashir I (224-242) e herdada do Imperio Parto, era o \"dirham\" de prata (en pahlavi: \"drahm\"), derivado do dracma da Antiga Grecia. A maior\u00eda dos gobernantes sas\u00e1nidas emitiron tam\u00e9n fracci\u00f3ns en cobre, como \u00f3bolos e hemidracmas, e tam\u00e9n tetradracmas. \nCon todo, o tetradracma caeu axi\u00f1a en desuso ao principio do per\u00edodo sas\u00e1nida, durante o reinado de Bahram I (271-274), cando xa estaba cu\u00f1ado maioritariamente de cobre e s\u00f3 cunha min\u00fascula proporci\u00f3n de prata, e abandonouse definitivamente con Bahram II (274-293). Do mesmo xeito, os hemidracmas tam\u00e9n apareceron apenas ao principio do per\u00edodo sas\u00e1nida, en tanto que os \u00f3bolos e os hemi\u00f3bolos tiveron uso durante un per\u00edodo m\u00e1is longo, a\u00ednda que s\u00f3 se emit\u00edan esporadicamente, en ocasi\u00f3ns especiais (agasallos de investidura, para esparexer entre as multitudes, etc.). A variante iraniana do \u00f3bolo, o \"dang\", cu\u00f1ouse ata a fin do reinado de Kavad I (488-496 e 498-531).\nCanto \u00e1s moedas de ouro, estas emit\u00edronse en tiraxes limitadas, mesmo con prop\u00f3sito propagand\u00edstico e para competir coas equivalentes dos imperios romano e cuxano. Este \"dinar\" (en pahlavi: \"d\u0113n\u0101r\", derivada do \"denarius\" \"aureus\" do Imperio Romano) tam\u00e9n foi introducido por Ardashir I, o primeiro gobernante sas\u00e1nida. De feito, o sistema monetario parto (o antecesor do sas\u00e1nida) desco\u00f1ec\u00eda a cu\u00f1axe do ouro. O dinar sas\u00e1nida pesaba entre 7 e 7,4 gramos ata o reinado de Sapor III (383-388).\nDurante os arredor de catrocentos anos de historia sas\u00e1nida, a cu\u00f1axe de moeda foi un privilexio \u00fanico dos gobernantes reais, e a tipolox\u00eda destas emisi\u00f3ns era invariable ao longo de todo o imperio, o que demostra que as cecas sas\u00e1nidas estaban baixo o estrito control do poder central do imperio. As cu\u00f1axes realiz\u00e1banse \u00e1 man e as emisi\u00f3ns estaban ben reguladas, e compr\u00f3base que as s\u00faas cantidades foron moi superiores nos per\u00edodos de m\u00e1xima actividade b\u00e9lica, sobre todo con Cosroes I (531-579) e Cosroes II (590-628), polo que o seu uso parece estar moi vinculado ao pagamento de tropas, \u00e1 parte dos impostos e os usos coti\u00e1ns do pequeno comercio. \nCaracterizaci\u00f3n e iconograf\u00eda.\nAs moedas sas\u00e1nidas amosan unha tipolox\u00eda iconogr\u00e1fica moi constante desde o s\u00e9culo III ao s\u00e9culo VII, coa excepci\u00f3n de que os retratos son progresivamente m\u00e1is estilizados. En palabras de Darley e Canepa:\nInfluencia noutras emisi\u00f3ns.\nSegundo Darley e Canepa, a moeda sas\u00e1nida foi utilizada amplamente no comercio, especialmente con China e Asia Central, e serviu de modelo para outras emisi\u00f3ns en \u00e1reas adxacentes ao imperio, como as gobernadas polos Eftalitas e os Kidaritas. \nA partir da conquista \u00e1rabe de Persia, o califato omeia copiou as moedas sas\u00e1nidas, \u00e1s que lles engadiron, habitualmente, algunhas lendas en \u00e1rabe. Estas moedas, chamadas \u00e1rabe-sas\u00e1nidas, cu\u00f1\u00e1ronse no coraz\u00f3n do antigo imperio sas\u00e1nida e amosaban os mesmos motivos que aquelas, entre eles o tradicional altar con lume de Zoroastro. Cando se creou, durante o reinado de Abd al-Malik ibn Marwan (685-705), unha nova tipolox\u00eda de moeda musulm\u00e1 anic\u00f3nica, os novos dirhams de prata a\u00ednda amosaban trazas das tradicionais cu\u00f1axes dos sas\u00e1nidas.\n\"Sylloge Nummorum Sasanidarum\".\nMalia a existencia de diversos estudos acerca da moeda sas\u00e1nida, a cantidade destas moedas estudadas e publicadas \u00e9 relativamente escasa, en comparaci\u00f3n coa doutras \u00e9pocas e culturas, e a s\u00faa interpretaci\u00f3n est\u00e1 a\u00ednda nun estadio pouco desenvolvido. Para suplir esta carencia, o Consello Internacional de Numism\u00e1tica, xunto co Centro Nacional da Investigaci\u00f3n Cient\u00edfica (CNRS), de Par\u00eds, e o Instituto Italiano para a \u00c1frica e o Oriente (IIAO), de Roma, en colaboraci\u00f3n co Departamento de Linguas e Civilizaci\u00f3ns de Oriente Pr\u00f3ximo da Universidade Harvard e a Academia Austr\u00edaca de Ciencias, en Viena, botaron a andar o proxecto de investigaci\u00f3n \"Sylloge Nummorum Sasanidarum\" (SNS).\nO seu primeiro obxectivo \u00e9 a publicaci\u00f3n de todas as moedas sas\u00e1nidas depositadas en tres instituci\u00f3ns muse\u00edsticas: o Gabinete de Medallas da Biblioteca Nacional de Francia, os Museos Estatais de Berl\u00edn e o gabinete numism\u00e1tico do Museo de Historia da Arte de Viena. O n\u00famero total de moedas sas\u00e1nidas destas tres instituci\u00f3ns \u00e9 de arredor de 12.000.\nEstes son os volumes aparecidos ata o de agora:"}
{"id": "462582", "revid": "89787", "url": "https://gl.wikipedia.org/wiki?curid=462582", "title": "Mocidade sen deus", "text": "Mocidade sen deus (en ) \u00e9 a terceira novela do escritor austroh\u00fangaro \u00d6d\u00f6n von Horv\u00e1th, publicada en alem\u00e1n en 1937. En 1938, o libro foi colocado na lista de autores prohibidos polo r\u00e9xime nacional-socialista.\nFoi traducida \u00f3 galego por Patricia Buj\u00e1n e foi publicada pola editorial Irm\u00e1s Carton\u00e9 no ano 2017."}
{"id": "462583", "revid": "23204", "url": "https://gl.wikipedia.org/wiki?curid=462583", "title": "Jugend ohne Gott", "text": ""}
{"id": "462584", "revid": "65337", "url": "https://gl.wikipedia.org/wiki?curid=462584", "title": "Moedas sas\u00e1nidas", "text": ""}
{"id": "462585", "revid": "65337", "url": "https://gl.wikipedia.org/wiki?curid=462585", "title": "Moeda do Imperio Sas\u00e1nida", "text": ""}
{"id": "462586", "revid": "65337", "url": "https://gl.wikipedia.org/wiki?curid=462586", "title": "Moedas do Imperio Sas\u00e1nida", "text": ""}
{"id": "462587", "revid": "89787", "url": "https://gl.wikipedia.org/wiki?curid=462587", "title": "Pasar", "text": "Pasar (en ) \u00e9 unha novela da autora estadounidense Nella Larsen, publicada orixinalmente en 1929. Ambientada no barrio de Harlem da cidade de Nova York durante a d\u00e9cada de 1920, a historia c\u00e9ntrase na reuni\u00f3n de d\u00faas amigas da infancia, Clare Kendry e Irene Redfield, e a s\u00faa crecente fascinaci\u00f3n polas vidas da outra. O t\u00edtulo fai referencia \u00e1 pr\u00e1ctica da \"passing\" ou asimilaci\u00f3n racial, e \u00e9 un elemento chave na novela, xa que o intento de Clare Kendry de pasar como branca para o seu marido, John (Jack) Bellew, \u00e9 a representaci\u00f3n m\u00e1is significativa da novela, e un catalizador para os acontecementos tr\u00e1xicos.\nAs distintas formas de vivir e concibir a maternidade son un dos vectores que caracterizan e diferencian as d\u00faas protagonistas principais.\nA exploraci\u00f3n racial de Larsen fundam\u00e9ntase na propia herdanza racial mixta da autora e \u00f3 incremento da pr\u00e1ctica do \"passing\" na d\u00e9cada de 1920. Eloxiada dende a s\u00faa publicaci\u00f3n, a novela \u00e9 vista como referencial pola s\u00faa complexa representaci\u00f3n da raza, do x\u00e9nero e da sexualidade, e \u00e9 obxecto dunha considerable cr\u00edtica acad\u00e9mica. Como unha das d\u00faas \u00fanicas novelas que escribiu Larsen, \"Pasar\" foi especialmente significativa \u00e1 hora de colocar \u00e1 s\u00faa autora \u00e1 vangarda de varios canons literarios.\nFoi traducida \u00f3 galego por Carlos Vald\u00e9s Garc\u00eda e foi publicada pola editorial Irm\u00e1s Carton\u00e9 no ano 2017."}
{"id": "462589", "revid": "23204", "url": "https://gl.wikipedia.org/wiki?curid=462589", "title": "Passing", "text": ""}
{"id": "462592", "revid": "89787", "url": "https://gl.wikipedia.org/wiki?curid=462592", "title": "Xiuxiong Chen", "text": "Xiuxiong Chen \u00e9 un matem\u00e1tico chin\u00e9s que investiga nos campos da xeometr\u00eda e ecuaci\u00f3ns diferenciais.\nEn 2019, recibiu o prestixioso Premio Veblen. Obtivo o seu doutoramento en xeometr\u00eda diferencial baixo a supervisi\u00f3n de Eugenio Calabi en 1994."}
{"id": "462593", "revid": "97371", "url": "https://gl.wikipedia.org/wiki?curid=462593", "title": "Xiu-Xiong Chen", "text": ""}
{"id": "462595", "revid": "72012", "url": "https://gl.wikipedia.org/wiki?curid=462595", "title": "Provincia de Reggio de Calabria", "text": ""}
{"id": "462597", "revid": "89787", "url": "https://gl.wikipedia.org/wiki?curid=462597", "title": "Reggio de Calabria", "text": "Reggio de Calabria (en italiano, \"Reggio di Calabria\" ou \"Reggio\"; en grecocalabr\u00e9s, \"Righi\"; en dialecto regino, \"Rr\u00ecggiu\", en catal\u00e1n, \"Regols\", na \u00e9poca da Coroa de Arag\u00f3n, no s\u00e9culo XIII e, en castel\u00e1n antigo, \"R\u00edjoles\"), \u00e9 unha cidade e poto da Italia meridional, na rexi\u00f3n de Calabria, situada xunto ao estreito de Messina, enfronte de Sicilia. \nFoi a antiga capital da provincia de Reggio Calabria e, desde o 1 de xaneiro de 2015, \u00e9 a capital da Cidade metropolitana de Reggio de Calabria,\nXeograf\u00eda.\nO municipio (comuna) ocupa unha superficie de 236 km\u00b2, sobre a que se asentaba, no ano 2016, unha poboaci\u00f3n de 182 703 habitantes, o que fac\u00eda unha densidade de poboaci\u00f3n de 790,52 hab./km\u00b2. \nHistoria.\nEtimolox\u00eda.\nO nome de Reggio \u00e9 pos\u00edbel que te\u00f1a a s\u00faa orixe, segundo di Esquilo no seu drama sat\u00edrico \"Galuco marino\", nos desastres que tiveron lugar nesta rexi\u00f3n. Segundo o tr\u00e1xico ateniense, Sicilia foi arrincada do continente por un sismo. A etimolox\u00eda establ\u00e9cese a partir da ra\u00edz verbal grega \"rh\u0113g\"-, sobre o seu significado \"arrincar\", \"separar\".\nFundaci\u00f3n.\nA cidade foi fundada por colonos gregos de Calcis (Eubea), co nome de \"\u1fec\u03ae\u03b3\u03b9\u03bf\u03bd\", no s\u00e9culo VIII a.C., no ano 730\u00a0a.\u00a0C., no lugar dun asentamento de \u00e9poca anterior chamado chamado \"Pallanti\u00f3n\", e en grego antigo \u0395\u03c1\u03c5\u03b8\u03c1\u03ac \"Erythr\u00e1\", \"A Vermella\".\nNomes a trav\u00e9s da Historia.\nAo longo da Historia, a cidade recibiu distintos nomes:\nCultura.\nA cidade \u00e9 sede do Consello Rexional da Calabria e da Superintendecia Arqueol\u00f3xica da Calabria. En Reggio hai d\u00faas novas universidades, a \"Mediterr\u00e1nea\" (fundada en 1968) e a \"Dante Alighieri\" (institu\u00edda en 1984), ademais pos\u00fae un dos m\u00e1is importantes museos arqueol\u00f3xicos nacionais de Italia, no que est\u00e1n expostos os not\u00e1beis Bronces de Riace, que se converteron nun s\u00edmbolo da cidade."}
{"id": "462599", "revid": "387", "url": "https://gl.wikipedia.org/wiki?curid=462599", "title": "Albor Tholus", "text": "Albor Tholus \u00e9 un volc\u00e1n inactivo da rexi\u00f3n volc\u00e1nica de Elysium, situada no planeta Marte. Fica \u00f3 sur dos volc\u00e1ns pr\u00f3ximos, Elysium Mons e Hecates Tholus. Albor Tholus ten 4,5 km de altitude e ten un di\u00e1metro duns 160 km na s\u00faa base. A s\u00faa gran caldeira ten uns 30 km de di\u00e1metro e unha profundidade de 3\u00a0km, moi profunda en comparaci\u00f3n coas caldeiras que se poden atopar na Terra. A altitude do nivel m\u00e1is baixo da caldeira \u00e9 a mesma c\u00e1 da base do volc\u00e1n; con todo, as pendentes orixinais de Albor Tholus puideron ser cubertas polos fluxos de lava do seu veci\u00f1o m\u00e1is grande, Elysium Mons. As avaliaci\u00f3ns realizadas pola sonda Mars Express descubriron que os volc\u00e1ns da rexi\u00f3ns de Elysium estiveron activos durante longos per\u00edodos de tempo."}
{"id": "462600", "revid": "89787", "url": "https://gl.wikipedia.org/wiki?curid=462600", "title": "Cidade metropolitana de Reggio de Calabria", "text": "A cidade metropolitana de Reggio de Calabria (en italiano \"citt\u00e0 metropolitana di Reggio Calabria\") \u00e9 unha das 14 cidades metropolitanas de Italia, situada na rexi\u00f3n da Calabria.\nXeograf\u00eda.\nOcupa unha superficie de 3 183 km\u00b2, e a s\u00faa poboaci\u00f3n, segundo o censo do 31 de agosto de 2018, era de 549 505 habitantes, polo que a s\u00faa densidade de poboaci\u00f3n nesa data era de 172,64 hab./km\u00b2. \nA cidade metropolitana engloba 97 municipios (\"comune\").\nHistoria.\nO establecemento da cidade metropolitana de Reggio de Calabria tivo lugar o 31 de xaneiro de 2016, ao finalizar o mandato do presidente da provincia de Reggio de Calabria, Giuseppe Raffa, despois dun \"semestre branco\" durante o cal se produciu a transici\u00f3n da provincia \u00e1 cidade metropolitana. \nO 7 de agosto de 2016 celebr\u00e1ronse elecci\u00f3ns de segundo nivel (indirectas) para elixir o primeiro Consello metropolitano. O cargo de alcalde metropolitano (\"sindaco metropolitano\") foi cuberto por Giuseppe Falcomat\u00e0, alcalde (\"sindaco\") de Reggio de Calabria."}
{"id": "462601", "revid": "98629", "url": "https://gl.wikipedia.org/wiki?curid=462601", "title": "Gobernador Xeral das Bahamas", "text": "O Gobernador Xeral da Mancomunidade das Bahamas \u00e9 o representante do monarca das Bahamas (actualmente o rei Carlos III). Como a rei non pode residir en todos os seus reinos, nomea representantes para levar a cabo os seus deberes como rei das Bahamas. Os gobernadores xerais exercen un mandato \"at Her Majesty's pleasure\", normalmente durante cinco anos. Son responsables de nomear o primeiro ministro as\u00ed como outros ministros de goberno despois de consultar co primeiro ministro.\nA casa de goberno en Nassau \u00e9 a residencia oficial do gobernador xeral. A actual gobernadora xeral \u00e9 Marguerite Pindling."}
{"id": "462608", "revid": "27155", "url": "https://gl.wikipedia.org/wiki?curid=462608", "title": "Selectina", "text": "As selectinas (CD62) son unha familia de mol\u00e9culas de adhesi\u00f3n celular (ou CAMs). Todas as selectinas son glicoprote\u00ednas transmembrana dun s\u00f3 paso que comparten propiedades similares \u00e1s das lectinas tipo C debido a teren un amino terminal relacionado e a uni\u00f3n dependente de calcio. As selectinas \u00fanense a residuos de azucre e as\u00ed son consideradas un tipo de lectina, prote\u00ednas de adhesi\u00f3n celular que se unen a pol\u00edmeros de azucre.\nEstrutura.\nOs tres membros co\u00f1ecidos da familia da selectina (L-, E- e P-selectina) comparten unha estrutura en casete similar: un dominio de lectina dependente de calcio N-terminal, un factor de crecemento epid\u00e9rmico dominio de tipo EGF, un n\u00famero variable de unidades repetidas consenso (2, 6 e 9 para as L-, E- e P-selectina, respectivamente), un dominio transmembrana (TM) e unha cola citoplasm\u00e1tica intracelular (cyto). As partes transmembrana e citoplasm\u00e1tica non est\u00e1n conservadas entre as selectinas sendo responsables da s\u00faa uni\u00f3n a diferentes compartimentos. A\u00ednda que comparten elementos com\u00fans, a s\u00faa distribuci\u00f3n nos tecidos e a cin\u00e9tica de uni\u00f3n son bastante diferentes, reflectindo os seus papeis diverxentes en varios procesos fisiopatol\u00f3xicos.\nTipos.\nHai tres conxuntos de selectinas: \nA L-selectina \u00e9 a m\u00e1is pequena das selectinas vasculares, expresada en todos os granulocitos e monocitos e na maior\u00eda dos linfocitos, pode encontrarse na maior\u00eda dos leucocitos. \nA P-selectina, a selectina m\u00e1is grande, est\u00e1 almacenada nos gr\u00e1nulos \u03b1 das plaquetas e nos corpos de Weibel-Palade de c\u00e9lulas endoteliais e \u00e9 translocada \u00e1 superficie celular de plaquetas e c\u00e9lulas endoteliais activadas.\nA E-selectina non \u00e9 expresada baixo condici\u00f3ns est\u00e1ndar, excepto en microvasos da pel, pero \u00e9 inducida rapidamente por citocinas inflamatorias.\nEstes tres tipos comparten un grao significativo de homolox\u00eda de secuencia entre eles (excepto nos dominios transmembrana e citoplasm\u00e1tico) e entre especies. A an\u00e1lise desta homolox\u00eda revelou que o dominio de lectina, que se une a azucres, \u00e9 o m\u00e1is conservado, suxerindo que as tres selectinas se unen a estruturas similares de azucres. Os dominios citoplasm\u00e1tico e transmembrana est\u00e1n altamente conservados entre especies, pero non est\u00e1n conservados entre as selectinas. Estas partes das mol\u00e9culas de selectina son responsables da s\u00faa uni\u00f3n a diferentes compartimentos: a P-selectina a gr\u00e1nulos secretores, a E-selectina \u00e1 membrana plasm\u00e1tica, e a L-selectina aos extremos dos micropregamentos nos leucocitos.\nEtimolox\u00eda.\nO nome selectina procede das palabras \"seleccionado\" e \"lectina\", que son un tipo de prote\u00ednas de reco\u00f1ecemento de carbohidratos.\nFunci\u00f3n.\nAs selectinas est\u00e1n implicadas no direccionamento ou gu\u00eda (\"homing\") de linfocitos constitutivo e en procesos de inflamaci\u00f3ns cr\u00f3nicas e agudas, inclu\u00edndo a inflamaci\u00f3n post-isqu\u00e9mica en m\u00fasculo, riles e coraz\u00f3n, inflamaci\u00f3n cut\u00e1nea, aterosclerose, a glomerulonefrite, lupus eritematoso e a met\u00e1stase de cancro.\nDurante unha resposta inflamatoria, a P-selectina expr\u00e9sase primeiro en c\u00e9lulas endoteliais, seguida despois da E-selectina. Os est\u00edmulos como a histamina e a trombina causan que as c\u00e9lulas endoteliais mobilicen a liberaci\u00f3n inmediata de P-selectina preformada desde os corpos de Weibel-Palade de dentro da c\u00e9lula. As citocinas como o TNF-alfa estimulan a transcrici\u00f3n e traduci\u00f3n de E-selectina e P-selectina adicional, o que explica o atraso de varias horas observado.\nA medida que os leucocitos se rodan ao longo das paredes dos vasos sangu\u00edneos, o dominio tipo lectina distal da selectina \u00fanese a certos grupos de carbohidratos presentados en prote\u00ednas (como PSGL-1) sobre os leucocitos, o que fai m\u00e1is lenta a c\u00e9lula e lle permite abandonar os vasos sangu\u00edneos e entrar no sitio de infecci\u00f3n. A natureza de baixa afinidade das selectinas \u00e9 o que permite a caracter\u00edstica acci\u00f3n de \"rodamento\" atribu\u00edda aos leucocitos durante a fervenza de adhesi\u00f3n do leucocito.\nCada selectina ten un reco\u00f1ecemento de carbohidratos que media a uni\u00f3n espec\u00edfica de glicanos en c\u00e9lulas xustapostas. Te\u00f1en pregamentos proteicos notablemente similares e residuos de uni\u00f3n a carbohidratos, o que orixina o solapamento nos glicanos aos cales se unen.\nAs selectinas \u00fanense ao determinante sialil Lewis X (SLex) \u201cNeuAc\u03b12-3Gal\u03b21-4(Fuc\u03b11-3)GlcNAc.\u201d Por\u00e9n, o SLex, per se, non constit\u00fae un receptor de selectina efectivo. En vez diso, o SLex e os glicanos fucosilados sialilados relacionados son compo\u00f1entes de m\u00e1is determinantes de uni\u00f3n extensiva.\nO ligando mellor caracterizado para estas tres selectinas \u00e9 PSGL-1, que \u00e9 unha glicoprote\u00edna de tipo mucina expresada en todos os gl\u00f3bulos brancos.\nOs neutr\u00f3filos e eosin\u00f3filos \u00fanense \u00e1 E-selectina. Un dos ligandos da E-selectina \u00e9 o ant\u00edxeno sialilado Lewis X (SLex). Os eosin\u00f3filos, igual que os neeutr\u00f3filos, usan estruturas sialiladas resistentes \u00e1 protease para unirse \u00e1 E-selectina, a\u00ednda que o eosin\u00f3filo expresa niveis moi inferiores destas estruturas na s\u00faa superficie.\nOs ligandos de P-selectina nos eosin\u00f3filos e neutr\u00f3filos son estruturas sialiladas resistentes \u00e1 endo-beta-galactosidase sensibles \u00e1 protease, claramente diferentes das da E-selectina, o que suxire que a P-selectina e a E-selectina exercen diferentes papeis durante o recrutamento nas respostas inflamatorias.\nMecanismos de enlace.\nAs selectinas te\u00f1en dominios bisagra grazas aos cales poden sufrir r\u00e1pidos cambios conformacionais en cuesti\u00f3n de nanosegundos entre as conformaci\u00f3ns \u2018aberta\u2019 e \u2018pechada\u2019. \nO estr\u00e9s de cizalla na mol\u00e9cula de selectina fai que estea favorecida a conformaci\u00f3n \u2018aberta'\nNo rodamento do leucocito a conformaci\u00f3n \u2018aberta\u2019 da selectina permite que se enlace a mol\u00e9culas internas sialil Lewis m\u00e1is arriba ao longo da cadea de PSGL-1, incrementando a afinidade de uni\u00f3n, e se o enlace selectina-sialil Lewis rompe, pode deslizarse e formar novos enlaces con outras mol\u00e9culas sialil Lewis m\u00e1is abaixo na cadea. Por\u00e9n, na conformaci\u00f3n \u2018pechada\u2019 a selectina s\u00f3 se pode unir a unha mol\u00e9cula sialil Lewis e as\u00ed reduce grandemente a s\u00faa afinidade de uni\u00f3n.\nO resultado disto \u00e9 que as selectinas presentan un comportamento de enlace de agarrar e deslizar; baixo un estr\u00e9s de cizalla baixo, as s\u00faas afinidades de enlace est\u00e1n en realidade aumentadas por un incremento da forza tensional aplicada ao enlace porque m\u00e1is selectinas prefiren a conformaci\u00f3n \u2018aberta\u2019. A un estr\u00e9s alto, as afiniddes de uni\u00f3n son a\u00ednda reducidas porque o enlace selectina-ligando \u00e9 a\u00ednda un enlace deslizante normal. P\u00e9nsase que este limiar de estr\u00e9s de cizalla axuda a seleccionar o di\u00e1metro correcto dos vasos sangu\u00edneos para iniciar a extravasaci\u00f3n do leucocito e pode tam\u00e9n contribu\u00edr a impedir a agregaci\u00f3n inapropiada de leucocitos durante a estase vascular.\nPapel no cancro.\nCada vez \u00e9 m\u00e1is evidente que as selectinas poden xogar un papel na inflamaci\u00f3n e na progresi\u00f3n do cancro. As c\u00e9lulas tumorais aproveitan os mecanismos dependentes de selectina que median nas interacci\u00f3ns de ancoraxe da c\u00e9lula e do rodamento por medio do reco\u00f1ecemento de ligandos carbohidratos na c\u00e9lula tumoral para potenciar a met\u00e1stase en \u00f3rganos distantes, mostrando \u2018mimetismo do leucocito\u2019.\nVarios estudos indicaron que o incremento da expresi\u00f3n de ligandos carbohidratos en tumores metast\u00e1ticos aumenta a expresi\u00f3n de E-selectina na superficie dos vasos endoteliais no sitio da met\u00e1stase, e a capacidade das c\u00e9lulas tumorais metast\u00e1ticas de rodarse e adherirse \u00e1s c\u00e9lulas endoteliais, o que indica o papel das selectinas na met\u00e1stase. Ademais da E-selectina, suxeriuse tam\u00e9n un papel da P-selectina (expresada en plaquetas) e a L-selectina (nos leucocitos) na diseminaci\u00f3n do cancro no sentido de que interaccionan con c\u00e9lulas cancerosas circulantes nos estadios temper\u00e1ns da met\u00e1stase.\nSelectividade de \u00f3rgano.\nAs selectinas e ligandos de selectinas determinan a selectividade de \u00f3rgano e de met\u00e1stase. Varios factores poden explicar a teor\u00eda da semente e solo ou direccionamento (\"homing\") da met\u00e1stase. En concreto, a regulaci\u00f3n xen\u00e9tica e activaci\u00f3n de quimiocinas espec\u00edficas, citocinas e proteases pode dirixir a met\u00e1stase a un \u00f3rgano preferido. De feito, a extravasaci\u00f3n de c\u00e9lulas tumorais circulantes no \u00f3rgano h\u00f3spede require sucesivas interacci\u00f3ns entre as c\u00e9lulas endoteliais e os seus ligandos ou contrarreceptores presentes en c\u00e9lulas cancerosas. As c\u00e9lulas metast\u00e1ticas que mostran unha alta propensi\u00f3n a metastatizarse en certos \u00f3rganos adh\u00edrense en certa proporci\u00f3n \u00e1s c\u00e9lulas endoteliais venulares illadas deses sitios diana. Ademais, invaden o tecido diana en maiores proporci\u00f3ns e responden mellor a factores de crecemento par\u00e1crinos liberados polo sitio diana.\nTipicamente, as interacci\u00f3ns entre as c\u00e9lulas endoteliais e cancerosas implican primeiro unha uni\u00f3n inicial mediada por selectinas e o rodamento das c\u00e9lulas cancerosas circulantes sobre o endotelio. As c\u00e9lulas cancerosas en rodamento quedan activadas por quimiocinas liberadas localmente presentes na superficie das c\u00e9lulas endoteliais. Isto desencadea a activaci\u00f3n de integrinas das c\u00e9lulas cancerosas que permiten a s\u00faa firme adhesi\u00f3n a membros da damilia Ig-CAM, como ICAM, iniciando a migraci\u00f3n transendoteliail e os procesos de extravasaci\u00f3n.\nO conxunto apropiado de receptores endoteliais non se expresa \u00e1s veces constitutivamente e as c\u00e9lulas cancerosas te\u00f1en que desencadear a s\u00faa expresi\u00f3n. Neste contexto, os sobrenadantes dos cultivos de c\u00e9lulas cancerosas poden desencadear a expresi\u00f3n de E-selectina polas c\u00e9lulas endoteliais o que suxire que as c\u00e9lulas cancerosas poden elas mesmas liberar citocinas como TNF-\u03b1, IL-1\u03b2 ou INF-\u03b3, que activar\u00e1n directamente as c\u00e9lulas endoteliais para que expresen E-selectina, P-selectina, ICAM-2 ou VCAM. Por outra parte, varios estudos mostraton igualmente que as c\u00e9lulas cancerosas poden iniciar a expresi\u00f3n de mol\u00e9culas de adhesi\u00f3n endotelial de maneira m\u00e1is indirecta.\nComo para a adhesi\u00f3n de varias c\u00e9lulas cancerosas ao endotelio c\u00f3mpre a presenza de selectinas as\u00ed como de carbohidratos sialil Lewis nas c\u00e9lulas cancerosas, o grao de expresi\u00f3n das selectinas sobre a parede vascular e a presenza dun ligando apropiado sobre as c\u00e9lulas cancerosas son determinants para a s\u00faa adhesi\u00f3n e extravasaci\u00f3n nun \u00f3rgano espec\u00edfico. O perfil de expresi\u00f3n diferencial de selectinas sobre o endotelio e as interacci\u00f3ns espec\u00edficas das selectinas expresadas polas c\u00e9lulas endoteliais de \u00f3rganos diana potenciais e os seus ligandos expresados sobre as c\u00e9lulas cancerosas son determinantes importantes que subxacen na distribuci\u00f3n espec\u00edfica de \u00f3rgano das met\u00e1stases.\nInvestigaci\u00f3n.\nAs selectinas est\u00e1n implicadas en proxectos para tratar a osteoporose, unha doenza que ocorre cando as c\u00e9lulas creadoras de \u00f3so chamadas osteoblastos se fan demasiado escasas. Os osteoblastos desenv\u00f3lvense a partir de c\u00e9lulas nai e os cient\u00edficos esperan poder finalmente tratar a osteoporose engadindo c\u00e9lulas nai \u00e1 medula \u00f3sea do paciente. Os investigadores desenvolveron un xeito de utilizar as selectinas para dirixir as c\u00e9lulas nai introducidas no sistema vascular cara \u00e1 medula \u00f3sea. As E-selectinas est\u00e1n expres\u00e1ndose constitutivamente na medula \u00f3sea e atopouse que etiquetar c\u00e9lulas nai cunha certa glicoprote\u00edna causa que estas c\u00e9lulas migren \u00e1 medula \u00f3sea. As\u00ed, as selectinas poden alg\u00fan d\u00eda ser esenciais en terapias rexenerativas da osteoporose."}
{"id": "462609", "revid": "89787", "url": "https://gl.wikipedia.org/wiki?curid=462609", "title": "Adriana Lastra", "text": "Adriana Lastra Fern\u00e1ndez, nada en Ribeseya o 30 de marzo de 1979, \u00e9 unha pol\u00edtica espa\u00f1ola do PSOE.\nTraxectoria.\nCursou antropolox\u00eda social, sen chegar a rematar a carreira. Con 18 anos entrou nas Xuventudes Socialistas da s\u00faa localidade natal, convert\u00e9ndose na secretaria local en 1999 logo dun ano de militancia, e ata 2004 cando asumiu a secretar\u00eda de movementos sociais da FSA-PSOE. Tras as elecci\u00f3ns auton\u00f3micas de 2007 logrou acta de deputada na Xunta Xeral do Principado de Asturias pola circunscrici\u00f3n oriental, exercendo como voceira do Grupo Socialista na Comisi\u00f3n de Presidencia, Xustiza e Igualdade durante a lexislatura. Resultou reelixida parlamentaria nas elecci\u00f3ns auton\u00f3micas de 2011, e mais nas de 2012.\nNas elecci\u00f3ns xerais de 2015, encabezou a lista ao Congreso dos Deputados polo PSOE no Principado de Asturias, logrando acceder \u00e1 c\u00e1mara.\nNas elecci\u00f3ns xerais de 2016, volveu liderar a lista ao Congreso dos Deputados no Principado de Asturias e foi outra volta deputada.\nDende o 27 de xullo de 2014 ata outubro de 2016 foi secretaria de pol\u00edtica municipal do PSOE cesando, ao igual que o resto dos partidarios de Pedro S\u00e1nchez que a\u00ednda continuaban na direcci\u00f3n do partido, tralo fracaso da proposta deste, perante o Comit\u00e9 Federal do PSOE, de celebrar un Congreso Extraordinario con car\u00e1cter urxente. Como consecuencia, S\u00e1nchez renunciou e nomeouse unha Comisi\u00f3n Xestora para dirixir temporalmente o partido, dirixida polo presidente asturiano Javier Fern\u00e1ndez. Adriana Lastra, acatou a decisi\u00f3n tomada polo Comit\u00e9 Ferderal mais mantivo unha postura belixerante e cr\u00edtica coa Comisi\u00f3n Xestora e con algunha das s\u00faas decisi\u00f3ns como a de se abster na invstidura de Mariano Rajoy como presidente.\nFoi un dos apoios determinantes para Pedro S\u00e1nchez concorrer \u00e1s primarias de 2017 e recuperar o liderado do PSOE, e xogou un papel esencial na campa\u00f1a do candidato, baseada no rexeitamento ao proxecto ideol\u00f3xico do PP e na importancia concedida \u00e1s bases socialistas para recuperar o partido. Tras ser novamente elixido Pedro S\u00e1nchez secretario xeral nas primarias, con m\u00e1is do 50% dos votos, celebrouse un novo congreso do PSOE no que Lastra se converteu en vicesecretaria xeral e man dereita de S\u00e1nchez.\nTras a elecci\u00f3n de S\u00e1nchez como presidente do goberno converteuse en voceira do grupo parlamentario socialista en substituci\u00f3n de Margarita Robles."}
{"id": "462612", "revid": "23204", "url": "https://gl.wikipedia.org/wiki?curid=462612", "title": "Subrexi\u00f3n de Mariehamn", "text": "A subrexi\u00f3n de Mariehamn (en fin\u00e9s \"Maarianhaminan kaupunki\" e en sueco \"Mariehamns stad\", literalmente \"cidade de Mariehamn\") \u00e9 unha das tres subrexi\u00f3ns da rexi\u00f3n de \u00c5land. A subrexi\u00f3n incl\u00fae s\u00f3 a cidade de Mariehamn. En 2017 ti\u00f1a unha poboaci\u00f3n de 11\u00a0685 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462618", "revid": "98629", "url": "https://gl.wikipedia.org/wiki?curid=462618", "title": "Cidade metropolitana de N\u00e1poles", "text": "A cidade metropolitana de N\u00e1poles (en italiano \"Citt\u00e0 metropolitana di Napoli\") \u00e9 un ente local administrativo, unha das 14 cidades metropolitanas de Italia, situada na rexi\u00f3n da Campania.\nA s\u00faa capital \u00e9 a cidade de N\u00e1poles.\nDesde o 1 de xaneiro de 2015 substitu\u00edu \u00e1 provincia de N\u00e1poles.\nXeograf\u00eda.\nA cidade metropolitana de N\u00e1poles ocupa un territorio de 1 171\u00a0km\u00b2 e, no ano 2016, contaba cunha poboaci\u00f3n de 3 107 006 habitantes, polo que a s\u00faa [[densidade de poboaci\u00f3n]] nese ano era de 2653,29 hab./km\u00b2.\nLimita ao norte coas [[Provincias de Italia|provincias]] de [[Provincia de Caserta|Caserta]] e [[Provincia de Benevento|Benevento]], ao leste coa de [[Provincia de Avellino|Avellino]], ao sur coa de [[Provincia de Salerno|Salerno]], e ao oeste co [[mar Tirreno]].\nA cidade metropolitana est\u00e9ndese por unha estreita chaira costeira rematada en numerosos acantilados e, no interior, enc\u00f3ntranse os somontes [[apeninos]] e formaci\u00f3ns [[volc\u00e1n]]icas entre as que destaca o [[Vesuvio]], volc\u00e1n sobre o que se asentan poboaci\u00f3ns con importantes restos [[Roma antiga|romanos]], como as cidades de [[Pompeia]] e [[Herculano]], destru\u00eddas no ano [[79]] por unha [[erupci\u00f3n volc\u00e1nica]].\nEconom\u00eda.\nO seu [[clima mediterr\u00e1neo]], pero con precipitaci\u00f3ns bastante copiosas pero concentradas (N\u00e1poles: 881\u00a0mm. anuais), permite que destaquen os cultivos propios deste clima: [[trigo]], [[vide]], [[oliveira]] e [[c\u00edtricos]].\nA [[industria]] conc\u00e9ntrase en N\u00e1poles e nas s\u00faas poboaci\u00f3ns m\u00e1is pr\u00f3ximas. Outros sectores de actividade econ\u00f3mica son os [[Servizo|servizos p\u00fablicos]] e a [[administraci\u00f3n p\u00fablica]], que empregan a case un terzo da poboaci\u00f3n activa. Outras actividades importantes son o [[comercio]], os [[transporte]]s, a [[construci\u00f3n]], os [[servizos]] [[Banco|bancarios]], a [[agricultura]] e o [[turismo]].\nDemograf\u00eda.\nA\u00ednda que ocupa s\u00f3 o 8,6 % do territorio da Campania, a cidade metropolitana alberga a m\u00e1is da metade da poboaci\u00f3n rexional. Por iso unha peculiar caracter\u00edstica en moitos municipios napolitanos \u00e9 a elevada densidade da poboaci\u00f3n: 26 municipios superan os 30 000 habitantes, e destes 12 tie\u00f1en m\u00e1is de 50 000 residentes.\nPrincipais municipios.\nMunicipios con m\u00e1is de 50 000 habitantes:\nO nacemento da cidade metropolitana de N\u00e1poles.\nO [[1 de xaneiro]] de [[2015]] a [[provincia de N\u00e1poles]] foi substitu\u00edda pola cidade metropolitana de N\u00e1poles, con arranxo \u00e1 Lei 142 do 8 de xu\u00f1o de 1990, \u00e1 reforma do artigo 114 da Constituci\u00f3n da [[Rep\u00fablica Italiana]], \u00e1 Lei 42 do 5 de maio de 2009 sobre as autonom\u00edas locais, e \u00e1 Lei 56 do 7 de abril de 2014. O seu territorio coincide exactamente co da suprimida provincia de N\u00e1poles.\nOs \u00f3rganos da nova entidade son: \nO [[12 de outubro]] de [[2014]] tiveron lugar as elecci\u00f3ns de segundo nivel (indirectas: o electorado est\u00e1 composto polos concelleiros dos municipios metropolitanos, cuxo n\u00famero var\u00eda segundo a poboaci\u00f3n destes) para elixir aos 24 membros do Consello metropolitano.\n[[Ficheiro:Area Metropolitana di Napoli 2010.svg|280px|miniatura|As seis macro\u00e1reas da cidade metropolitana.]]\nO [[11 de xu\u00f1o]] de [[2015]] foi votado e aprobado polo Consello e a Conferencia metropolitana o estatuto da entidade.\nNo Plan Territorial de Coordinaci\u00f3n (PTC) ind\u00edcanse seis macro\u00e1reas de referencia: N\u00e1poles, N\u00e1poles Norte, N\u00e1poles Noroeste, N\u00e1poles Nordeste, \u00c1rea Vesubiana, \u00c1rea Nolana, \u00c1rea Fl\u00e9grea, Pen\u00ednsula Sorrentina. O Consello metropolitano e a Conferencia metropolitana ter\u00e1n que convertelas en zonas territoriais homox\u00e9neneas.\nS\u00edmbolos.\n[[Ficheiro:Provincia di Napoli-Stemma.svg|150px|esquerda|miniatura|O \"Corcel do Sol\", s\u00edmbolo da cidade metropolitana de N\u00e1poles.]]\nNo escudo da cidade metropolitana de N\u00e1poles figura un cabalo rampante negro sobre fondo dourado. Tr\u00e1tase do \"Corsiero del Sole\" (en [[Lingua galega|galego]] \"Corcel do Sol\"), unha alegor\u00eda do esp\u00edrito indom\u00e1bel do poblo napolitano desde o [[s\u00e9culo XIII]].\nNo lugar onde hoxe se sit\u00faa a Bas\u00edlica de Santa Restituta, actualmente incorporada \u00e1 [[Catedral]] de N\u00e1poles, en tempos antigos encontr\u00e1base o Templo de [[Apolo]], cuxos restos a\u00ednda se poden admirar na \u00e1bsida e na nave. Cerca do Templo levant\u00e1base unha colosal estatua en bronce representando a un cabalo rampante; segundo as lendas locais, fora esculpido por [[Virxilio]] cun feitizo e posu\u00eda o poder milagroso de curar aos cabalos enfermos. Tam\u00e9n se conta que cando [[Conrado IV de Suabia]] (Conrado von [[Hohenstaufen]], duque de Suabia, [[Reino de Sicilia|rei de Sicilia]], [[rei de Xerusal\u00e9n]] e [[rei de Romanos]]), fillo de [[Frederico II Hohenstaufen]], conquistou a cidade, fixo po\u00f1er un bocado na boca do cabalo para aplacar o desenfreo do pobo. Sendo obxecto destes rituais pagans, a estatua foi fundida en [[1322]] por orde do arcebispo Matteo Filomarino, e o seu bronce usar\u00edase para realizar as camp\u00e1s da Catedral.\nO cabalo apareceu como s\u00edmbolo identificativo de dous \"Sedili\" (consellos medievais de N\u00e1poles): o Sedile de Capuana e o de Nilo. Posteriormente, o Corcel do Sol converteuse no s\u00edmbolo do [[Reino de N\u00e1poles]] e da provincia de N\u00e1poles.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Subdivisi\u00f3ns de Italia]]"}
{"id": "462626", "revid": "34155", "url": "https://gl.wikipedia.org/wiki?curid=462626", "title": "Golfo de N\u00e1poles", "text": " \nO golfo de N\u00e1poles (en italiano \"golfo di Napoli\") \u00e9 un golfo do mar Tirreno (mar Mediterr\u00e1neo) que se encontra na costa suroeste de Italia. \nNo golfo enc\u00f3ntrase, ao norte, a cidade de N\u00e1poles \u2014capital da rexi\u00f3n da Campania e da cidade metropolitana de N\u00e1poles\u2014 e a de Pozzuoli. Entre os lugares destac\u00e1beis est\u00e1n as antigaa cidades romanas de Pompeia e Herculano e o volc\u00e1n Vesuvio, situado ao leste do golfo. Ao sur, cerra o golfo a pen\u00ednsula Sorrentina, cuxa principal cidade \u00e9 Sorrento. Esta pen\u00ednsula separa o golfo de N\u00e1poles do golfo de Salerno.\nO golfo est\u00e1 limitado polas illas de Capri, Ischia e Procida. \nA rexi\u00f3n \u00e9 un importante destino tur\u00edstico en Italia pola beleza a s\u00faa costa e illas, e polas ru\u00ednas romanas de Pompeia e Herculano, destru\u00eddas durante a erupci\u00f3n do Vesuvio do ano 79."}
{"id": "462639", "revid": "23204", "url": "https://gl.wikipedia.org/wiki?curid=462639", "title": "Grafila", "text": "A grafila dunha moeda \u00e9 a parte elevada que rodea completamente o seu contorno por ambas as caras, o anverso e o reverso. C\u00f3mpre non confundila co canto da moeda, co\u00f1ecido tam\u00e9n como \"terceira cara\". A grafila aparece adoito adornada con punti\u00f1os, li\u00f1as e outras figuras. \nCando carece destes adornos e se limita a unha li\u00f1a continua polo bordo exterior do disco denom\u00ednase adoito listel.\nCoa presenza da grafila red\u00facese o desgaste tanto dos motivos gravados como do propio campo ou parte lisa da moeda. Ademais da protecci\u00f3n contra o desgaste, a grafila tam\u00e9n ten como misi\u00f3n evitar a pr\u00e1ctica fraudulenta do retallamento, mediante o cal, sobre todo antigamente nas moedas de prata e ouro, se lles extra\u00edan pequenas porci\u00f3ns de metal limando ou recortando os cantos."}
{"id": "462640", "revid": "65337", "url": "https://gl.wikipedia.org/wiki?curid=462640", "title": "Listel (moeda)", "text": ""}
{"id": "462641", "revid": "1410", "url": "https://gl.wikipedia.org/wiki?curid=462641", "title": "Chant de Ralliement", "text": "\"Chant de Ralliement\" \u00e9 o himno nacional do Camer\u00fan.\nHistoria.\nA canci\u00f3n foi composta a finais da d\u00e9cada de 1920. Foi empregada de xeito non oficial a comezos de 1948 antes da independencia, e foi adoptada oficialmente en 1957. A composici\u00f3n \u00e9 obra de Ren\u00e9 Djam Afame, quen tam\u00e9n escribiu a letra xunto con Samuel Minkio Bamba e Mo\u00efse Nyatte Nko'o. A letra foi modificada en 1978."}
{"id": "462642", "revid": "23204", "url": "https://gl.wikipedia.org/wiki?curid=462642", "title": "Himno nacional de Camer\u00fan", "text": ""}
{"id": "462643", "revid": "34155", "url": "https://gl.wikipedia.org/wiki?curid=462643", "title": "Escudo do Camer\u00fan", "text": "O escudo do Camer\u00fan \u00e9 un dos s\u00edmbolos nacionais do pa\u00eds. Consiste nun escudo con lemas dispostos enriba e debaixo del. Detr\u00e1s do escudo at\u00f3panse d\u00faas fasces cruzadas. O escudo ten o mesmo patr\u00f3n de cores que a bandeira do Camer\u00fan, e no centro ten un mapa da naci\u00f3n. A balanza da xustiza est\u00e1 posta por enriba do mapa dende o ano 1998."}
{"id": "462645", "revid": "23204", "url": "https://gl.wikipedia.org/wiki?curid=462645", "title": "Ahmadou Ahidjo", "text": "prAhmadou Babatoura Ahidjo, nado o 24 de agosto de 1924 en Garoua, Camer\u00fan e finado o 30 de novembro de 1989 en Dakar, Senegal, foi o primeiro presidente da Rep\u00fablica do Camer\u00fan, ocupando o posto dende 1960 at\u00e9 1982.\nTraxectoria.\nPrimeiros anos e educaci\u00f3n.\nAhmadou Ahidjo naceu en 1924, no seo dunha familia musulm\u00e1 residente en Garoua, situada \u00f3 norte do Camer\u00fan. Finalizou os seus estudos secundarios na Escola Superior Administrativa de Yaound\u00e9, e comeza a traballar como operador nunha emisora de radio entre 1942 e 1946.\nCarreira pol\u00edtica.\nComezou a s\u00faa carreira pol\u00edtica, sendo elixido deputado da Asemblea de Representantes do Camer\u00fan polo per\u00edodo 1947-1952 e sendo reelixido para o per\u00edodo 1952-1956. Mentres era deputado, foi membro da secretar\u00eda da Asemblea Territorial, que traballaba xunto \u00e1 Uni\u00f3n Francesa, en relaci\u00f3n \u00e1 administraci\u00f3n do Camer\u00fan franc\u00e9s.\nEn 1957, Francia permite que o Camer\u00fan sexa un goberno aut\u00f3nomo, no que Ahidjo asume como Viceprimeiro Ministro e Ministro do Interior, cargos que ocupa at\u00e9 1958, cando o ent\u00f3n Primeiro ministro Andr\u00e9 Marie Bbida renuncia, e por iso, fai que Ahidjo asuma como Primeiro ministro do Camer\u00fan. Durante ese proceso, funda e preside o partido pol\u00edtico Uni\u00f3n Camerunesa (UC).\nComo Primeiro ministro, ofreceu unha amnist\u00eda e negociaci\u00f3ns coa Uni\u00f3n dos Pobos do Camer\u00fan (UPC), o partido m\u00e1is radical do pa\u00eds, para que renunciase \u00e1 v\u00eda armada e se rendese, pero eles neg\u00e1ronse e durante anos, realizaron diversos ataques no pa\u00eds co obxectivo de independizarse de Francia e instaurar o seu propio goberno.\nPresidente do Camer\u00fan (1960-1982).\nTrala independencia do Camer\u00fan en 1960, Ahidjo permaneceu como Primeiro ministro, chamando a un referendo o 21 de febreiro, no cal propu\u00f1a que el asumise a presidencia do novo estado; medida que \u00e9 aprobada, sendo nomeado Presidente do Camer\u00fan o 5 de maio dese mesmo ano, pola Asemblea de Representantes.\nLogo dun plebiscito o 1 de outubro de 1961, o sur do Camer\u00fan (baixo mandato brit\u00e1nico), unif\u00edcase co Camer\u00fan, dando paso \u00e1 creaci\u00f3n da Rep\u00fablica Federal do Camer\u00fan. Durante esa unificaci\u00f3n, Ahidjo tratou de reconciliar os habitantes angl\u00f3fonos e musulm\u00e1ns que se situaban no oeste do pa\u00eds, cos do leste, que na s\u00faa maior\u00eda eran franc\u00f3fonos e cat\u00f3licos.\nO 2 de xu\u00f1o de 1972, mediante outro referendo, prom\u00falgase unha nova constituci\u00f3n, na que o pa\u00eds pasa a chamarse Rep\u00fablica Unida do Camer\u00fan. O 30 de xu\u00f1o de 1975, nomea a Paul Biya como Primeiro ministro e segundo \u00f3 mando do pa\u00eds.\nEn canto a relaci\u00f3ns internacionais, o seu goberno mostrou apoio cara a Occidente, e mantivo moi boas relaci\u00f3ns con Francia, quen foi o seu principal provedor de produtos, e entre 1970 e 1978, o seu pa\u00eds ocupou a presidencia da Organizaci\u00f3n para a Unidade Africana (OUA).\nO 4 de novembro de 1982, renuncia \u00e1 presidencia por motivos de sa\u00fade, sendo sucedido por Paul Biya. Por\u00e9n, as relaci\u00f3ns entre ambos deteri\u00f3ranse, \u00f3 momento de que Ahidjo acusou a Biya de querer instaurar un r\u00e9xime policial no Camer\u00fan, e este \u00faltimo responde acusand\u00f3o de estar detr\u00e1s dunha conspiraci\u00f3n para derrocalo, afirmando que \u00eda deter a todos os partidarios de Ahidjo. Temendo unha represalia, Ahidjo parte \u00f3 exilio cara a Francia en agosto de 1983 e ese mesmo mes, renuncia \u00e1 secretar\u00eda xeral do partido.\nEn 1984, foi xulgado e condenado \u00e1 morte in absentia polo goberno camerun\u00e9s, sendo posteriormente conmutada a prisi\u00f3n perpetua. Permaneceu en Francia at\u00e9 1985, cando viaxa a Senegal e vive al\u00ed, at\u00e9 o seu falecemento o 30 de novembro de 1989.\nControversias.\nO seu goberno foi fortemente criticado, en primeiro lugar polas atribuci\u00f3ns de corte ditatorial que Ahidjo posu\u00eda no pa\u00eds, nas que ga\u00f1ou cinco veces as elecci\u00f3ns presidenciais de 1965, 1970, 1975 e 1980, nas que contaba cunha escasa maior\u00eda, e en segundo lugar polo control da Asemblea de Representantes, por parte da Uni\u00f3n Camerunesa, que tras fusionarse co Partido Nacional Dem\u00f3cratico do Camer\u00fan (KNDP), cr\u00e9ase en 1985, a Uni\u00f3n Nacional Camerunesa (UNC), dando as\u00ed a case inexistencia de partidos opositores durante o seu r\u00e9xime.\nTam\u00e9n foi acusado de propagar a islamizaci\u00f3n do pa\u00eds con toques animistas, co fin de reducir a presenza cristi\u00e1 no pa\u00eds africano."}
{"id": "462646", "revid": "5863", "url": "https://gl.wikipedia.org/wiki?curid=462646", "title": "Anselmo Feijoo y Montenegro", "text": ""}
{"id": "462647", "revid": "5863", "url": "https://gl.wikipedia.org/wiki?curid=462647", "title": "Anselmo Feijoo e Montenegro", "text": ""}
{"id": "462648", "revid": "89787", "url": "https://gl.wikipedia.org/wiki?curid=462648", "title": "Joseph Ngute", "text": "Joseph Dion Ngute, nado o 12 de marzo de 1954, \u00e9 un pol\u00edtico camerun\u00e9s e o noveno Primeiro ministro do Camer\u00fan dende xaneiro de 2019. Sucedeu a Phil\u00e9mon Yang, quen estaba no posto dende 2009.\nTraxectoria.\nNgute graduouse cun doutoramento en dereito na Universidade de Warwick, no Reino Unido. En 1991, exerceu como director da \"Advanced School of Administration and Magistracy\". En 1997, entrou no goberno, servindo como Ministro Delegado do Ministerio de Relaci\u00f3ns Exteriores. En marzo de 2018, foi nomeado Ministro de deberes especiais na Presidencia da Rep\u00fablica.\nVida persoal.\nNgute prov\u00e9n dunha rexi\u00f3n do sur do Camer\u00fan que \u00e9 angl\u00f3fona, e tam\u00e9n \u00e9 un xefe tribal local."}
{"id": "462649", "revid": "23204", "url": "https://gl.wikipedia.org/wiki?curid=462649", "title": "Joseph Dion Ngute", "text": ""}
{"id": "462650", "revid": "98629", "url": "https://gl.wikipedia.org/wiki?curid=462650", "title": "Douala", "text": "Douala \u00e9 a maior cidade do Camer\u00fan e capital da Rexi\u00f3n do Litoral e do departamento de Wouri. Cunha poboaci\u00f3n de 2\u00a0768\u00a0400 habitantes (2014), cidade at\u00f3pase no oeste do pa\u00eds, a beiras do golfo da Guinea, no oc\u00e9ano Atl\u00e1ntico, xusto na desembocadura do r\u00edo Wouri. A cidade est\u00e9ndese a ambas as beiras do r\u00edo, unidas pola ponte Bonaberi. Douala \u00e9 unha das cidades m\u00e1is importantes do pa\u00eds e a capital econ\u00f3mica do Camer\u00fan. Tam\u00e9n \u00e9 un importante porto de entrada de mercador\u00edas cara \u00f3 Chad e a Rep\u00fablica Centroafricana, os veci\u00f1os do Camer\u00fan sen litoral.\nA cidade conta con importantes infraestruturas como o Aeroporto Internacional de Douala. Ademais \u00e9 o principal porto do pa\u00eds e \u00e9 a terminal de d\u00faas li\u00f1as de ferrocarril que se prolongan cara \u00f3 interior e enlazan con Yaound\u00e9, Ngaound\u00e9r\u00e9, Kumba e Nkongsamba. As\u00ed pois, dende Douala real\u00edzanse a maior\u00eda das exportaci\u00f3ns do pa\u00eds, como as de petr\u00f3leo, caf\u00e9 e cacao, ademais de producirse un importante comercio co veci\u00f1o Chad. En Douala at\u00f3pase o mercado Eko, o maior do pa\u00eds. As industrias m\u00e1is importantes son as f\u00e1bricas de produtos de aluminio, a elaboraci\u00f3n de cervexa, refrescos, a industria t\u00e9xtil e da madeira.\nHistoria.\nOs portugueses foron os primeiros europeos en chegar \u00e1 cidade, en 1472. En 1650 converteuse nun asentamento de emigrantes duala provenientes do interior, e durante o s\u00e9culo XVIII foi un centro do comercio transatl\u00e1ntico de escravos. Tras pasar a mans alem\u00e1s en 1884, a poboaci\u00f3n recibiu o nome de \"Kamarunstadt\" (Cidade do Camer\u00fan en alem\u00e1n) e converteuse na capital do Camer\u00fan alem\u00e1n. En 1907 foi rebautizada como \"Douala\" e pasou a mans de Francia en 1919. Foi a capital do Camer\u00fan dende 1940 at\u00e9 1946."}
{"id": "462651", "revid": "5863", "url": "https://gl.wikipedia.org/wiki?curid=462651", "title": "Anselmo Feico y Monte Negro", "text": ""}
{"id": "462652", "revid": "89787", "url": "https://gl.wikipedia.org/wiki?curid=462652", "title": "Louis Pergaud", "text": "Louis Pergaud, nado o 22 de xaneiro de 1882 en Belmont e finado o 8 de abril de 1915 en Fresnes-en-Wo\u00ebvre, foi un escritor franc\u00e9s.\n\u00c9 co\u00f1ecido por ser o autor de \"De Goupil \u00e0 Margot\", que acadou o Premio Goncourt en 1910, e, sobre todo, pola s\u00faa novela xuvenil \"A guerra dos bot\u00f3ns\" (\"La Guerre des boutons\"), publicada orixinalmente en 1912."}
{"id": "462656", "revid": "88215", "url": "https://gl.wikipedia.org/wiki?curid=462656", "title": "Rei de Bahrain", "text": "O Rei de Bahrain (: ) \u00e9 o monarca e xefe de Estado de Bahrain. Entre 1783 e 1971, o monarca de Bahrain gobernaba co t\u00edtulo de Hakim, e, entre 1971 a 2002, co t\u00edtulo de Emir. O 14 de febreiro de 2002, o ent\u00f3n Emir de Bahrain, Hamad bin Isa Al Khalifa, declarou Bahrain un reino e proclamouse o primeiro rei.\nO Rei goza de amplos poderes, os cales incl\u00faen nomear o Primeiro Ministro e o Gabinete, ostentar o mando supremo das Forzas Armadas, presidir o Consello Superior de Xustiza, nomear a c\u00e1mara alta do parlamento e disolver a c\u00e1mara baixa. \nLista de monarcas.\nHakims De Bahrein (1783\u20131971).\nO t\u00edtulo \u00e1rabe de Hakim, romanizado, era \"Hakim al-Bahrain\" (Gardi\u00e1n de Bahrain). O Hakim tam\u00e9n ostentaba o t\u00edtulo honor\u00edfico de xeque.\nEmires De Bahrein (1971\u20132002).\nO t\u00edtulo \u00e1rabe de Emir, romanizado, era \"Amir dawlat al-Bahrain\" (Xefe de Estado de Bahrain). O Emir tam\u00e9n ostentaba o t\u00edtulo honor\u00edfico de xeque.\n&lt;section begin=\"Table\" /&gt;\nRei de Bahrain (2002\u2013presente).\nO t\u00edtulo \u00e1rabe do rei, romanizado, \u00e9 \"Malik al-Bahrain\" (Rei de Bahrain). O Rei tam\u00e9n ostenta o t\u00edtulo honor\u00edfico de xeque.\n&lt;section begin=\"Table\" /&gt;"}
{"id": "462658", "revid": "54334", "url": "https://gl.wikipedia.org/wiki?curid=462658", "title": "Linda Mart\u00edn Alcoff", "text": ""}
{"id": "462662", "revid": "98629", "url": "https://gl.wikipedia.org/wiki?curid=462662", "title": "Dinemellia dinemelli", "text": "Dinemellia dinemelli \u00e9 unha especie de ave da orde dos paseriformes, suborde dos oscines, infraorde dos pas\u00e9ridos, e familia dos ploceidos.\nTr\u00e1tase dunha especie monot\u00edpica, xa que \u00e9 a \u00fanica do x\u00e9nero \"Dinemellia\".\nEnd\u00e9mica da \u00c1frica oriental, o seu nome en ingl\u00e9s, \"white-headed buffalo weaver\", alude ao seu h\u00e1bito de seguir ao b\u00fafalo africano (\"Syncerus caffer\"), para alimentarse dos insectos escorrentados polos pasos deste gran b\u00f3vido.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1863 polo bot\u00e1nico e ornit\u00f3logo alem\u00e1n Ludwig Reichenbach.\nEspecie.\nEn canto a especie, describ\u00edraa en 1845 o naturalista, tam\u00e9n alem\u00e1n, Eduard R\u00fcppell, co nome de \"Textor dinemelli\", na p\u00e1xina 72 da s\u00faa obra \"Systematische Uebersicht der Vogel Nord-Ost-Afrikas\".\nEtimolox\u00eda.\nTanto o nome do x\u00e9nero, \"Dinemellia\", como o ep\u00edteto espec\u00edfico, \"dinemelli\", derivan do apelido Dimenelli, dun recolledor de esp\u00e9cimes en Etiop\u00eda.\nSubespecies.\nNesta especie reco\u00f1\u00e9cense as d\u00faas subespecies seguintes:\nCaracter\u00edsticas.\n\u00c9 unha ave que mide entre 17 e 19\u00a0cm de lonxitude, e ten un peso que oscila entre os 57 e os 85 g. A cabeza, o pescozo e as partes inferiores do corpo son de cor branca. As \u00e1s, as partes dorsais e a cola son de cor parda, coa pate baixa da cola de cor avermellada ou alaranxada. Non existe dimorfismo sexual na especie, e ambos os sexos son similares na plumaxe e dif\u00edciles de diferenciar. O peteiro \u00e9 c\u00f3nico e de cor negra. A subespecie \"D. d. dinemelli\" ten a cola de cor parda, mentres que \"D. d. boehmi\" a ten negra.\nDistribuci\u00f3n e h\u00e1bitat.\nEsta ave \u00e9 orixinaria dos pa\u00edses da \u00c1frica oriental: Etiop\u00eda, Djibuti, Kenya, Somalia, Sud\u00e1n, Sud\u00e1n do Sur, Tanzania e Uganda.\nO seu h\u00e1bitat natural incl\u00fae sabanas, matogueiras de arbustos espi\u00f1entos e bosques de acacias.\nPolo xeral, s\u00f3 se encontra a altitudes inferiores aos 1 400 m."}
{"id": "462664", "revid": "23204", "url": "https://gl.wikipedia.org/wiki?curid=462664", "title": "Atelopus varius", "text": "Atelopus varius \u00e9 unha especie de sapo neotropical da familia Bufonidae. Antes viv\u00eda desde Costa Rica a Panam\u00e1, pero agora est\u00e1 na lista de especies en perigo cr\u00edtico e quedou reducida a unha soa poboaci\u00f3n preto de Quepos, Costa Rica (redescuberta en 2003) e unhas poboaci\u00f3ns relictas no oeste de Panam\u00e1. As variaci\u00f3ns recentes na temperatura do aire, precipitaci\u00f3ns, padr\u00f3ns do fluxo das correntes fluviais e o espallamento do fungo quitridio pat\u00f3xeno \"Batrachochytrium dendrobatidis\" ligado ao cambio clim\u00e1tico global son as principais causas do declive desta especie . \"A. zeteki\" foi considerado unha subespecie de \"A. varius\", pero agora consid\u00e9rase xeralmene unha especie separada.\nDistribuci\u00f3n xeogr\u00e1fica.\nA distribuci\u00f3n hist\u00f3rica de \"A. varius\" estend\u00edase desde as vertentes atl\u00e1ntica e pac\u00edfica das Cordilleiras de Tilaran en Costa Rica ata o oeste de Panam\u00e1. H\u00e1bitats axeitados para a especie eran as zonas premontanas e de baixa monta\u00f1a e alg\u00fans lugares en terras baixas con r\u00edos rochosos e \u00e1reas con outeiros (desde os 6 aos 2000\u00a0m de altura).\nH\u00e1bitat e ecolox\u00eda.\n\"A. varius\" \u00e9 un anfibio di\u00farno que se encontra a mi\u00fado en rochas e gretas ao longo de correntes de auga en terrras baixas h\u00famidas e bosques de monta\u00f1a. \u00c9 unha especie principalmente terrestre, que s\u00f3 entra na auga durante a estaci\u00f3n reprodutora, e depende das salpicaduras das correntes para permanecer h\u00famida.\nEsta especie m\u00f3vese lentamente e a m\u00ed\u00fado permanece na mesma \u00e1rea durante longos per\u00edodos de tempo. A coloraci\u00f3n conspicua ou aposem\u00e1tica de \"A. varius\" probablemente lle serve para advertir aos potenciais predadores da s\u00faa toxicidade, porque a s\u00faa pel cont\u00e9n tetrodotoxina, unha potente neurotoxina. A s\u00faa principal fonte de alimento son pequenos artr\u00f3podos que son m\u00e1is abondosos durante a estaci\u00f3n seca. O \u00fanico predador co\u00f1ecido de \"A. varius\" \u00e9 a mosca sarcof\u00e1xida parasita \"Notochaeta bufonivora\", que deposita as s\u00faas larvas na superfice das coxas deste anfibio. Posteriormente as larvas da mosca penetran dentro da ra e c\u00f3mena desde dentro.\nStatus de conservaci\u00f3n.\nNas \u00faltimas d\u00e9cadas \"A. varius\" foise facendo cada vez m\u00e1is escaso na s\u00faa \u00e1rea de distribuci\u00f3n xeogr\u00e1fica. O primeiro indicio da s\u00faa desaparici\u00f3n obt\u00edvose despois de facer un censo entre 1990 e 1992 preto de Monteverde, Costa Rica, que revelou que non hab\u00eda al\u00ed xa ning\u00fan individuo, cando antes a s\u00faa poboaci\u00f3n chegara a ser de 751 adultos. . By 1996, Chegouse a pensar que estaba extinta en Costa Rica, pero posteriores avaliaci\u00f3ns levadas a cabo no marco do proxecto rainmaker en 2003 e 2005 redescubriron unha poboaci\u00f3n nas monta\u00f1as da costa do Pac\u00edfico preto de Quepos. En Panam\u00e1, a mortalidade en masa reduciu drasticamente as poboaci\u00f3ns de \"A. varius\" nos \u00faltimos anos e agora crese que est\u00e1 localmente extinta..\nPropux\u00e9ronse varias teor\u00edas relacionadas con padr\u00f3ns de cambio clim\u00e1tico para explicar o r\u00e1pido declive de \"A. varius\". Culpouse a unha tendencia cara ao aumento de temperaturas nos tr\u00f3picos a finais da d\u00e9cada de 1980 e inicios da de 1990 do declive de moitas especies de lagartos e anfibios, inclu\u00edndo varios \"Atelopus\" spp. M\u00e1is recentemente observouse un declive na riqueza de especies de anfibios global, que foi ligada a un gromo do fungo quitridio pat\u00f3xeno \"Batrachochytrium dendrobatidis\". Este pat\u00f3xeno pode ser trnasmitido entre individuos a trav\u00e9s de c\u00e9lulas da pel desprendidas e infecta as superficies queratinizadas do corpo, onde altera a respiraci\u00f3n cut\u00e1nea e a osmorregulaci\u00f3n, o que ten como resultado a mortalidade. Entre os intentos actuais de conservar a especie \"A. varius\" est\u00e1 un programa de cr\u00eda en catividade recentemente iniciado e continuar os esforzos para protexer os seus h\u00e1bitats boscosos vitais."}
{"id": "462665", "revid": "23204", "url": "https://gl.wikipedia.org/wiki?curid=462665", "title": "Simpsonaias ambigua", "text": "Simpsonaias ambigua \u00e9 unha especie de molusco bivalvo da familia Unionidae, que vive en Norteam\u00e9rica. Ten a caracter\u00edsitca \u00fanica entre os mexill\u00f3ns de auga doce de utilizar as p\u00edntegas \"Necturus\" como h\u00f3spedes das s\u00faas larvas gloquidios, que parasitan as s\u00faas branquias. \u00c9 o \u00fanico mexill\u00f3n de auga doce co\u00f1ecido que ten un h\u00f3spede que non \u00e9 un peixe.\nDistribuci\u00f3n e status de conservaci\u00f3n.\n\u00c9 nativo dos Estados Unidos e Ontario, no Canad\u00e1. No Canad\u00e1 est\u00e1 na lista de especies en risco clasificada como en perigo."}
{"id": "462666", "revid": "72012", "url": "https://gl.wikipedia.org/wiki?curid=462666", "title": "Dinemellia", "text": ""}
{"id": "462667", "revid": "5863", "url": "https://gl.wikipedia.org/wiki?curid=462667", "title": "Anselmo Feixoo y Montenegro", "text": ""}
{"id": "462668", "revid": "98629", "url": "https://gl.wikipedia.org/wiki?curid=462668", "title": "Ceraunius Tholus", "text": "Ceraunius Tholus \u00e9 un volc\u00e1n situado en Marte, dentro do cuadr\u00e1ngulo de Tharsis a 24\u00b0 de latitude norte e 262,75\u00b0 de lonxitude este, e fai parte do grupo de volc\u00e1ns \"Uranius\". Ten 130\u00a0km de ancho, 5,5 km de altitude e recibiu o nome dun antigo accidente xeol\u00f3xico.\nPolo xeral p\u00e9nsase que ten un escudo bas\u00e1ltico coa parte inferior soterrada baixo a chaira formada por lavas. As interpretaci\u00f3ns anteriores suxer\u00edan que era un estratovolc\u00e1n. As ladeiras de Ceraunius Tholus son bastante empinadas cunha pendente media de 8\u00b0, con moitas canles de erosi\u00f3n radial e vales esfuracados que se estenden dende abaixo do bordo da caldeira cara \u00e1 base do volc\u00e1n. A hip\u00f3tese actual \u00e9 que os vales foron erosionados pola auga. As caracter\u00edsticas m\u00e1is interesantes de Ceraunius Tholus son tres grandes can\u00f3ns no flanco noroeste de Ceraunius Tholus, que son de ata 2,5 km de ancho e 300 m. de profundidade. O m\u00e1is grande destes tres tam\u00e9n parece se-lo o m\u00e1is novo e sobresae dende o punto m\u00e1is baixo da caldeira volc\u00e1nica e remata no interesante cr\u00e1ter Rahe (un cr\u00e1ter de impacto oblicuo con medidas de 35 \u00d7 18 km.), xusto \u00f3 norte do volc\u00e1n onde formou un deposito en forma de abano. A s\u00faa orixe \u00e9 a\u00ednda discutible e hai catro principais modelos propostos: a acci\u00f3n flu\u00edda, os fluxos volc\u00e1nicos, o val \u00e9 unha canle de lava ou algunha combinaci\u00f3n de modelos anteriormente mencionados.\nCeraunius semella pequeno en comparaci\u00f3n con outros volc\u00e1ns m\u00e1is grandes, pero \u00e9 case tan alto coma o Monte Everest da Terra.\nA caldeira de Ceranius Tholus tam\u00e9n est\u00e1 salpicada de moitos pozos de colapso, que son distintos dos cr\u00e1teres de impacto xa que non te\u00f1en anel e var\u00edan en abundancia \u00f3 longo da caldeira. Ceraunius Tholus probablemente formouse durante o per\u00edodo Hesperiano tard\u00edo.\nGlaciares.\nAlg\u00fans cient\u00edficos cren que os glaciares poden existir en moitos dos volc\u00e1ns de Tharsis inclu\u00edndo a Olympus Mons, Ascraeus Mons e Pavonis Mons. Os glaciares de Ceraunius Tholus poder\u00edanse ter derretido no pasado para formar alg\u00fans lagos temporais. A suavidade e o liso do chan da caldeira de Ceraunius Tholus suxire que no pasado a auga de desxeo acumul\u00e1base nun lago situado na mesma caldeira do volc\u00e1n.\nMedio ambiente \u00f3 redor de Ceraunius Tholus.\nCeraunius Tholus est\u00e1 na elevaci\u00f3n de Tharsis, tam\u00e9n chamada protuberancia de Tharsis. Tharsis \u00e9 unha terra de grandes volc\u00e1ns. Olympus Mons \u00e9 o volc\u00e1n m\u00e1is alto co\u00f1ecido. Ascraeus Mons e Pavonis Mons te\u00f1en polo menos 320 km de ancho e te\u00f1en m\u00e1is de 10 km de altitude por riba da meseta na que se asentan. A meseta est\u00e1 entre 4,8 a 6,44 km quil\u00f3metros por riba da altitude cero de Marte."}
{"id": "462669", "revid": "89787", "url": "https://gl.wikipedia.org/wiki?curid=462669", "title": "Mar\u00eda del Carmen Gonz\u00e1lez Guinda", "text": "Mar\u00eda del Carmen Gonz\u00e1lez Guinda, nada o 28 de xaneiro de 1961, \u00e9 unha pol\u00edtica espa\u00f1ola, deputada polo Partido Popular no Congreso dos Deputados durante as XI\u00aa, XII\u00aa, XIII\u00aa e XIV\u00aa lexislaturas.\nTraxectoria.\nLicenciouse en ciencias qu\u00edmicas pola Universidade de Valladolid, e exerceu como profesora de educaci\u00f3n secundaria na especialidade de f\u00edsica e qu\u00edmica. Militante do PP, \u00e9 alcaldesa de Garrafe de Tor\u00edo dende 2007 e secretaria provincial en Le\u00f3n do Partido Popular. Deputada pola Provincia de Le\u00f3n no Congreso dos Deputados, logo de renunciar \u00e1 acta Manuel Cobo. Nas elecci\u00f3ns de 2016 foi reelixida deputada."}
{"id": "462671", "revid": "5863", "url": "https://gl.wikipedia.org/wiki?curid=462671", "title": "D\u00e9cimas ao Apostol", "text": ""}
{"id": "462672", "revid": "6939", "url": "https://gl.wikipedia.org/wiki?curid=462672", "title": "Cordero Carrete", "text": ""}
{"id": "462673", "revid": "5863", "url": "https://gl.wikipedia.org/wiki?curid=462673", "title": "D\u00e9cimas ao ap\u00f3stolo Santiago", "text": ""}
{"id": "462674", "revid": "98629", "url": "https://gl.wikipedia.org/wiki?curid=462674", "title": "Ploceidae", "text": "A dos ploceidos (\"Ploceidae\") \u00e9 unha familia de ave da orde dos paseriformes, suborde dos oscines, infraorde dos pas\u00e9ridos e superfamilia dos paseroideos.\nPor\u00e9n, nas clasificaci\u00f3ns m\u00e1is recentes, o dos ploceido \u00e9 un clado no que se excl\u00fae a algunhas aves que historicamente foron situadas na familia, como alg\u00fans dos pardais, pero que incl\u00fae a subfamilia monot\u00edpica dos \"Amblyospizinae\". Crese que a familia orixinouse a mediados do mioceno.\nTodas as especies dos ploceidos son propias do Vello Mundo, e a maior\u00eda habitan na \u00c1frica subsahariana, a\u00ednda que algunhas viven en zonas da Asia tropical e en Australia. Unhas poucas foron introducidas f\u00f3ra da s\u00faa \u00e1rea de distribuci\u00f3n orixinaria.\nTaxonom\u00eda.\nDescrici\u00f3n.\nA familia dos ploceidos foi descrita en 1838 polo zo\u00f3logo sueco Carl Jakob Sundevall, na p\u00e1xina 74 do seu traballo \"Ornithologiskt system\", publicado en \"Kongliga Svenska Vetenskapsakademiens Handlingar\": 43\u2013130, baixo o nome de Ploce\u00efdes.\nEtimolox\u00eda.\nO nome cient\u00edfico do x\u00e9nero, \"Ploceidae\", est\u00e1 formado, como \u00e9 o usual, coa ra\u00edz do nome do seu x\u00e9nero tipo, \"Ploceus\", e o sufixo do lat\u00edn cient\u00edfico \"-idae\", usado para constru\u00edr os nomes das familias de animais (substitu\u00edndo ao incorrecto \"Ploce\u00efdes\" que lle adxudicara Sundevall).\nNota taxon\u00f3mica.\nAs especies dos ploceidos, a pesar das s\u00faas semellanzas morfol\u00f3xicas, non est\u00e1n estreitamente relacionadas cos pardais (pas\u00e9ridos) nin cos ember\u00edcidos, segundo Luis Allende \"et al\". \nNomes vulgares.\nMoitas das s\u00faas especies deben o seu nome vulgar en castel\u00e1n, \"tejedores\" (tecedores), e o o ingl\u00e9s de \"weavers\" (tecedores), aos seus ni\u00f1os entretecidos (os m\u00e1is elaborados que os de ningunha outra ave). Os autores de fala inglesa dividen os x\u00e9neros da familia nos grupos de \"buffalo weavers\" (tecedores dos b\u00fafalos), \"sparrow weavers\" (tecedores pardais), \"typical weavers\" (tecedores t\u00edpicos) e \"widow weavers\" (tecedores vi\u00favas).\nX\u00e9neros.\nA maior\u00eda dos autores reco\u00f1ecen na actualidade os seguintes 11 x\u00e9neros:\nCaracter\u00edsticas.\nAdoitan mostrar un gran dimorfismo sexual. Os machos de moitas especies desta familia presentan unha plumaxe de cores vivas, normalmente vermella ou amarela e negra, mentres que as fembras son de coloraci\u00f3ns m\u00e1is apagadas. Por\u00e9n, algunhas especies mostran variaci\u00f3ns de cor s\u00f3 na \u00e9poca da reproduci\u00f3n. \nSon paxaros comedores de sementes, que apa\u00f1an cos seus robustos peteiros c\u00f3nicos. Os ni\u00f1os var\u00edan en tama\u00f1o, forma, material usado e mas t\u00e9cnicas de construci\u00f3n dunha especie a outra. Os materiais usados para a s\u00faa construci\u00f3n incl\u00faen fibras finas de follas, herba e rami\u00f1as. Moitas especies tecen ni\u00f1os moi finos usando febras finas de follas, a\u00ednda que algunhas, como as d\u00faas do x\u00e9nero \"Bubalornis\" e a \u00fanica do x\u00e9nero \"Dinemellia\", forman ni\u00f1os pegados desordenadamente de forma masiva nas s\u00faas colonias de cr\u00eda, as cales te\u00f1en dentro varios ni\u00f1os esf\u00e9ricos tecidos.\nAlgunhas especies africanas, como \"Philetairus socius\", constr\u00faen ni\u00f1os de \"apartamentos\", nos que de 100 a 300 parellas te\u00f1en a s\u00faa propia c\u00e1mara en forma de frasco cunha entrada tubular ao fondo.\nA maior\u00eda das especies tecen ni\u00f1os que te\u00f1en entradas estreitas, que se dirixen cara a abaixo. Os \"tecedores\" son paxaros gregarios que a mi\u00fado cr\u00edan en colonias. Constr\u00faen os seus ni\u00f1os xuntos, moitas veces varios nunha rama. Usualmente son os machos os que tecen o ni\u00f1o, e o utilizan como unha forma de exhibici\u00f3n para seduciren \u00e1s femias. As colonias poden encontrarse cerca de corpos de auga. \nDistribuci\u00f3n e h\u00e1bitat.\nComo quedou dito, son paxaros do Vello Mundo, a maior\u00eda habitantes da \u00c1frica subsahariana, a\u00ednda que algunhas viven en zonas da Asia tropical e en Australia.\nAs s\u00faas colonias p\u00f3dense atopar frecuentemente preto de corpos de auga.\nComportamento e ecolox\u00eda.\nA\u00ednda que os \"tecedores\" nom\u00e9ase as\u00ed polos seus ni\u00f1os elaboradamente tecidos, como vimos m\u00e1is arriba, alg\u00fans son not\u00e1beis polos seus h\u00e1bitos de nidificaci\u00f3n parasitos selectivos.\nRelaci\u00f3ns cos humanos.\nOs ploceidos son aidoito causantes de danos \u00e1 agricultura, notoriamente a especie \"Quelea quelea\", que ten a fama de ser a ave m\u00e1is numerosa do mundo."}
{"id": "462676", "revid": "72012", "url": "https://gl.wikipedia.org/wiki?curid=462676", "title": "Ploceidos", "text": ""}
{"id": "462678", "revid": "25871", "url": "https://gl.wikipedia.org/wiki?curid=462678", "title": "Chytridiomycota", "text": "Os Chytridiomycota constit\u00faen unha divisi\u00f3n de organismos zoosp\u00f3ricos do reino Fungi (fungos), xeralmente chamados quitridios, cuxo nome deriva do grego \u03c7\u03c5\u03c4\u03c1\u03af\u03b4\u03b9\u03bf\u03bd, \"quitridios\", que significa 'pequena ola', pola estrutura que cont\u00e9n as zo\u00f3sporas non liberadas con forma de ola. Os quitridios son unha das li\u00f1axes de fungos que primeiro diverxeron da li\u00f1a principal, e a s\u00faa pertenza ao reino dos Fungi est\u00e1 demostrada polas s\u00faas paredes celulares de quitina, un flaxelo posterior a modo de l\u00e1tego, a s\u00faa nutrici\u00f3n por absorci\u00f3n, o uso de glic\u00f3xeno como composto no que se almacena enerx\u00eda e a s\u00edntese de lisina pola v\u00eda do \u00e1cido \u03b1-aminoad\u00edpico (AAA).\nOs quitridios son saprobios, que degradan materiais resistentes como a quitina e a queratina e \u00e1s veces act\u00faan como parasitos. Houbo un incremento significativo na investigaci\u00f3n sobre quitridios desde o descubrimento de \"Batrachochytrium dendrobatidis\", o axente causante da quitridiomicose.\nClasificaci\u00f3n.\nAs especies de Chytridiomycota foron tradicionalmente perfiladas e clasificadas base\u00e1ndose no seu desenvolvemento, morfolox\u00eda, substrato e m\u00e9todos de descarga das zo\u00f3sporas. Por\u00e9n, os illamentos procedentes dunha soa espora (ou li\u00f1as isox\u00e9nicas) mostran moita variaci\u00f3n en moitas destas caracter\u00edsticas; as\u00ed, estas caracter\u00edsticas non se poden usar con fiabilidade para clasificar ou identificar especies. Actualmente, a taxonom\u00eda de Chytridiomycota est\u00e1 baseada en datos moleclares, ultrastrutura das zo\u00f3sporas e alg\u00fans aspectos da morfolox\u00eda do talo e desenvolvemento.\nNun sentido m\u00e1is antigo e m\u00e1is restrinxido (non usado aqu\u00ed), o termo \"quitridios\" refer\u00edase s\u00f3 aos fungos da clase Chytridiomycetes. Aqu\u00ed, o termo \u201cquitridio\u201d ref\u00edrese a todos os membros de Chytridiomycota.\nOs quitridios foron tam\u00e9n inclu\u00eddos no antigo reino Protoctista, pero agora son clasificados de forma regular como fungos.\nEn clasificaci\u00f3ns biol\u00f3xicas m\u00e1is vellas, os quitridios, excepto a orde recentemente establecida dos Spizellomycetales, estaban situados na clase Phycomycetes dentro do subfilo Myxomycophyta do reino Fungi. Previamente, estaban situados nos Mastigomycotina como a clase Chytridiomycetes. As outras clases dos Mastigomycotina, os Hyphochytriomycetes e Oomycetes, foron retirados do grupo dos fungos para ser clasificados como pseudofungos heterocontos.\nA clase Chytridiomycetes (quitridiomicetos) comprende unhas 750 especies de quitridios distribu\u00eddas en dez ordes e \u00e9 a m\u00e1is ampla da divisi\u00f3n. Outras clases de Chytridiomycota son os Monoblepharidomycetes, con d\u00faas ordes, e os Hyaloraphidiomycetes cunha soa orde.\nA filoxenia molecular e outras t\u00e9cnicas como a an\u00e1lise de ultraestrutura, incrementaron enormemente a comprensi\u00f3n da filoxenia dos quitridios, o que levou \u00e1 formaci\u00f3n de varios novos filos f\u00fanxicos zoosp\u00f3ricos:\nCiclo de vida e plan corporal.\nOs Chytridiomycota son pouco com\u00fans entre os fungos porque se reproducen con zo\u00f3sporas. Na maior\u00eda dos membros de Chytridiomycetes non se co\u00f1ece a reproduci\u00f3n sexual. A reproduci\u00f3n asexual ocorre por liberaci\u00f3n de zo\u00f3sporas presumiblemente derivadas dunha mitose.\nNa minor\u00eda de especies de Chytridomycetes nos que se describiu a reproduci\u00f3n sexual, esta ocorre por diversos m\u00e9todos. Ac\u00e9ptase xeralmente que o cigoto resultante forma unha espora en repouso, que funciona como un medio de sobrevivir a condici\u00f3ns adversas. Nalg\u00fans membros, a reproduci\u00f3n sexual cons\u00e9guese por fusi\u00f3n de isogametos (gametos do mesmo tama\u00f1o e forma). Este grupo incl\u00fae o importante pat\u00f3xeno de plantas \"Synchytrium\". Alg\u00fans parasitos de algas practican a oogamia: un gameto masculino m\u00f3bil adhirese a unha estrutura non m\u00f3bil que cont\u00e9n o gameto feminino. Noutro grupo, dous talos producen tubos que se fusionan e permiten que os gametos se encontren e fusionen. No \u00faltimo grupo, rizoides de cepas compatibles enc\u00f3ntranse e fusi\u00f3nanse. Ambos os n\u00facleos migran f\u00f3ra do zoosporanxio e nos rizoides que se uniron, onde se fusionan. O cigoto resultante xermina dando unha espora en repouso.\nA reproduci\u00f3n sexual \u00e9 com\u00fan e ben co\u00f1ecida entre os membros de Monoblepharidomycetes. Tipicamente, estes quitridios practican unha versi\u00f3n da oogamia: o macho \u00e9 m\u00f3bil e a femia \u00e9 estacionaria. Este \u00e9 o primeiro caso de oogamia no reino dos fungos. Sendo breve, os monoblefaridomicetos forman oogonias, que dan lugar a ovos, e anteridios, que orixinan os gametos masculinos. Unha vez fecundado, o cigoto formado pode converterse nunha o\u00f3spora m\u00f3bil ou enquistada, que, finalmente, se converte nunha espora en repouso que despois xerminar\u00e1 dando lugar a novos zoosporanxios.\nAs zo\u00f3sporas, unha vez liberadas das esporas en repouso xerminadas, buscan un substrato axeitado para crecer facendo uso da quimiotaxe ou fototaxe. Algunhas especies enqu\u00edstanse e xerminan directamente sobre o substrato; outras enqu\u00edstanse e xerminan a unha curta distancia. Unha vez xerminadas, os enzimas liberados da zo\u00f3spora empezan a degradar o substrato e utilizano para producir un novo talo. Os talos son cenoc\u00edticos e non adoitan formar un verdadeiro micelio (no seu lugar forman rizoides).\nOs quitridios te\u00f1en diferentes padr\u00f3ns de crecemento. Alg\u00fans son holoc\u00e1rpicos, o que significa que s\u00f3 producen un zoosporanxio e zo\u00f3sporas. Outros son euc\u00e1rpicos, o que significa que producen outras estruturas, como rizoides, ademais de zoosporanxios e zo\u00f3sporas. Alg\u00fans quitridios son monoc\u00e9ntricos, o que significa que unha soa espora d\u00e1 lugar a un s\u00f3 zoosporanxio. Outros son polic\u00e9ntricos, o que significa qe unha zo\u00f3spora d\u00e1 lugar a moitos zoosporanxios conectados por un rizomicelio. Os rizoides non te\u00f1en n\u00facleos, mentres que os rizomicelios poden telos.\nO crecemento contin\u00faa ata que un novo lote de zo\u00f3sporas est\u00e1 listo para liberarse. Os quitridios te\u00f1en un conxunto diverso de mecanismos de liberaci\u00f3n que poden adscribirse a d\u00faas grandes categor\u00edas: operculados e inoperculados. A descaga dos operculados implica a separaci\u00f3n completa ou incompleta dunha estrutura similar a unha tapa, chamada op\u00e9rculo, que permite que as zo\u00f3sporas saian do esporanxio. Os quitridios inoperculados liberan as s\u00faas zo\u00f3sporas a trav\u00e9s de poros, fendas ou papilas.\nH\u00e1bitats.\nOs quitridios son fungos acu\u00e1ticos, a\u00ednda que os que viven na rede de espazos capilares que hai arredor das part\u00edcula que forman os solos son normalmente considerados terestres. A zo\u00f3spora \u00e9 principalmente un medio de explorar exhaustivamene un pequeno volume de auga buscando un substrato axeitado en vez de servir como un medio para a dispersi\u00f3n a longa distancia.\nOs quitridios ill\u00e1ronse de diversos h\u00e1bitats acu\u00e1ticos, inclu\u00edndo turba, pantanos, r\u00edos, lagoas, fontes e canles, e en h\u00e1bitats terrestres, como os solos \u00e1cidos, alcalinos ou solos de bosques temperados ou de selvas, as\u00ed como solos \u00e1rticos e ant\u00e1rticos. Isto levou a pensar que moitas especies de quitridios est\u00e1n por todas partes e son cosmopolitas. Por\u00e9n, recentes traballos taxon\u00f3micos demostraron que estas morfoespecies cosmopolitas agochan unha diversidade cr\u00edptica a niveis xen\u00e9ticos e ultraestruturais. Pensouse primeiramente que os quitridios acu\u00e1ticos (e outras especies de fungos zoosp\u00f3ricos) eran principalmenre activos en outono, inverno e primavera. Por\u00e9n, recentes inventarios moleculares de lagos durante o ver\u00e1n indican que os quitridios son unha parte activa e diversa da comunidade microbiana eucariota.\nUn dos ambientes terrestres menos esperado onde os quitridios prosperan son os solos periglaciais. A poboaci\u00f3n de especies de Chytridiomycota pode sobevivir mesmo se nesas rexi\u00f3ns conxeladas est\u00e1n ausentes as plantas debido \u00e1 gran cantidade de auga no solo periglacial e o pole que trae o vento desde o l\u00edmite onde crecen as \u00e1rbores.\nFunci\u00f3ns ecol\u00f3xicas.\n\"Batrachochytrium dendrobatidis\".\nO quitridio \"Batrachochytrium dendrobatidis\" \u00e9 o causante da quitridiomicose, unha doenza que afecta a anfibios. A doenza foi descuberta en 1998 en Australia e Panam\u00e1, mata anfibios en grandes cantidades e suxeriuse que \u00e9 a causa do declive nas poboaci\u00f3ns de anfibios en todo o mundo. Por exemplo, os gromos do fungo son responsables de matar gran parte da poboaci\u00f3n do sapo \"Nectophrynoides asperginis\" no seu h\u00e1bitat nativo de Tanzania, e da extinci\u00f3n do \"Incilius periglenes\" en 1989 en Costa Rica. A quitridiomicose foi tam\u00e9n implicada na probable extinci\u00f3n de \"Rheobatrachus silus\", que se viu por \u00faltima vez na natureza en 1981, e de \"Rheobatrachus eungellensis\", rexistrado na natureza por \u00faltima vez en 1985 . O proceso que leva \u00e1 mortalidade das ras p\u00e9nsase que \u00e9 a perda de i\u00f3ns esenciais a trav\u00e9s de poros que se forman nas c\u00e9lulas da pel durante a replicaci\u00f3n do quitridio parasito.\nInvestigaci\u00f3ns recentes revelaron que elevando lixeiramente os niveis de sal poder\u00eda curarse a quitridiomicose nalgunhas especies de ras australianas, a\u00ednda que se necesita realizar m\u00e1is experimentaci\u00f3n.\nOutros parasitos.\nOs quitridios infectan principalmente algas e outros microbios eucariotas e procariotas. A infecci\u00f3n pode ser tan grave que controla a produci\u00f3n primaria nun lago. Suxeriuse que os quitridios parasitos te\u00f1en un grande efecto sobre as cadeas alimenticias de lagos e lagoas. Os quitridios poden tam\u00e9n infectar especies de plantas; por exemplo, \"Synchytrium endobioticum\" \u00e9 un importante pat\u00f3xeno das patacas.\nSaprobios.\nConsid\u00e9rase que a funci\u00f3n ecol\u00f3xica m\u00e1is importante dos quitridios \u00e9 a descomposici\u00f3n org\u00e1nica. Estes organismos omnipresentes e cosmopolitas son responsables da descomposici\u00f3n de material resistente, como o pole, celulosa, quitina e queratina. Hai tam\u00e9n quitidios que viven e crecen sobre o pole adherindo a el estruturas parecidas a f\u00edos, chamadas rizoides. Isto ocorre principalmente durante a reproduci\u00f3n sexual porque as zo\u00f3sporas que quedan adheridas ao pole reprod\u00facense continuamente e forman novos quitridios que quedan pegados a outros grans de pole buscando nutrientes. Esta colonizaci\u00f3n do pole ocorre durante a primavera cando os corpos de auga acumulan pole que cae das \u00e1rbores e outras plantas.\nRexistro f\u00f3sil.\nOs f\u00f3siles m\u00e1is antigos co\u00f1ecidos de quitridios son os do chert de Rhynie de Escocia, un lagerst\u00e4tte de idade devoniana no que se conservaron plantas e fungos. Entre os microf\u00f3siles hai quitridios conservados como parasitos de rhyniofitas. Estes f\u00f3siles lembran moito o moderno x\u00e9nero \"Allomyces\". Restos de quitridios holoc\u00e1rpicos atop\u00e1ronse en cherts en Combres no centro de Francia que datan do Viseano tard\u00edo (Carbon\u00edfero). Estes restos encontr\u00e1ronse xunto con restos euc\u00e1rpicos e son de natureza ambigua, a\u00ednda que se pensa que son quitridios. Outros f\u00f3siles similares a quitridios atop\u00e1ronse en cherts do Pennsilvaniano superior na cunca de Saint-Etienne en Francia, que datan entre hai 300 e 350 mill\u00f3ns de anos."}
{"id": "462679", "revid": "23204", "url": "https://gl.wikipedia.org/wiki?curid=462679", "title": "\u00c5lands landsbygd", "text": "\u00c5lands landsbygdn (en fin\u00e9s \"Ahvenanmaan maaseutu\") \u00e9 unha das tres subrexi\u00f3ns da rexi\u00f3n de \u00c5land. En 2017 ti\u00f1a unha poboaci\u00f3n de 15\u00a0683 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462680", "revid": "27155", "url": "https://gl.wikipedia.org/wiki?curid=462680", "title": "Quitridio", "text": ""}
{"id": "462681", "revid": "27155", "url": "https://gl.wikipedia.org/wiki?curid=462681", "title": "Quitridios", "text": ""}
{"id": "462682", "revid": "89787", "url": "https://gl.wikipedia.org/wiki?curid=462682", "title": "Mart\u00edn Torrado Mari\u00f1o", "text": "Mart\u00edn Torrado Mari\u00f1o y Figueira nado en Santa Mar\u00eda de Leiro, Rianxo, e bautizado o 2 de decembro de 1621, foi un sacerdote galego, co\u00f1ecido por ser o autor da composici\u00f3n po\u00e9tica \"D\u00e9cimas ao Ap\u00f3stolo Santiago\", en lingua galega.\nTraxectoria.\nO seu pai, Juan da Figueira Torrado, nacera en Isorna e descend\u00eda dos Torrados do pazo de Asados; o seu bisav\u00f3 fora Fern\u00e1n Mari\u00f1o, se\u00f1or da casa e do pazo de Vimieiro en Boiro. A s\u00faa nai, unha Somoza, naceu en Leiro.\nFoi Colexial de Fonseca, onde desfrutou dunha bolsa de te\u00f3logo. En 1627 opositou e ga\u00f1ou c\u00e1tedra. Desde ent\u00f3n desempe\u00f1ou a \u201cRegencia de Medianos\u201d. En 1645 obt\u00e9n a bolsa en teolox\u00eda e, en 1651, foi elixido reitor do Colexio de Fonseca (despois de exercer de abade en Urdilde entre 1622 e 1630 e San Miguel de Boull\u00f3n), un ano antes da s\u00faa morte."}
{"id": "462683", "revid": "89787", "url": "https://gl.wikipedia.org/wiki?curid=462683", "title": "Quitridiomicetos", "text": "Os quitridiomicetos (Chytridiomycetes) \u00e9 unha clase de fungos. Viven no solo, augas doces e estuarios salinos. Os m\u00e1is antigos que se co\u00f1ecen quedaron fosilizados no chert de Rhynie. Recentemente os Chytridiomycetes foron redefinidos para exclu\u00edr os taxons dos Neocallimastigomycota e Monoblepharidomycetes, que son agora un filo e unha clase irm\u00e1, respectivamente.\nChytridiomycetes \u00e9 a principal clase do filo (ou divisi\u00f3n) Chytridiomycota, que cont\u00e9n varias especies parasitas. Polo menos d\u00faas especies desta clase infectan a diversas especies de anfibios e est\u00e1n a contribu\u00edr de forma importante ao seu declive.\nFiloxenia.\nBaseada na obra \"The Mycota: A Comprehensive Treatise on Fungi as Experimental Systems for Basic and Applied Research\", Powell e Letcher 2015 e Karpov et al. 2014."}
{"id": "462684", "revid": "5863", "url": "https://gl.wikipedia.org/wiki?curid=462684", "title": "Torrado Mari\u00f1o y Figueira", "text": ""}
{"id": "462685", "revid": "5863", "url": "https://gl.wikipedia.org/wiki?curid=462685", "title": "Mart\u00edn Torrado Mari\u00f1o y Figueira", "text": ""}
{"id": "462686", "revid": "5863", "url": "https://gl.wikipedia.org/wiki?curid=462686", "title": "Mart\u00edn Torrado", "text": ""}
{"id": "462687", "revid": "27155", "url": "https://gl.wikipedia.org/wiki?curid=462687", "title": "Chytridiomycetes", "text": ""}
{"id": "462688", "revid": "5863", "url": "https://gl.wikipedia.org/wiki?curid=462688", "title": "Santa Mar\u00eda de Leiro", "text": ""}
{"id": "462690", "revid": "5863", "url": "https://gl.wikipedia.org/wiki?curid=462690", "title": "San Miguel de Boull\u00f3n", "text": ""}
{"id": "462693", "revid": "839", "url": "https://gl.wikipedia.org/wiki?curid=462693", "title": "Ekhi\u00f1e Zapiain", "text": "Ekhi\u00f1e Zapiain Arlegi, nada en Bera no ano 2002, \u00e9 unha bertsolari navarra.\nTraxectoria.\nEstudou en Bertso Eskola durante os anos 2015, 2017, e 2018 e na Escola Navarra de Bertsolaris no ano 2019, sendo subcampioa nas d\u00faas \u00faltimas edici\u00f3ns (XXXII e XXXIII). Por esta raz\u00f3n, participou na edici\u00f3n de 2018 do Campionato da Escola Vasca de Euskal Herria, sendo Xabat Ilarregi Martoz o campi\u00f3n. En 2019, tam\u00e9n ter\u00e1 unha segunda oportunidade na Escola do Pa\u00eds Vasco."}
{"id": "462694", "revid": "23204", "url": "https://gl.wikipedia.org/wiki?curid=462694", "title": "Ekhi\u00f1e Zapiain Arlegi", "text": ""}
{"id": "462698", "revid": "89787", "url": "https://gl.wikipedia.org/wiki?curid=462698", "title": "Carmen Boza", "text": "Carmen Boza Tomillero, nada en La L\u00ednea de la Concepci\u00f3n (C\u00e1diz, Andaluc\u00eda) o 24 de xullo de 1987, \u00e9 unha cantante e compositora espa\u00f1ola. \nTraxectoria.\nEmpezou a s\u00faa carreira musical subindo v\u00eddeos \u00e1 plataforma Youtube. Foi a partir de a\u00ed onde aos poucos foi ga\u00f1ando fama ao subir un v\u00eddeo seu \u00e1 rede social Tuenti coa s\u00faa canci\u00f3n \"Cartas desde el c\u00edrculo polar\", xa que contaba con m\u00e1is de 200.000 visitas.\nA partir de ent\u00f3n, a s\u00faa m\u00fasica empezou a soar en pequenos locais de cantautores, como poden ser: Sala La botica, Sala PayPay, Sala Galileo Galilei, \u00e1 vez que tam\u00e9n vai dando concertos en salas Fnac.\nEn 2011, publicou o seu primeiro disco chamado \" Lapisl\u00e1zuli\" composto por once temas, producido coa colaboraci\u00f3n de Rom\u00e1n M\u00e9ndez, bater\u00eda de Miss Cafe\u00edna. En 2012, recompilou nun \u00e1lbum gravado na s\u00faa casa todas as canci\u00f3ns que subira ata o momento na s\u00faa canle de Youtube que daquela se chamaba @rollitosdeprimavera, o cal publicou de balde en li\u00f1a. En 2015, publicou o seu segundo \u00e1lbum titulado \u201cLa mansi\u00f3n de los espejos\u201d. Para iso, a mesma cantante iniciou unha campa\u00f1a de crowfunding a cal tivo un grande \u00e9xito entre os seus seguidores, xa que de 10.000 euros que ped\u00eda inicialmente conseguiu m\u00e1is do triplo.\nNo 2018, publicou o seu terceiro disco chamado \u201cLa caja Negra\u201d. O seu novo traballo est\u00e1 formado por nove canci\u00f3ns compostas, producidas e arranxadas por ela mesma, con Rom\u00e1n M\u00e9ndez \u00e1 bater\u00eda e Estefan\u00eda G\u00f3mez ao baixo. O dese\u00f1o do formato f\u00edsico foi elaborado por Anabel Perujo. Na primeira semana desde a s\u00faa publicaci\u00f3n f\u00edsica e dixital converteuse no segundo disco m\u00e1is vendido nas Illas Salom\u00f3n, s\u00f3 por detr\u00e1s de Arctic Monkeys."}
{"id": "462699", "revid": "23204", "url": "https://gl.wikipedia.org/wiki?curid=462699", "title": "Cockatoo", "text": "Cockatoo foi o nome dun foguete sonda australiano activo entre 1970 e 1976.\nCaracter\u00edsticas.\nCockatoo foi un foguete de propelente s\u00f3lido e d\u00faas etapas que era lanzado desde Woomera. A primeira etapa consist\u00eda nun Gosling I brit\u00e1nico e a segunda nun Lupus 1 australiano. Cunha masa de 400 kg, unha altura de 6,60 m e un di\u00e1metro de 0,26 m, pod\u00eda chegar a alturas de ata 140 km. Lanz\u00e1ronse un total de 28 Cockatoos, a maior parte en misi\u00f3ns de estudo da concentraci\u00f3n de ozono, radiaci\u00f3n ultravioleta e condici\u00f3ns ionosf\u00e9ricas."}
