{"id": "492248", "revid": "23204", "url": "https://gl.wikipedia.org/wiki?curid=492248", "title": "Pandemia por coronavirus de 2020 en Galicia", "text": "A pandemia por coronavirus de 2020 en Galicia \u00e9 unha expansi\u00f3n do gromo de COVID-19 que se iniciou en Wuhan, China, en 2019.\nO primeiro caso confirmado en Galicia anunciouse o 4 de marzo de 2020, un paciente de 49 anos procedente de Madrid e que foi ingresado no CHUAC. A data do 19 de agosto de 2021 foron confirmados m\u00e1is de 175.000 casos e m\u00e1is de 2.500 mortes.\nContexto.\nEn decembro de 2019, foron detectados os primeiros pacientes da COVID-19 en Wuhan, na Rep\u00fablica Popular da China, e no mesmo mes realizouse a secuenciaci\u00f3n de todo o xenoma do virus. O virus SARS-CoV-2 que est\u00e1 a causar a enfermidade desde principios de xaneiro de 2020 sufriu un gromo xeneralizado, inicialmente na China e despois a nivel mundial. O primeiro contaxio f\u00f3ra da China confirmouse o 22 de xaneiro en Vietnam, e o 28 de xaneiro rexistrouse o primeiro contaxio en Europa (en Baviera, Alema\u00f1a). A esas alturas hab\u00eda xa m\u00e1is de oito mil casos na China. O goberno de dito pa\u00eds respondeu duramente \u00e1 praga, po\u00f1endo en corentena primeiro a Wuhan, o epicentro dos contaxios, e logo a toda a provincia de Hubei, de m\u00e1is de cincuenta mill\u00f3ns de habitantes. Ademais, pronto adoptou medidas dr\u00e1sticas noutras \u00e1reas f\u00f3ra da provincia de Hubei, como peches escolares, peches de transporte e prohibici\u00f3n de eventos concorridos.\nCon todo, non se conseguiu deter a propagaci\u00f3n da enfermidade e a finais de febreiro xa estaba presente nos cinco continentes poboados do mundo, sendo Europa o m\u00e1is afectado f\u00f3ra de Asia. O primeiro caso italiano rexistrouse o 29 de xaneiro, e en menos dun mes, hab\u00eda 200 contaxiados detectados no pa\u00eds, a maior\u00eda na Lombard\u00eda. De feito, Italia foi, polo menos inicialmente, o foco principal en Europa, contabilizando m\u00e1is de 80.000 casos a data do 27 de marzo de 2020 e m\u00e1is de 8.200 mortes. O goberno impuxo medidas estritas como o peche de todas as escolas do pa\u00eds (5 de marzo) e o illamento interno e externo (9 de marzo). Espa\u00f1a (con m\u00e1is de 64.000 casos o 27 de marzo), Alema\u00f1a (47.000 casos na mesma data) e Francia (m\u00e1is de 29.000 o mesmo d\u00eda) son outros dos focos notables da enfermidade en Europa, mentres que f\u00f3ra dela, Estados Unidos, Ir\u00e1n e Corea do Sur son os pa\u00edses m\u00e1is afectados.\nCronolox\u00eda.\nO 4 de marzo, nunha rolda de prensa do conselleiro de Sanidade, Jes\u00fas V\u00e1zquez Almu\u00ed\u00f1a, a Xunta de Galicia anunciou o primeiro caso confirmado de infectado por COVID-19 en Galicia. O paciente, un home de 49 anos ingresado no CHUAC, proced\u00eda de Madrid, principal foco de contaxio en Espa\u00f1a. O d\u00eda 6 confirm\u00e1ronse outros dous casos, unha muller de 47 anos e o seu marido de 43, ambos ingresados no Hospital \u00c1lvaro Cunqueiro de Vigo, e ao d\u00eda seguinte o fillo de 15 anos do matrimonio foi o cuarto contaxio. O d\u00eda 8 detect\u00e1ronse outros dous contaxiados e a partir de a\u00ed a cifra pasou a crecer moito m\u00e1is r\u00e1pido superando os 200 casos nos oito d\u00edas seguintes.\nO 12 de marzo o presidente da Xunta, Alberto N\u00fa\u00f1ez Feij\u00f3o, anunciou a suspensi\u00f3n das clases en Galicia en todos os niveis educativos. Ao d\u00eda seguinte Feij\u00f3o anunciou a declaraci\u00f3n de emerxencia sanitaria e o peche de bares, restaurantes, cines e todos os lugares de ocio, medida que entrar\u00eda en vigor \u00e1s 00:00 horas do d\u00eda 14. Tam\u00e9n o d\u00eda 13 o Goberno de Espa\u00f1a anunciou que se decretar\u00eda o estado de alarma en todo o pa\u00eds, feito que se materializou ao d\u00eda seguinte nunha reuni\u00f3n telem\u00e1tica do Consello de Ministros. As medidas decretadas inclu\u00edron entre outras a limitaci\u00f3n da circulaci\u00f3n das persoas, o peche de comercios non esenciais ou a restrici\u00f3n nos transportes p\u00fablicos, durante un prazo prorrog\u00e1bel de d\u00faas semanas.\nO 14 de marzo produciuse a primeira morte por coronavirus en Galicia, unha veci\u00f1a do Val Mi\u00f1or de 92 anos que estaba ingresada no Hopsital Povisa de Vigo. O mesmo d\u00eda faleceu tam\u00e9n un home de 81 anos en Pontevedra. Dous d\u00edas despois confirmouse a primeira morte na provincia da Coru\u00f1a, un paciente de 45 anos con numerosas patolox\u00edas previas. O 20 de marzo morreron os primeiro pacientes das provincias de Lugo e Ourense, un home de 89 anos ingresado no hospital de Monforte e unha muller de 93 anos que estaba no CHUO.\nO 22 de marzo o presidente do Goberno de Espa\u00f1a, Pedro S\u00e1nchez, anunciou que levar\u00eda ao Congreso unha pr\u00f3rroga do estado de alarma por outras d\u00faas semanas, at\u00e9 o 12 de abril. O d\u00eda 23 super\u00e1ronse os 1.000 contaxios totais en Galicia, contabiliz\u00e1ndose 1.208 casos confirmados, dos cales segu\u00edan activos 1.170.\nEstat\u00edsticas.\nControversias coas cifras.\nDende o inicio da crise sanitaria a Conseller\u00eda de Sanidade publicou a diario na web da Xunta de Galicia os n\u00fameros de casos activos, falecementos e altas da comunidade. Mais a principios de abril, a Conseller\u00eda de Pol\u00edtica Social, que vi\u00f1a informando pola s\u00faa parte dos casos ocorridos en residencias da terceira idade, apuntou que os n\u00fameros que publicaba Sanidade non inclu\u00edan os casos das residencias. A partir de ent\u00f3n alg\u00fans medios de comunicaci\u00f3n comezaron a sumar ambas cifras (as de Sanidade e as de Pol\u00edtica Social) para dar o n\u00famero total de falecidos en Galicia. O 3 de abril, Alberto N\u00fa\u00f1ez Feij\u00f3o, preguntado por este asunto, contradixo a versi\u00f3n de Pol\u00edtica Social e afirmou que o n\u00famero de defunci\u00f3ns divulgado por Sanidade inclu\u00eda a todos os falecidos por coronavirus. Pol\u00edtica Social confirmou que ese m\u00e9todo era o que se estaba a seguir.\nCon todo a confusi\u00f3n continuou nos seguintes d\u00edas, e despois de que o Ministerio de Sanidade anunciase a aplicaci\u00f3n dun novo protocolo para o reconto de casos nas residencias de anci\u00e1ns, o presidente da Xunta volveu ser preguntado pola mesma cuesti\u00f3n na s\u00faa comparecencia do d\u00eda 5, na que volveu cambiar a versi\u00f3n, afirmando agora que non todos os usuarios de residencias falecidos estaban sendo inclu\u00eddos nas estat\u00edsticas do Sergas, a\u00ednda que foran p\u00fablicos por seren difundidos pola Conseller\u00eda de Pol\u00edtica Social, xa que s\u00f3 se inclu\u00edan os que foran trasladados a hospitais. O d\u00eda 8 de abril a Conseller\u00eda de Sanidade inclu\u00edu no seu informe diario os falecementos en residencias que non foran inclu\u00eddos anteriormente.\nO 30 de abril a Xunta corrixiu a cifra de contaxiados de 9466 a 8675, restando case 800 casos que non foran confirmados cunha PCR. Nos datos publicados o 16 de abril desapareceron varios centos de contaxiados e hospitalizados. Posteriormente a Conseller\u00eda de Sanidade explicou que se cambiara o m\u00e9todo de reconto, pasando a contar o n\u00famero de pacientes e non de casos. Anteriormente a esta data cont\u00e1banse os casos, podendo un paciente ter m\u00e1is dun caso aberto.\nO 25 de maio o Ministerio de Sanidade, no seu informe diario, notificou un acumulado en Galicia de 9079 casos, 26 menos que o d\u00eda anterior, e 607 mortes, 7 menos que o d\u00eda anterior. Ademais, segundo este informe, o n\u00famero de novos contaxios nas \u00faltimas 24 horas foi de cero. Os datos entraron en contradici\u00f3n cos publicados pola Xunta de Galicia, nos que se notificaron 614 mortes e un aumento dos casos activos na \u00e1rea sanitaria de Ourense.\nVacinaci\u00f3n.\nDurante os primeiros meses da pandemia, as residencias de anci\u00e1ns foron lugares de especial mortalidade en Galicia. O 27 de decembro de 2020, nove meses despois de que aparecesen os primeiros casos da enfermidade en Galicia, Nieves Cabo, unha labrega brionesa, de xeito aleatorio e como residente nun fogar de vellos de Santiago de Compostela (colectivo obxectivo das primeiras vacinas), recibiu a primeira dose da vacina en Galicia. A Cabo administr\u00f3uselle a vacina elaborada por Pfizer e BioNTech.\nConsecuencias.\nSanidade.\nA pandemia desbordou os hospitais galegos, situaci\u00f3n agravada polo contaxio de numerosos profesionais, mentres os sindicatos de m\u00e9dicos denunciaron a falta de equipos de protecci\u00f3n nos hospitais.\nPol\u00edtica.\nO 12 de marzo suspendeuse a precampa\u00f1a das elecci\u00f3ns ao Parlamento de Galicia, previstas para o 5 de abril, mentres que a Xunta Electoral de Galicia deixou en mans dos partidos un posible adiamento. O BNG foi o primeiro partido en pedir dito aprazamento dos comicios auton\u00f3micos, petici\u00f3n \u00e1 que se foron sumando pouco despois o resto de partidos. Finalmente as elecci\u00f3ns quedaron suspendidas sen fixarse unha nova data. O 18 de maio anunciouse que as elecci\u00f3ns se celebrar\u00edan finalmente o 12 de xullo. Nelas non puideron votar varias persoas contaxiadas, a maior\u00eda delas na Mari\u00f1a, por se atoparen gardando corentena.\nDeportes.\nO d\u00eda 11 de marzo a Federaci\u00f3n Galega de F\u00fatbol decretou a suspensi\u00f3n de todo as competici\u00f3ns galegas de f\u00fatbol, f\u00fatbol ga\u00e9lico e f\u00fatbol sala. O mesmo d\u00eda nunha reuni\u00f3n do secretario xeral para o Deporte, Jos\u00e9 Ram\u00f3n Lete, coas diferentes federaci\u00f3ns deportivas galegas, a Xunta recomendou a suspensi\u00f3n das competici\u00f3ns deportivas ou, de se disputaren, que se xogasen a porta pechada. A maior\u00eda optaron pola suspensi\u00f3n. A entrada en vigor do estado de alarma o d\u00eda 14 prohibiu a pr\u00e1ctica deportiva en todo o pa\u00eds.\nCultura.\nPor mor do confinamento xeneralizado da poboaci\u00f3n durante a primavera, a Real Academia Galega anunciou que por primeira vez nos seus 57 anos de historia o D\u00eda das Letras Galegas non se celebrar\u00eda o 17 de maio, traslad\u00e1ndose no seu lugar ao 31 de outubro, xusto un d\u00eda despois do 110 aniversario do homenaxeado, Ricardo Carvalho Calero. O d\u00eda 28 de outubro a RAG comunicou que o pleno extraordinario das Letras decorrer\u00eda na sede da instituci\u00f3n na Coru\u00f1a e non no Teatro Jofre da cidade natal do autor como se previra, co adaxo do empeoramento da situaci\u00f3n sanitaria na bisbarra de Ferrolterra. Na v\u00e9spera do d\u00eda fixado a Xunta estableceu o peche perimetral de varios concellos galegos e a RAG acordou a cancelaci\u00f3n do acto \u00e1 espera das circunstancias adecuadas. A sesi\u00f3n celebrouse finalmente o 12 de decembro no paraninfo da Universidade de Santiago de Compostela.\nOs atrancos que a pandemia supuxo para o normal desenvolvemento de moitas das actividades de celebraci\u00f3n do d\u00eda das Letras levou \u00e1 Federaci\u00f3n de Asociaci\u00f3ns Culturais Galegas, A Mesa pola Normalizaci\u00f3n Ling\u00fc\u00edstica e outras entidades e instituci\u00f3ns a reclamar a extensi\u00f3n da homenaxe a Carvalho Calero ao ano 2021.\nAs\u00ed mesmo, a Real Academia Galega de Belas Artes aduciu a situaci\u00f3n an\u00f3mala derivada da pandemia para prorrogar a 2021 a dedicatoria do D\u00eda das Artes Galegas ao arquitecto Domingo de Andrade, homenaxeado en 2020."}
{"id": "492249", "revid": "23204", "url": "https://gl.wikipedia.org/wiki?curid=492249", "title": "Britter Baire", "text": "Britter Baire (en ) \u00e9 un filme bangladesh\u00ed de 2009 escrito e dirixido por Golam Rabbany Biplob. O filme foi escollido como candidato de Bangladesh para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado. O filme foi producido e distribu\u00eddo baixo o selo Impress Telefilm."}
{"id": "492250", "revid": "23204", "url": "https://gl.wikipedia.org/wiki?curid=492250", "title": "Nubia", "text": "Nubia () \u00e9 unha rexi\u00f3n ao longo do R\u00edo Nilo que incl\u00fae a zona entre Asu\u00e1n no sur de Exipto e Khart\u00fan no centro do Sud\u00e1n. Foi a sede dunha das primeiras civilizaci\u00f3ns da antiga \u00c1frica, xa que a cultura Kerma durou dende o 2500 a.C. ata a conquista polo Imperio Novo de Exipto baixo o fara\u00f3n Thutmose I arredor do 1500 a.C. Nubia foi o fogar de varios imperios africanos, o m\u00e1is destacado o reino de Kush, que conquistou Exipto durante o s\u00e9culo VIII a.C durante o reinado de Piye e gobernou o pa\u00eds como a XXV Dinast\u00eda (para ser substitu\u00edda un s\u00e9culo despois polo nativa exipcia XXVI Dinast\u00eda).\nO colapso de Kush no s\u00e9culo IV d.C despois de m\u00e1is de mil anos de existencia precipitouse por unha invasi\u00f3n do reino et\u00edope Aksum e viu o nacemento de tres reinos cristi\u00e1ns, Nobatia, Makuria e Alodia, os dous \u00faltimos duraron aproximadamente un milenio. O seu eventual declive iniciou non s\u00f3 a partici\u00f3n de Nubia en d\u00faas metades, a norte conquistada polos otom\u00e1ns e a metade sur polo sultanato de Sennar no s\u00e9culo XVI, sen\u00f3n tam\u00e9n unha r\u00e1pida Islamizaci\u00f3n e Arabizaci\u00f3n parcial do pobo nubio. Nubia volveuse unir co Quedivato de Exipto no s\u00e9culo XIX. Hoxe, a rexi\u00f3n de Nubia est\u00e1 dividida entre Exipto e Sud\u00e1n.\nA ciencia arqueol\u00f3xica que se refire \u00e1 antiga Nubia ch\u00e1mase Nubiolox\u00eda.\nLingua nubias.\nS\u00f3 se co\u00f1ecen parcialmente alg\u00fans aspectos da historia ling\u00fc\u00edstica de Nubia. A\u00ednda que se suxeriu varias veces que a lingua antiga mellor documentada, o Mero\u00edtico, estar\u00eda relacionada con Linguas nilo-saharianas, esta lingua deber\u00eda considerarse unha lingua non clasificada.&gt; Tam\u00e9n na zona chamada na antig\u00fcidade \"Nubia\" hai actualmente linguas cuxiticas cara \u00e1 parte oriental do antigo reino de Kush e un grupo de linguas cordofanas na parte sur do mesmo reino. Isto implica que parte dos pobos chamados simplemente \"nubios\" poder\u00edan falar linguas que non son da familia nilo-sahariana.\nOutras evidencias suxiren que incluso nas rexi\u00f3ns nubias non perif\u00e9ricas falar\u00edan polo menos d\u00faas variedades do grupo de linguas nubias, unha subfamilia da familia nilo-sahariana que incl\u00fae o nobiin, kenuzi-dongola, midob e algunhas variedades relacionadas coa \u00e1rea norte das monta\u00f1as Nuba. A lingua nubia antiga empregouse sobre todo nos textos relixiosos dos s\u00e9culos VIII e IX.\nHistoria.\nNubia na Antig\u00fcidade.\nAntigamente, o territorio actualmente chamado Nubia estaba moi influenciado pola cultura do antigo Exipto, especialmente durante o cumio de Exipto sendo unha especie de vicerreinado exipcio. Nubia poder\u00eda formar parte da \u00e1rea citada nas fontes B\u00edblicas co nome de Kush, \"Cush\", \"Cus ou cusitas\".\nPara o antigo Kemet (Antigo Exipto), Nubia era \"Tai-Seiti\" (a terra do \"pobo do arco\"), unha poboaci\u00f3n dif\u00edcil de someter porque sab\u00edan usar os seus arcos e frechas.\nAs inscrici\u00f3ns de Jebel Suliman, na marxe oeste, fronte \u00e1 aldea de Degheim, mostran que Nubia foi conquistada por Djer (3000 a.C.), o terceiro fara\u00f3n da I Dinast\u00eda. M\u00e1is tarde, o fara\u00f3n Snefru, da IV dinast\u00eda, predecesor dos fara\u00f3ns que constru\u00edron as pir\u00e1mides de Gizeh, ordenou inscribir que invadira Nubia e trouxera 100.000 cativos e m\u00e1is de 200.000 cabezas de gando. Este feito reflicte a cobiza de Snefru, pero tam\u00e9n \u00e9 un indicio da pr\u00f3spera poboaci\u00f3n nubia.\nUn dos templos m\u00e1is importantes erixiuno a ra\u00ed\u00f1a Hatshepsut (1490-1468 a.C.), en Buhen, dedicado a Horus, o deus falc\u00f3n, e outros en Semna oeste e en Dibeira. No leste de Semna (Kumma) dedicou o templo ao deus Jnum e foi ampliado polo seu sucesor, Thuhmose III. Thutmose III tam\u00e9n dedicou un templo, en Semna oeste, aos deuses locais, a Dedwan, o deus do incenso e de Nubia.\nOs fara\u00f3ns do Imperio Novo, como Rams\u00e9s II (1290-1224 a. C.), subiron \u00e1 realeza porque puideron prevalecer sobre os nubios arrastr\u00e1ndoos \u00e1 derrota. Para amosar a s\u00faa divindade, este soberano decidiu constru\u00edr o seu gran templo en Abu Simbel. Rams\u00e9s II constru\u00edu o templo de Aksha no centro de Nubia, e o vicerrei Setau e a s\u00faa esposa foron representados, venerandoo, no templo de Faras.\nDeste xeito, co impo\u00f1ente poder dos exipcios sobre Nubia, produciuse a uni\u00f3n de d\u00faas poboaci\u00f3ns diferentes. \u00c9 importante saber que a poboaci\u00f3n nubia era negra, o que deu lugar \u00e1 aparici\u00f3n dos primeiros fara\u00f3ns negros.\nO dominio dos fara\u00f3ns negros de orixe nubia durou aproximadamente 75 anos, nos que quixeron crear unha certa harmon\u00eda entre o Alto e Baixo Exipto e Nubia. Consider\u00e1ronse plenamente exipcios a\u00ednda que eran reservados \u00e1 hora de amosar as s\u00faas caracter\u00edsticas nubias, \u00e9 dicir, a s\u00faa caracter\u00edstica cor de pel. Ademais, moitas das representaci\u00f3ns feitas a estes fara\u00f3ns foron completamente cambiadas.\nUnha das notables decisi\u00f3ns tomadas durante o mandato dos fara\u00f3ns nubios foi a admisi\u00f3n de soldados do mesmo grupo \u00e9tnico ao ex\u00e9rcito do fara\u00f3n, un dereito que antes se lle negaba ao pobo nubio.\nO Reino de Napata.\nDurante o Terceiro per\u00edodo intermedio de Exipto (1085 - 750 a.C.), Nubia recuperou a s\u00faa independencia. Formouse ent\u00f3n un \"reino kushite\" que durou mil anos. No s\u00e9culo VIII a.C, os nubios Shabako, Taharqo e Pianjy vingaron aos seus antepasados \u200b\u200be dirixiron os seus carros de guerra a Kemet (Exipto), para tomar a dobre coroa do Alto e Baixo Exipto, fundando a XXV dinast\u00eda exipcia. Permaneceron no trono durante 67 anos e a\u00ednda se poden ver os seus monumentos. Cara ao 660, os fara\u00f3ns kushitas foron expulsados \u200b\u200b\u00e1 s\u00faa rexi\u00f3n de orixe, Nubia, e formaron en Napata un reino orixinal, s\u00edntese das influencias nubias e exipcias, o reino de Kush adoptou moitas pr\u00e1cticas exipcias, como a s\u00faa relixi\u00f3n e as pir\u00e1mides.\n\u00c9poca Mero\u00edtica.\nCara ao 591 a.C., como resultado da expedici\u00f3n de Psamm\u00e9tico II contra Kush, a capital trasladouse de Napata a Meroe. A isto sumouse o endurecemento das condici\u00f3ns clim\u00e1ticas, que relegaron o norte a funci\u00f3ns secundarias.\nDo 315 ao 295 a.C., a ruptura (nunca rematada) co modelo exipcio acentuouse. Ao abeiro de Nastasen (335 a 315 a.C.), Meroe arrebatou a Napata as \u00faltimas grandes funci\u00f3ns que lle quedaban, as de lugar de coroaci\u00f3n e enterro de soberanos.\nDespois das campa\u00f1as de Alexandre o Grande o territorio chamado actualmente Nubia nomeuseo \"\u00c6tiopia\" ou, m\u00e1is precisamente: \"Baixa Etiop\u00eda\" (non confundir co actual estado chamado Etiop\u00eda). Naquel momento tivo lugar a chegada das \"Kandakes\", ra\u00ed\u00f1as que exerc\u00edan o poder pol\u00edtico supremo.\nNa \u00e9poca romana, os kushites comerciaban cos romanos e tam\u00e9n eran mercenarios. Durante ese tempo, as distintas rexi\u00f3ns divid\u00edronse e loitaron polo control de Nubia, deixando a rexi\u00f3n vulnerable aos ataques, que aproveitaron os Noba para conquistar Nubia. \u00c9 posible que a palabra \"Nubia\" prove\u00f1a da Noba, ou da palabra exipcia Nub: ouro. Os romanos cham\u00e1ronlles ent\u00f3n Nobatae.\nNubia medieval.\n\u00c9 a comezos da Idade Media cando comeza a aparecer o top\u00f3nimo \"Nubia\", termo derivado do importante reino cristi\u00e1n de Nobatia, a\u00ednda que xa ent\u00f3n, Nubia era unha referencia para mencionar a toda a rexi\u00f3n chamada antigamente \"Baixa Etiop\u00eda\". Ao redor do ano 350, Nubia foi invadida e destru\u00edda polo reino et\u00edope de Axum. Debaixo form\u00e1ronse tres novos reinos:\nO rei Silko de Nobatia escribiu en grego antigo e rexistrou as s\u00faas vitorias no templo de Talmis (hoxe Kalabsha) ao redor do ano 500. No 373, Xo\u00e1n de Efeso rexistrou que un sacerdote monofisito chamado Xuliano converteu ao rei e aos seus nobres cara ao 545. Tam\u00e9n observou que o reino de Alodia converteuse cara ao 569.\nS\u00e9culo VII, Makuria converteuse na principal potencia da rexi\u00f3n, o suficientemente poderosa como para evitar a invasi\u00f3n dos \u00e1rabes. Despois de moitos fracasos, estableceron un tratado de paz con Dongola, permitindo o comercio entre as d\u00faas potencias. Ese tratado, chamado Bakt, durou 600 anos. Os nubios foron considerados como grandes guerreiros desde o tempo dos fara\u00f3ns, ata a mediados do s\u00e9culo X, m\u00e1is de cincuenta mil nubios serv\u00edan no ex\u00e9rcito do califato fatimido. Foi ao final da Idade Media o Islamismo se impuxo finalmente en toda a rexi\u00f3n. A igrexa \"real\" de Dongola foi substitu\u00edda por unha mesquita arredor de 1350.\nModerna Nubia.\nAo longo do s\u00e9culo XIV, o goberno de Dongolan colapsou, dividindo a rexi\u00f3n que caeu baixo a influencia de Exipto, que se apropiou do norte do pa\u00eds, deixando o reino de Sennar ao sur cara ao s\u00e9culo XVI.\nM\u00e1is tarde Exipto logrou o control da rexi\u00f3n, con Mehemet Ali no s\u00e9culo XIX, pero na d\u00e9cada de 1880 os brit\u00e1nicos tomaron o control do pa\u00eds que se converteu nun \"condominio\" angloexipcio.\nDespois do final da colonizaci\u00f3n inglesa, Nubia separouse en d\u00faas partes, unha en Exipto e outra no Sud\u00e1n.\nMoitos nubios exipcios v\u00edronse obrigados a reasentarse debido \u00e1 construci\u00f3n do lago Nasser, logo da construci\u00f3n do encoro. P\u00f3dense atopar aldeas nubias ao norte de Asu\u00e1n na marxe oeste do r\u00edo Nilo e na illa Elefantina. Moitos nubios viven noutras cidades, como O Cairo.\nLocalidades con restos de interese arqueol\u00f3xico.\nAs cidades m\u00e1is importantes de Nubia, relacionadas coa historia do antigo Exipto, situadas desde a primeira fervenza do r\u00edo Nilo son:"}
{"id": "492251", "revid": "56817", "url": "https://gl.wikipedia.org/wiki?curid=492251", "title": "Team Halfords", "text": "Team Halfords foi un equipo ciclista profesional brit\u00e1nico que competiu na tempada 2009 na categor\u00eda continental."}
{"id": "492252", "revid": "113870", "url": "https://gl.wikipedia.org/wiki?curid=492252", "title": "Distrito de Lugano", "text": "O distrito de Lugano (antigamente en alem\u00e1n \"Landvogtei Lauis\") \u00e9 un dos oito distritos do cant\u00f3n do Tesino, ademais de ser o m\u00e1is poboado do cant\u00f3n, con m\u00e1is de 140.000 habitantes.\nXeograf\u00eda.\nLimita ao norte co distrito de Bellinzona, ao leste coa provincia de Como (IT-25), ao sur co distrito de Mendrisio, ao oeste coa provincia de Varese (IT-25), e ao noroeste co distrito de Locarno.\nA capital do distrito \u00e9 Lugano."}
{"id": "492254", "revid": "89787", "url": "https://gl.wikipedia.org/wiki?curid=492254", "title": "Castelo de Bruce", "text": "O castelo de Bruce (en ingl\u00e9s \"Bruce Castle\"; anteriormente co\u00f1ecido como \"Lordship House\", Casa do Se\u00f1or\u00edo) \u00e9 unha leira catalogada oficialmente polo Reino Unido como un dos Monumentos rexistrados do Reino Unido, grao I, pertencente ao s\u00e9culo XVI e situada na r\u00faa Lordship Lane, distrito de Tottenham, ao norte de Londres. Recibe o seu nome da Casa de Bruce, que anteriormente posu\u00edu as terras onde agora est\u00e1 o castelo. Anterior a este edificio existiu unha construci\u00f3n da que pouco se sabe na actualidade. A casa actual \u00e9 unha das construci\u00f3ns existentes realizadas en ladrillo cer\u00e1mico m\u00e1is antigas de Inglaterra. Foi remodelada nos s\u00e9culos XVII, XVIII e XIX.\nA casa foi fogar de Sir William Compton, quen foi un dos cortes\u00e1ns m\u00e1is prominentes durante o reinado de Henrique VIII de Inglaterra e quen obtivo por primeira vez o t\u00edtulo de Baron de Coleraine, entre outras personalidades de distinta relevancia. Nesta casa tam\u00e9n viviu Sir Rowland Hill. Durante o s\u00e9culo XIX foi usada como escola, per\u00edodo no cal se lle engadiron varias salas na \u00e1 oeste, e na actualidade funciona o Museo do castelo de Bruce, que explora como tem\u00e1tica principal a historia das distintas \u00e1reas do que agora constit\u00fae o Concello Londiniense de Haringey (en ingl\u00e9s: London Borough of Haringey), a s\u00faa estreita conexi\u00f3n con Sir Rowland Hill e a historia do servizo postal nacional do Reino Unido co\u00f1ecido como Royal Mail. Este edificio tam\u00e9n \u00e9 a sede do arquivo do concello de Haringey. Desde 1892 o seu terreo util\u00edzase como parque p\u00fablico, o m\u00e1is antigo do distrito de Tottenham.\nOrixe do nome.\nO nome de castelo de Bruce prov\u00e9n da familia da Casa de Bruce, quen historicamente foron os donos dun terzo do se\u00f1or\u00edo de Tottenham. Con todo nunca houbo un castelo nesta \u00e1rea, e \u00e9 pouco probable que a familia Bruce vivise na zona. Despois da s\u00faa ascensi\u00f3n ao trono de Escocia en 1306, Roberto I de Escocia perdeu as s\u00faas terras dentro do territorio de Inglaterra, inclu\u00edndo as propiedades dos Bruce en Tottenham, dando fin \u00e1 relaci\u00f3n da familia coa rexi\u00f3n. As terras da Casa de Bruce conced\u00e9ronse a Richard Spigurnell e a Thomas Hethe.\nAs tres partes das terras da casa en Tottenham un\u00edronse a principios do s\u00e9culo XV baixo o dominio da familia de Gedeney e permaneceu as\u00ed desde ent\u00f3n. En todos os rexistros m\u00e1is antigos a construci\u00f3n \u00e9 co\u00f1ecida como \"Casa do Se\u00f1or\u00edo\". O nome de \"castelo de Bruce\" aparentemente foi adoptado por primeira vez polo segundo bar\u00f3n de Coleraine Henry Hare (1635\u20131708), a\u00ednda que Daniel Lysons sup\u00f3n no \"The Environs of London\" de 1795 que en realidade o uso do nome data de finais do s\u00e9culo XIII.\nArquitectura.\nA torre cil\u00edndrica ao estilo Tudor est\u00e1 separada e at\u00f3pase ao sueste da casa principal. Xeralmente \u00e9 considerada como a construci\u00f3n m\u00e1is antiga do lugar; con todo Lysons sup\u00f3n que esta construci\u00f3n \u00e9 unha adici\u00f3n posterior \u00e1 casa. Esta torre est\u00e1 constru\u00edda con ladrillos vermellos de fabricaci\u00f3n local, ten unha altura de 6,4 metros e paredes de 91 cm de espesor. No ano 2006, unhas escavaci\u00f3ns revelaron que a torre contin\u00faa a certa distancia por baixo do nivel actual do chan. En 1829 descr\u00edbese a torre, e indica que ser\u00eda constru\u00edda sobre un pozo e que foi utilizada como unha leitar\u00eda.\nA data da construci\u00f3n da casa \u00e9 incerta e as fontes difiren respecto diso. Ademais, non existe rexistro alg\u00fan da s\u00faa construci\u00f3n, pero si existe algunha evidencia arqueol\u00f3xica que data algunhas partes do edificio no s\u00e9culo XV. Na obra de William Robinson \"History and Antiquities of the Parish of Tottenham\" (en galego:\"Historia e antig\u00fcidades da veci\u00f1anza de Tottenhan\") de 1840, suxire que a data de construci\u00f3n da casa \u00e9 de preto do ano 1514, con todo a Royal Commission on Historic Monuments (Comisi\u00f3n Real de Monumentos Hist\u00f3ricos) atrib\u00fae a construci\u00f3n a finais do s\u00e9culo XVI. Nikolaus Pevsner conxeturou que a fronte da casa puido ser parte dunha antiga casa con patio central na cal o resto da antiga estrutura xa desapareceu.\nA fachada principal da mansi\u00f3n, considerada de \"Grao I\", foi substancialmente remodelada co paso do tempo. A casa est\u00e1 constru\u00edda con ladrillos vermellos e con paredes de pedras labradas. Na fachada principal pos\u00fae terminaci\u00f3ns de ba\u00edas sim\u00e9tricas labradas, con xanelas de cristais altas. A casa e a s\u00faa torre, apartada da mesma, son por moito as construci\u00f3ns m\u00e1is antigas nas que se usou o ladrillo como elemento principal para a s\u00faa construci\u00f3n en toda Inglaterra.\nHenry Hare, segundo bar\u00f3n de Coleraine (1635\u20131708), supervisou unha das remodelaci\u00f3ns substanciais da casa no ano 1684, e gran parte da fachada sur existente hoxe en d\u00eda \u00e9 desa data. As ba\u00edas foron ampliadas e o soportal central foi reconstru\u00eddo con muros de pedras labradas e pilastras, unha cima cunha varanda ou balaustre, unha torre e unha c\u00fapula. Un plano de 1684 amosa o vest\u00edbulo no centro da casa, cos cuartos de servizo ao oeste e o sal\u00f3n principal ao leste. No primeiro piso, o sal\u00f3n comedor atop\u00e1base onde agora est\u00e1 o vest\u00edbulo principal, a habitaci\u00f3n principal estaba sobre a coci\u00f1a actual, e a rec\u00e1mara dunha das fillas atop\u00e1base sobre o actual soportal.\nA comezos do s\u00e9culo XVIII Henry Hare, terceiro bar\u00f3n de Coleraine (1694\u20131749), supervisou a remodelaci\u00f3n da parte norte da casa, sobre o cal se constru\u00edron varios cuartos adicionais e colocouse unha gran crista de armas de Coleraine sobre o front\u00f3n da fachada norte. A finais do s\u00e9culo XVIII, baixo a direcci\u00f3n do propietario James Townsend, a fachada angosta ao lado leste da casa foi remodelada, convert\u00e9ndoa nunha das entradas principais do edificio. A intenci\u00f3n era darlle a ese sector a aparencia dunha t\u00edpica casa da arquitectura xeorxiana. Nesa mesma \u00e9poca, o \u00e1tico a d\u00faas augas ao lado sur foi cambiado logrando as\u00ed a altura e a aparencia actual deste sector do edificio. Nun inventario realizado no ano 1789, con motivo de preparar a casa para a s\u00faa venda, figuran un recibidor, o sal\u00f3n principal, unha sala de debuxos, o sal\u00f3n comedor e unha sala de almorzo na planta baixa, cunha biblioteca e unha sala de billar no primeiro piso.\nA comezos do s\u00e9culo XIX a \u00e1 oeste da casa foi demolida, d\u00e1ndolle ao edificio a s\u00faa aparencia sim\u00e9trica que conserva hoxe en d\u00eda. A casa foi convertida en escola e en 1870 constru\u00eduse unha extensi\u00f3n de tres pisos cun estilo arquitect\u00f3nico neog\u00f3tico no lado noroeste da casa.\nAs escavaci\u00f3ns realizadas polo Museo de Londres no ano 2006 puxeron ao descuberto as marcas dos primeiros cimentos realizados para a construci\u00f3n orixinal do sitio, do cal nada se sabe na actualidade. Nuns rolos do goberno con rexistros financeiros do ano 1742 hai referencias a unha reparaci\u00f3n dunha ponte levadiza, o que implica que o edificio de ent\u00f3n ti\u00f1a un foso. Inclusive existe un informe arqueol\u00f3xico de 1911 que fai unha breve referencia de paso a \"o recente enchido do foso\".\nPrimeiros residentes.\nEn xeral crese que o primeiro dono da casa foi Sir William Compton, un servidor da casa do rei Henrique VIII de Inglaterra e un dos cortes\u00e1ns m\u00e1is prominentes dese per\u00edodo, quen adquiriu o se\u00f1or\u00edo de Tottenham en 1514. Con todo, non existen rexistros que aseguren que Compton vivise na casa. Pola contra, hai evidencia que indica que o edificio foi constru\u00eddo nun per\u00edodo posterior.\nA primeira referencia co\u00f1ecida da casa data do ano 1516, cando Henrique VIII se reuniu coa s\u00faa irm\u00e1, Margarita Tudor, ra\u00ed\u00f1a de Escocia, na \"Casa Maister de Compton preto de Tottenham\". A familia Compton foi propietaria da casa durante todo o s\u00e9culo XVI, pero existen moi poucos rexistros na actualidade sobre a casa ou a familia nese per\u00edodo.\nA comezos do s\u00e9culo XVII a casa foi adquirida por Richard Sackville, terceiro conde de Dorset, e por Lady Anne Clifford. Debido \u00e1 extravagante vida do conde Sackville e \u00e1s s\u00faas d\u00e9bedas a causa do xogo, tivo que alugar a a\u00ednda chamada \"Casa do Se\u00f1or\u00edo\" a Sir Thomas Peniston. Rumore\u00e1base que a esposa de Peniston, Martha, filla de Sir Thomas Amorne, primeiro baron\u00e9s de Stowe, era a amante do conde de Dorset. Posteriormente a casa foi vendida a un adi\u00f1eirado terratenente de Norfolk chamado Hugh Hare, primeiro bar\u00f3n de Coleraine.\nS\u00e9culo XVII: A familia Hare.\nHugh Hare, primeiro bar\u00f3n de Coleraine.\nHugh Hare (1606\u20131667) herdou unha gran cantidade de di\u00f1eiro do seu t\u00edo av\u00f3, Sir Nicholas Hare, quen fora \"Master of the Rolls\" (en galego:\"Mestre de rolos\", \u00e9 o terceiro maxistrado m\u00e1is antigo de Inglaterra e Gales). Cando faleceu o seu pai, a s\u00faa nai contraeu matrimonio con Henry Montagu, primeiro conde de Manchester, facendo que o mozo Hugh Hare obtivese rapidamente un alto cargo na Corte dos nobres e nos c\u00edrculos sociais m\u00e1is exclusivos. Hugh Hare casou coa filla de Montagu no seu primeiro matrimonio e adquiriu o se\u00f1or\u00edo de Tottenham, inclu\u00edda A Casa do Se\u00f1or\u00edo en 1625, e foi investido co t\u00edtulo de Bar\u00f3n de Coleraine pouco tempo despois.\nHugh estivo estreitamente asociado \u00e1 corte do rei Carlos I de Inglaterra, e durante a Revoluci\u00f3n inglesa a s\u00faa fortuna comezou a diminu\u00edr. O seu castelo de Longford e a casa que posu\u00eda en Totteridge f\u00f3ronlle incautadas polas forzas do Parlamento, posteriormente f\u00f3ronlle devoltas durante a era da Restauraci\u00f3n inglesa en moi mal estado. Non quedaron rexistros en Tottenham deste per\u00edodo en particular, e pouco se sabe da distribuci\u00f3n das terras, a historia das familias e o estado ou condici\u00f3n da Casa do Se\u00f1or\u00edo durante esta \u00e9poca co\u00f1ecida como Mancomunidade de Inglaterra, onde o goberno republicano comezou a gobernar inicialmente Inglaterra (inclu\u00eddo Gales) e posteriormente Irlanda e Escocia desde 1649 at\u00e9 1660. Hugh Hare faleceu na s\u00faa casa de Totteridge no ano 1667 debido a que afogou cun \u00f3so de pavo mentres estaba a beber e rir \u00e1 vez. Foi sucedido polo seu fillo Henry Hare, segundo bar\u00f3n de Coleraine.\nHenry Hare, segundo bar\u00f3n de Coleraine.\nHenry Hare (1635\u20131708) viviu na ent\u00f3n chamada Casa do Se\u00f1or\u00edo, e renomeouna como o castelo de Bruce en honra \u00e1 \u00e1rea hist\u00f3rica con estreita conexi\u00f3n \u00e1 Casa de Bruce. Henry foi un notable historiador e autor do primeiro traballo de historia de Tottenham. Criouse na casa da familia Hare en Totteridge, e non se sabe cando se trasladou ao se\u00f1or\u00edo de Tottenham. No momento do nacemento do seu primeiro fillo, Hugh, en 1668, a familia a\u00ednda viv\u00eda en Totteridge, mentres que cando falece a s\u00faa primeira esposa Constantia, en 1680, a familia xa viv\u00eda no castelo de Bruce. Segundo os relatos de Hare, Constantia foi sepultada no cemiterio adxacente \u00e1 Igrexa de todos os Santos, en Tottenham. Por\u00e9n, o rexistro p\u00e1rroco deste per\u00edodo est\u00e1 completo e non hai menci\u00f3n da morte de Constantia nin da s\u00faa sepultura.\nDespois da morte de Constantia, Hare contraeu matrimonio con Sarah Alston. Eles xa estiveran comprometidos anteriormente no ano 1661, pero ela casou con John Seymour, cuarto duque de Somerset. Existe evidencia que indica que durante o lapso en que Sarah casa con Seymour e ata que Hare casa con Constantia, eles mantiveron unha continua relaci\u00f3n.\nA casa foi substancialmente remodelada durante o ano 1684, tralo matrimonio de Henry Hare coa acabada de enviuvada duquesa de Somerset, e gran parte da fachada actual ao lado sur foi constru\u00edda durante esta reforma. A principal caracter\u00edstica da nova fachada \u00e9 a torre central co seu \"belvedere\" dese\u00f1ado cunha serie de motivos repetidos t\u00edpicos do Renacemento de Inglaterra de finais do s\u00e9culo XVI e principios do s\u00e9culo XVII, (a casa da familia Compton en Warwickshire co\u00f1ecida como o castelo Ashby, tam\u00e9n foi remodelada co estilo do renacemento ingl\u00e9s, onde se lle realizaron varias melloras). A Casa Hatfield, constru\u00edda nas proximidades de Londres, ti\u00f1a unha torre central similar \u00e1 do castelo de Bruce, constru\u00edda en 1611, do mesmo xeito que a casa Blickling Hall en Norfolk, constru\u00edda aproximadamente no ano 1616. Con todo, en canto \u00e1 s\u00faa semellanza, a casa parece favorecer o estilo do Burton Agnes Hall constru\u00eddo entre os anos 1601 e 1610.\nA dama fantasmal do castelo de Bruce.\nA\u00ednda que fontes como o traballo de \"Pegram\" supo\u00f1en que Constantia se suicidou por mor da relaci\u00f3n que manti\u00f1a o seu esposo Hare e a duquesa de Somerset, pouco se sabe realmente sobre a s\u00faa vida e sobre as circunstancias da s\u00faa morte temper\u00e1, e dise que a s\u00faa pantasma supostamente se cerne sobre o castelo. \nO primeiro rexistro co\u00f1ecido que fai referencia a estas temibles aparici\u00f3ns da pantasma data do ano 1858, e case douscentos anos despois da s\u00faa morte na obra \"Tottenham &amp; Edmonton Advertiser\" relata:\nEsta triste lenda quedou no esquecemento, e xa non se informou de avistamentos da pantasma nos \u00faltimos tempos.\nResidentes no s\u00e9culo XVIII.\nSarah Hare faleceu en 1692 e foi sepultada na Abad\u00eda de Westminster, e Hare faleceu en 1708, e foi sucedido polo seu fillo m\u00e1is vello Henry Hare, terceiro bar\u00f3n de Coleraine. Henry Hare foi un destacado anticuario, e residiu no castelo de Bruce s\u00f3 por un breve tempo por mor das s\u00faas longas viaxes por Europa.\nA casa foi remodelada unha vez m\u00e1is baixo a posesi\u00f3n do terceiro bar\u00f3n de Coleraine. Constru\u00edronse varias habitaci\u00f3ns sobre o lado norte, e a fronte da fachada norte foi adornada cunha gran crista con brazos de Coleraine.\nEn realidade o matrimonio de Hare nunca chegou a consumarse, debido a que manti\u00f1a un \"affair\" cunha muller francesa, Rosa du Plessis, con quen tivo a s\u00faa \u00fanica filla, unha nena chamada Henrietta Rosa Peregrina, nacida en Francia en 1745. Hare faleceu en 1749 deixando as s\u00faas terras \u00e1 pequena Henrietta de s\u00f3 4 anos de idade, a\u00ednda que a s\u00faa reclamaci\u00f3n foi rexeitada por ser de nacionalidade francesa. Henrietta contraeu matrimonio aos 18 anos de idade con James Townsend, e logo de varios anos de resolver cuesti\u00f3ns legais, o estado entregou ao seu marido as terras pertencentes ao seu pai, inclu\u00eddo o castelo de Bruce.\nJames Townsend foi un cidad\u00e1n destacado na s\u00faa \u00e9poca. Traballou como maxistrado, foi Membro do Parlamento para West Looe, que era un concello corrupto con privilexios da realeza e con representaci\u00f3n na C\u00e1mara dos Com\u00fans do Parlamento do Reino Unido. En 1772 foi elixido para o cargo de Lord Maior da cidade de Londres, mentres que Henrietta chegou a ser unha artista prominente, e moitos dos seus gravados realizados durante o s\u00e9culo XVIII en Tottenham exh\u00edbense hoxe no Museo do castelo de Bruce.\nA finais de 1764 a casa foi remodelada novamente, esta vez baixo a propiedade de James Townsend. A estreita fronte ao lado leste foi remodelada para ser unha das entradas principais, e d\u00e9uselle a aparencia arquitect\u00f3nica dunha t\u00edpica casa da \u00e9poca Xeorxiana, mentres que \u00e1 s\u00faa vez retir\u00e1ronse os \u00e1ticos de d\u00faas augas no lado sur, d\u00e1ndolle \u00e1 fachada a aparencia que conserva at\u00e9 hoxe.\nJames e o fillo de Henrietta Townsend, Henry Hare Townsend, demostraron pouco interese polas propiedades do castelo e nunca amosaron interese en desempe\u00f1ar o rol de se\u00f1ores das terras. Logo de alugar a propiedade a unha serie de inquilinos, finalmente remataron vendendo o castelo de Bruce a Thomas Smith da Honorable Sociedade de Gray's co\u00f1ecida comunmente como Gray's Inn, quen usaba a residencia a modo de casa no campo.\nJohn Eardley Wilmot.\nJohn Eardley Wilmot (1749-1815) foi un membro do Parlamento en representaci\u00f3n da localidade de Tiverton ao leste de Devon entre os anos 1776 e 1784, e representante no Parlamento para o Distrito de Coventry entre 1784 e 1796, e ademais en 1783 liderou unha Comisi\u00f3n Parlamentaria que investigou os distintos eventos que conduciron \u00e1 Revoluci\u00f3n estadounidense. Tam\u00e9n dirixiu a tramitaci\u00f3n de reclamaci\u00f3ns por indemnizaci\u00f3ns, e a oferta de vivendas b\u00e1sicas e disposici\u00f3ns dos 60.000 colonialistas refuxiados, co\u00f1ecidos como os \"lealistas\", que chegaron a Inglaterra por mor da independencia dos Estados Unidos.\nTralo comezo da Revoluci\u00f3n francesa en 1789, unha segunda onda de refuxiados arribou en Inglaterra. A\u00ednda que o goberno brit\u00e1nico nesta ocasi\u00f3n non ofreceu axuda na organizaci\u00f3n aos refuxiados. Wilmot, en asociaci\u00f3n con William Wilberforce, Edmund Burke e George Nugent-Amorne-Grenville, primeiro marqu\u00e9s de Buckingham, fundaron o Comit\u00e9 de Wilmot, que recadou fondos para proporcionar aloxamento, comida e conseguir emprego para os refuxiados provenientes de Francia, dos cales un gran n\u00famero estableceuse na zona de Tottenham.\nEn 1804 Wilmot retirouse da actividade p\u00fablica e trasladouse definitivamente \u00f3 castelo de Bruce, onde se adicou a escribir as s\u00faas memorias acerca da Revoluci\u00f3n estadounidense, e a s\u00faa participaci\u00f3n persoal na investigaci\u00f3n das distintas causas e as consecuencias desta revoluci\u00f3n. Os seus escritos foron publicados pouco antes do seu falecemento en 1815.\nLogo da morte de Wilmot, un mercador de Londres chamado John Ede mercou a casa e as terras circundantes, e demoleu a construci\u00f3n da \u00e1 oeste. Esta secci\u00f3n nunca foi reconstru\u00edda, deixando ao edificio coa s\u00faa forma nesgada actual. En 1827 Ede vendeu a propiedade completa xunto coas terras ao pedagogo e creador do primeiro selo postal da historia, Rowland Hill, proveniente do condado de Worcestershire, quen usou o edificio para fundar unha escola.\nEscola de Hill.\nHill e os seus irm\u00e1ns fix\u00e9ronse cargo da xesti\u00f3n da escola do seu pai en Birmingham en 1819, e traslad\u00e1ronse ao castelo de Bruce en 1827 con Rowland Hill como director. A escola sempre foi rexida cunha li\u00f1a ou doutrina pol\u00edtica reformista radical inspirada polos amigos de Hill: Thomas Paine, Richard Price e Joseph Priestley.\nDesde o comezo f\u00edxose fincap\u00e9 en que os profesores deb\u00edan inculcar aos seus alumnos o desexo de aprender por riba de todas as cousas, e non s\u00f3 ensinar polo simple feito de transmitir un co\u00f1ecemento, o castigo corporal dentro da escola foi abolido e as presuntas transgresi\u00f3ns por parte dos alumnos eran xulgadas por un tribunal formado polos seus compa\u00f1eiros. Ademais a escola dese\u00f1ou o seu propio plan de estudos con conceptos bastante radicais ou innovadores para a s\u00faa \u00e9poca xa que implementou, por exemplo, o ensino de linguas estranxeiras, ciencias e enxe\u00f1ar\u00eda. At\u00e9 ese momento, os plans de estudo limit\u00e1banse case sempre aos temas cl\u00e1sicos, e por ser unha escola de enxe\u00f1ar\u00eda debeu inclu\u00edr un novo plan de estudos case \u00fanico.\nEntre os seus estudantes m\u00e1is destacados, a escola educou aos fillos de varios diplom\u00e1ticos asentados en Londres, particularmente aqueles provenientes das novas naci\u00f3ns independentes de Am\u00e9rica do Sur, e aos fillos do pioneiro en computaci\u00f3n Charles Babbage.\nEn 1839 Rowland Hill, quen redactou unha influente proposta para a reforma do servizo postal de Inglaterra, foi posto a cargo da Oficina postal xeral do Reino Unido (en ingl\u00e9s: Royal Mail), onde introduciu por primeira vez no mundo o uso do selo postal, polo que debeu delegar a direcci\u00f3n da escola ao seu irm\u00e1n m\u00e1is novo Arthur Hill. Arthur retirouse en 1868, e sucedeulle no cargo o seu fillo George Birkbeck Norman Hill.\nDurante os anos que funcionou a escola no castelo de Bruce, as caracter\u00edsticas da zona cambiaron m\u00e1is al\u00f3 do reco\u00f1ecible. Historicamente, Tottenham estaba formado por 4 vilas situadas sobre a r\u00faa Ermine Street (posteriormente a Ruta A10), rodeadas por granxas e pantanos. A construci\u00f3n da li\u00f1a ferroviaria da Northern and Eastern Railway en 1840, xunto coa estaci\u00f3n de Tottenham Ale e a estaci\u00f3n Marsh Lane, fixo posible por primeira vez o traxecto entre Tottenham e o centro de Londres d\u00e1ndolle a esta rexi\u00f3n un importante acceso ao Porto de Londres; a\u00ednda que o traxecto \u00e9 algo complicado coas oito millas de percorrido a trav\u00e9s de Stratford, sendo m\u00e1is do dobre da distancia que percorre a estrada directa. En 1872 a compa\u00f1\u00eda Great Eastern Railway abriu unha li\u00f1a directa desde a estaci\u00f3n Enfield at\u00e9 a estaci\u00f3n de Liverpool Street, inclu\u00edda a estaci\u00f3n de Bruce Grove, pr\u00f3xima ao castelo de Bruce. Esta li\u00f1a ferroviaria ti\u00f1a tarifas subvencionadas para traballadores para as\u00ed permitir aos viaxeiros menos podentes viaxar a diario desde Tottenham at\u00e9 o centro de Londres e poder ir \u00f3s seus traballos. Ao ser un punto principal da rede ferroviaria, Tottenham pasou a ser unha zona residencial e industrial moi importante. A finais do s\u00e9culo XIX a \u00fanica \u00e1rea conservada sen desenvolver eran as terras pertencentes ao castelo de Bruce, as costas alagadas do r\u00edo Lee na zona das marismas de Tottenham e o r\u00edo Moselle no distrito de Broadwater Farm ao norte de Londres.\nEn 1877 Birkbeck Hill retirouse do cargo de director, po\u00f1endo fin \u00e1 relaci\u00f3n da s\u00faa familia coa escola. Finalmente a escola pechou en 1891, e o Bur\u00f3 Municipal de Tottenham adquiriu as terras xunto co castelo. As terras foron convertidas no Parque do castelo de Bruce, e foron abertas ao p\u00fablico en xu\u00f1o de 1892, o primeiro parque p\u00fablico en Tottenham. A casa foi aberta ao p\u00fablico como o Museo do castelo de Bruce en 1906.\nObra \"Tottenham\" de Heraud.\nO castelo Bruce \u00e9 mencionado na obra \u00e9pica spenseriana de John Abraham Heraud de 1820, \"Tottenham\", unha poes\u00eda rom\u00e1ntica que describe a vida de Robert de Bruce:\nLovely is moonlight to the poet's eye,\nThat in a tide of beauty bathes the skies,\nFilling the balmy air with purity,\nSilent and lone, and on the greensward dies\u2014\nBut when on ye her heavenly slumber lies,\nTOWERS OF BRUS! 'tis more than lovely then.\u2014\nFor such sublime associations rise,\nThat to young fancy's visionary ken,\n'Tis like a maniac's dream \u2014 fitful and still again.\nAmada \u00e9 a luz da l\u00faa \u00f3s ollos do poeta,\ncomo se unha marea de beleza ba\u00f1ara o ceo,\nenchendo o aire t\u00e9pedo coa pureza,\nsilandeiro e solitario, que no c\u00e9spede morre,\u2014\npero cando en v\u00f3s o seu sono celestial se atopa,\n\u00a1a TORRE DE BRUS! \u00e9 m\u00e1is fermosa ent\u00f3n.\u2014\nPara tales asociaci\u00f3ns do sublime lugar,\nque a fantas\u00eda do mozo visionario Ken,\n\u00c9 como o so\u00f1o dun man\u00edaco \u2014 irregular e a\u00ednda m\u00e1is.\nO castelo hoxe en d\u00eda.\nHoxe o castelo de Bruce \u00e9 un museo, e pos\u00fae os arquivos do Concello Londiniense de Haringey, e \u00e9 un sitio de exhibici\u00f3n permanente do pasado, presente e futuro do concello de Haringey e das s\u00faas personalidades, onde se exhibe unha mostra da historia contempor\u00e1nea da rexi\u00f3n. Entre outras exhibici\u00f3ns incl\u00faese a historia de Rowland Hill e o Servizo Postal, unha significante colecci\u00f3n de fotograf\u00edas antigas, a colecci\u00f3n de documentos hist\u00f3ricos dos distintos se\u00f1or\u00edos e rolos da corte relacionados coa rexi\u00f3n, e unha das poucas copias dispo\u00f1ibles na actualidade para o p\u00fablico dos \"Spurs Opus\", que relata a historia completa do club deportivo Tottenham Hotspur Football Club. En 1949, o edificio foi rexistrado na Lista de Edificios do Reino Unido coa categor\u00eda de \"Grao I\"; a torre circular foi listada por separado o mesmo d\u00eda tam\u00e9n como de \"Grao I\", e os muros circundantes do sur e oeste do parque, constru\u00eddos durante o s\u00e9culo XVII foron listados como de \"Grao II\" en 1974. En 1969 o museo do castelo tam\u00e9n se converteu en sede do museo do rexemento da Armada Brit\u00e1nica baixo o mando do Duque de Cambridge co\u00f1ecido como Middlesex Regiment; cuxa colecci\u00f3n foi trasladada posteriormente \u00f3 National Army Museum.\nEn xullo de 2006 unha importante comunidade arqueol\u00f3xica realizou unhas escavaci\u00f3ns no castelo para o Centro de Investigaci\u00f3ns e o Arquivo Arqueol\u00f3xico do Museo de Londres, como parte das celebraci\u00f3ns do centenario da apertura do Museo do Castelo de Bruce, na cal un gran n\u00famero de mozos da localidade participaron da xornada. Nestas escavaci\u00f3ns descubr\u00edronse unha gran cantidade de obxectos descartados de uso coti\u00e1n, as\u00ed como as bases de xiz do que parece ser unha casa anterior constru\u00edda no mesmo sitio."}
{"id": "492255", "revid": "98629", "url": "https://gl.wikipedia.org/wiki?curid=492255", "title": "Invasi\u00f3n de Polonia", "text": "A invasi\u00f3n de Polonia foi unha acci\u00f3n militar da Alema\u00f1a nazi encami\u00f1ada a anexarse o territorio polaco. A operaci\u00f3n t\u00e9cnica, co\u00f1ecida como \"Fall Weiss\" (en galego, \"Caso Branco\"), iniciouse o 1 de setembro de 1939 e as \u00faltimas unidades do ex\u00e9rcito polaco rend\u00e9ronse o 6 de outubro dese mesmo ano. Foi o detonante da segunda guerra mundial en Europa e acabou coa Segunda Rep\u00fablica Polaca.\nA invasi\u00f3n de Polonia foi a primeira das agresi\u00f3ns b\u00e9licas que a Alema\u00f1a de Hitler emprender\u00eda. O ex\u00e9rcito polaco foi facilmente derrotado, ao non poder facer fronte \u00e1s superiores tropas xermanas que estaban a usar a s\u00faa famosa t\u00e9cnica chamada \"blitzkrieg\" (\u2018guerra l\u00f3strego\u2019), baseada no movemento r\u00e1pido dos blindados e a m\u00e1xima potencia do fogo brutalmente aplicada. Con todo, a ca\u00edda de Polonia ser\u00eda acelerada pola posterior invasi\u00f3n por parte da Uni\u00f3n Sovi\u00e9tica o 17 de setembro e a ausencia de axuda dos seus aliados Reino Unido e Francia.\nA ca\u00edda de Polonia significar\u00eda a ca\u00edda abrupta dos est\u00e1ndares de vida dos seus cidad\u00e1ns, especialmente dos polacos xudeus, morrendo un 20\u00a0% da poboaci\u00f3n polaca existente antes da invasi\u00f3n durante a ocupaci\u00f3n.\nAntecedentes.\nUnha vez finalizada a primeira guerra mundial, Alema\u00f1a \u00e9 forzada a renunciar a calquera tipo de pretensi\u00f3n sobre territorios polacos, a\u00ednda que os artigos 87 a 104 do tratado de Versalles establecen excepci\u00f3ns sobre os territorios de D\u00e1nzig (que queda como Cidade Libre de Danzig amparada pola Sociedade de Naci\u00f3ns), o Territorio de Memel e Prusia Oriental (pendente dun plebiscito sobre a s\u00faa adhesi\u00f3n a Alema\u00f1a ou a Polonia).\nTras o abandono da Conferencia de desarmamento e a Sociedade de Naci\u00f3ns, o seguinte paso da pol\u00edtica exterior de Adolf Hitler foi a firma dun pacto de non agresi\u00f3n entre Polonia e Alema\u00f1a, que tivo lugar en 1934. Trat\u00e1base dunha manobra pol\u00edtica que debilitaba as relaci\u00f3ns franco-polacas a favor dos intereses alem\u00e1ns.\nO 5 de novembro de 1937 celebrouse unha reuni\u00f3n de Hitler co Ministro de Exteriores Konstantin von Neurath, o Ministro de Guerra Werner von Blomberg e os principais xefes militares. Nela, Hitler establece as li\u00f1as para seguir na pol\u00edtica exterior alem\u00e1 destinadas a asegurar o espazo vital (Lebensraum) necesario para a supervivencia alem\u00e1. Na devandita reuni\u00f3n, Hitler insta \u00e1 resoluci\u00f3n do problema das poboaci\u00f3ns xermanas fora do territorio alem\u00e1n, declarando a Austria e Checoslovaquia como obxectivos inmediatos.\nO 12 de marzo de 1938, Alema\u00f1a anexiona Austria. Hitler fixa a s\u00faa atenci\u00f3n en Checoslovaquia e consegue parte do seu territorio merc\u00e9 ao Pacto de M\u00fanic en setembro. \nO 24 de novembro de 1938, o xefe do Alto Mando Alem\u00e1n, Wilhelm Keitel, engade un ap\u00e9ndice a unha orde anterior de Hitler sobre a reconstruci\u00f3n do Lebensraum. \nEn marzo de 1939 prod\u00facese a ocupaci\u00f3n de Bohemia, Moravia e o desmembramento do resto de Checoslovaquia, as\u00ed como a recuperaci\u00f3n do Territorio de Memel (cedida polo Goberno lituano). Reino Unido e Francia anuncian a s\u00faa intenci\u00f3n de socorrer a Polonia no caso de que sexa invadida por Alema\u00f1a.\nCon todo, en abril o Goberno nazi segue oficialmente buscando unha paz negociada con Polonia. As actas do proceso de N\u00faremberg mostran que, en segredo, os plans para a invasi\u00f3n do pa\u00eds veci\u00f1o, bautizados como \"Fall Weiss\" ('Caso Branco') est\u00e1n a se ultimar. As\u00ed, o 3 de abril, o Alto Mando das Forzas Armadas alem\u00e1s emite a \"Directiva para as Forzas Armadas 1939/40\". Neste documento lese a orde de Hitler \u00abFaranse os preparativos de tal forma que se poida levar a cabo a operaci\u00f3n (Fall Weiss)\u00bb. O 11 de abril, Hitler asina unha nova orde dirixida aos Estados Maiores na que se mencionan \u00abos preparativos que te\u00f1en que facer [\u2026] para levar a cabo a guerra\u00bb. Obxectivos: defender as fronteiras alem\u00e1s, \"Fall Weiss\" e a anexi\u00f3n da Cidade Libre de Danzig. O 28 de abril, Hitler comina a restituci\u00f3n de Danzig nun discurso no Reichstag, as\u00ed como nun memorando dirixido ao goberno polaco. Ademais esixe a construci\u00f3n dunha estrada e unha li\u00f1a de ferrocarril extraterritoriais que a unisen co territorio alem\u00e1n. O goberno polaco acepta a construci\u00f3n da estrada, pero non o ferrocarril nin a cesi\u00f3n de Danzig. A tensi\u00f3n diplom\u00e1tica aumenta.\nO 23 de abril Hitler manifesta o seu desexo de \u00abatacar Polonia en canto sexa posible\u00bb, ordenando a Keitel que remita os plans \"Fall Weiss\" ao Estado Maior non m\u00e1is tarde do 1 de maio. Dita reuni\u00f3n na chancelar\u00eda do Reich est\u00e1 reflectida nas \"Actas Schmundt\". Na mesma reuni\u00f3n, Hitler ordena que os plans de invasi\u00f3n sexan secretos mesmo para os seus aliados italianos e xaponeses. O 15 de xu\u00f1o, o Estado Maior alem\u00e1n ten listo o plan de invasi\u00f3n. Progr\u00e1manse para o mes seguinte unhas manobras de ver\u00e1n para concentrar tropas na fronteira polaca sen levantar sospeitas, mentres que algunhas unidades env\u00edanse a Prusia Oriental coa escusa de preparar o 25\u00ba aniversario da batalla de Tanneberg.\nO 23 de agosto asinouse o Pacto de non agresi\u00f3n xermano-sovi\u00e9tico. Este acordo foi recibido con hostilidade por parte de Francia e o Reino Unido. Este \u00faltimo asinou \u00e1 s\u00faa vez o \"Pacto de Axuda Mutua\" con Polonia o 25 de agosto para o caso no que calquera dos dous pa\u00edses sufrise unha agresi\u00f3n. Hitler, que dera ordes para que Polonia fose atacada o 26 de agosto, encaixou mal a resposta brit\u00e1nica. A contraorden do ataque chegou tarde para algunhas unidades, que xa establecera combate cos polacos. Goebbels difundiu a versi\u00f3n dunhas escaramuzas fronteirizas en Gleiwitz das que responsabilizou a Polonia.\nO 31 de agosto Hitler asinou a Directiva de guerra 1 na que se detallan as ordes de ataque contra Polonia, as\u00ed como a data e hora previstas do ataque. As ordes entr\u00e9ganse en man aos seus destinatarios, que as reciben con doce horas de antelaci\u00f3n ao ataque."}
{"id": "492256", "revid": "89787", "url": "https://gl.wikipedia.org/wiki?curid=492256", "title": "Castelo de Dunstaffnage", "text": "O castelo de Dunstaffnage (en ingl\u00e9s: \"Dunstaffnage Castle\") \u00e9 un castelo parcialmente en ru\u00ednas, situado en Argyll e Bute, no oeste de Escocia. A 4,8\u00a0km ao noroeste de Oban, est\u00e1 situado nunha plataforma de rocha conglomerada nun promontorio ao suroeste da entrada ao lago Etive, bordeado en tres dos seus lados polo mar. O seu nome deriva de d\u00faas voces: \"d\u00fcn\", que significa \u00abfortificaci\u00f3n\u00bb en ga\u00e9lico, e \"stafr-nis\", que significa \u00abcabo do estado\u00bb en n\u00f3rdico.\nO castelo, que data do s\u00e9culo XIII, \u00e9 un dos m\u00e1is antigos de Escocia constru\u00eddos en pedra, nun grupo que incl\u00fae ao castelo de Sween e ao castelo de Tioram. Estando nunha localizaci\u00f3n estrat\u00e9xica, foi constru\u00eddo polos se\u00f1ores MacDougall de Lorn, e foi mantido desde o s\u00e9culo XV polo Clan Campbell. At\u00e9 o d\u00eda de hoxe, hai un capit\u00e1n hereditario de Dunstaffnage, a\u00ednda que xa non reside no castelo. Dunstaffnage \u00e9 xestionado por Historic Scotland e at\u00f3pase aberto ao p\u00fablico, a\u00ednda que a casa do garda do s\u00e9culo XVI cons\u00e9rvase como propiedade privada do capit\u00e1n.\nHistoria.\nAntes de Dunstaffnage.\nAntes da construci\u00f3n do castelo, Dunstaffnage pode ser a localizaci\u00f3n dunha fortaleza Dalriada, co\u00f1ecida como Dun Monaidh, durante o s\u00e9culo VII. John Monipennie rexistrou en 1612 que a Pedra do Destino foi gardada aqu\u00ed logo de ser tra\u00edda de Irlanda e movida ao palacio de Scone en 843. Con todo, Iona e Dunadd son consideradas como m\u00e1is probables debido \u00e1s s\u00faas co\u00f1ecidas conexi\u00f3ns cos reis Dalriada.\nOs MacDougall.\nO castelo en si mesmo foi constru\u00eddo durante o segundo cuarto do s\u00e9culo XII, como fogar de Duncan MacDougall, se\u00f1or de Lorn e neto de Somerled. Duncan foi atacado sen \u00e9xito polo seu irm\u00e1n noruegu\u00e9s, Uspak, quen logo falecer\u00eda nun ataque das forzas n\u00f3rdicas ao castelo de Rothesay nos anos 1230. Tam\u00e9n viaxou a Roma en 1237, e foi o fundador do pr\u00f3ximo Priorado de Ardchattan. O fillo de Duncan, Ewen MacDougall, herdou o t\u00edtulo do seu pai nos anos 1240 e expandiu a influencia MacDougall, cham\u00e1ndose a si mesmo \u00abrei das Illas\u00bb. \u00c9 probable que Ewen constru\u00edra as tres torres que rodean ao castelo e o sal\u00f3n interno, tam\u00e9n ampliando este \u00faltimo.\nTralo rexeitamento de Alexandre III \u00e1 influencia n\u00f3rdica en Argyll, os MacDougall apoiaron \u00e1 monarqu\u00eda escocesa, e Alexandre, o fillo de Ewen, foi nomeado como primeiro sheriff de Argyll en 1293. Con todo, eles apoiaron a Balliol durante as Guerras de independencia de Escocia que finalizaron uns anos despois. O inimigo de Balliol, Roberto Bruce, defendeu ao clan MacDougall na batalla do Paso de Brander en 1308 ou 1309, e logo dun breve asedio, tomou o control do castelo de Dunstaffnage.\nFortaleza real.\nAgora propiedade da Coroa, Dunstaffnage foi controlado por unha serie de coidadores. Xacobe I tomou o castelo en 1431, durante a batalla de Inverlochy, cando os seus inimigos estaban escondidos dentro. En 1455 Xacobe Douglas, noveno conde de Douglas quedou en Dunstaffnage para tratar con Xo\u00e1n MacDonald, se\u00f1or das Illas. A isto seguiulle o ataque de Xacobe II ao poder de Douglas, o que induciu \u00e1 firma do Tratado de Westminster-Ardtornish. Un propietario posterior, rival de Alan MacDougall, Xo\u00e1n Stewart de Lorn, foi apu\u00f1alado polos seus partidarios de cami\u00f1o cara \u00e1 s\u00faa voda na capela de Dunstaffnage en 1463, a\u00ednda que sobreviviu o suficiente para facer os seus votos. A\u00ednda que MacDougall tomou o castelo, foi desaloxado por Xacobe III, quen outorgou Dunstaffnage a Colin Campbell, primeiro conde de Argyll en 1470.\nClan Campbell.\nOs condes de Argyll designaron capit\u00e1ns para supervisar e manter preparado o castelo de Dunstaffnage. Fix\u00e9ronse cambios nas estruturas, particularmente na casa do garda, que foi reconstru\u00edda durante este tempo. Os Campbell foron aliados leais da casa real, e Dunstaffnage foi usado como base de expedici\u00f3ns do goberno contra, entre outros, os se\u00f1ores das Illas MacDonald, durante os s\u00e9culos XV e XVI. Xacobe IV visitou Dunstaffnage en d\u00faas ocasi\u00f3ns.\nDunstaffnage viu acci\u00f3n durante a Guerra Civil, participando contra o ex\u00e9rcito de Montrose en 1644. O castelo foi incendiado por tropas reais, tralo fracaso do levantamento do noveno conde de Argyll en 1685, contra o cat\u00f3lico Xacobe VII. Durante os levantamentos xacobitas de 1715 e 1745, o castelo estivo ocupado por tropas do goberno. Flora MacDonald, quen axudou ao pr\u00edncipe Carlos a escapar de Escocia, foi encarcerada aqu\u00ed brevemente mentres estaba de paso cara \u00e1 s\u00faa prisi\u00f3n en Londres.\nDeterioraci\u00f3n e restauraci\u00f3n.\nOs Campbell constru\u00edron unha nova casa sobre a parte antiga do oeste en 1725. Con todo, o resto do castelo xa estaba en ru\u00ednas. En 1810 un incendio accidental destru\u00edu o interior do castelo. Isto provocou que os capit\u00e1ns deixasen de vivir aqu\u00ed e se trasladaran \u00e1 Casa de Dunstaffnage, a uns 2\u00a0km ao sueste, ata que esta tam\u00e9n se incendiase en 1940. Un inquilino viviu na casa de 1725, dentro do castelo, at\u00e9 1888.\nO traballo de restauraci\u00f3n foi realizado en 1903 polo duque de Argyll, dono do castelo. Isto foi seguido en 1912 por un proceso xudicial, cando a Corte de Sesi\u00f3n descartou que Angus Campbell, o vix\u00e9simo capit\u00e1n hereditario, tivese dereito de residencia a pesar da propiedade do duque de Argyll sobre o castelo. Os traballos foron atrasados pola primeira guerra mundial e a planeada restauraci\u00f3n total nunca se completou. En 1958 o 21\u00ba capit\u00e1n e duque acordou ceder o castelo ao estado. Desde ent\u00f3n permanece como propiedade de Historic Scotland. O castelo e a capela est\u00e1n categorizados como edificios e monumentos clasificados do Reino Unido.\nDescrici\u00f3n.\nMuros.\nDunstaffnage \u00e9 unha estrutura cuadrangular irregular de gran solidez, con torres circulares en tres dos seus \u00e1ngulos. Miden aproximadamente 35 por 30\u00a0m, e te\u00f1en unha circunferencia de preto de 120\u00a0m (400 p\u00e9s). Os muros son de cascallo, con capas de arenita, e te\u00f1en 18 m (60 p\u00e9s) de alto, inclu\u00edndo a plataforma de cimentos conglomerados. As paredes te\u00f1en m\u00e1is de 3\u00a0m (10 p\u00e9s) de grosor, proporcionando unha gran defensa para esta localizaci\u00f3n altamente estrat\u00e9xica, protexendo a entrada ao lago Etive e m\u00e1is al\u00f3 ao Paso de Brander, e actualmente dominando unha vista espl\u00e9ndida. O parapeto foi parcialmente restaurado con novas baldosas de pedra. Un can\u00f3n de lat\u00f3n recuperado de restos de naufraxios da Armada Espa\u00f1ola foi montado nos muros.\nTorres circulares.\nPouco despois da construci\u00f3n dos seus muros, tres torres circulares foron constru\u00eddas ao norte, leste e oeste do castelo. A torre do norte, ou da homenaxe, a maior, comprende orixinalmente tres ou catro pisos e hospedou probablemente os apartamentos privados dos se\u00f1ores. S\u00f3 se pode entrar na torre do oeste a trav\u00e9s do parapeto. O soto cont\u00e9n unha prisi\u00f3n en forma de foso \u00e1 cal se acced\u00eda a trav\u00e9s desta torre. A torre do leste foi reconstru\u00edda case de forma completa a finais do s\u00e9culo XV como casa do garda. Probablemente cada torre estivo cuberta algunha vez por un tellado c\u00f3nico.\nA casa do garda.\nA casa do garda foi constru\u00edda polos Campbell a finais do s\u00e9culo XV, en substituci\u00f3n dunha antiga torre circular na esquina oriental. A s\u00faa entrada d\u00e1 a un corredor en cuxa primeira metade hai un soto, e na outra est\u00e1n as habitaci\u00f3ns do garda. O primeiro acceso \u00e1 entrada \u00e9 por unha escaleira de pedra que substit\u00fae a unha ponte levadiza. A torre foi remodelada no s\u00e9culo XVIII para proporcionar habitaci\u00f3ns de recepci\u00f3n e un dormitorio privado. As xanelas lumieiradas na parte m\u00e1is alta est\u00e1n tapadas polos cimentos da casa de 1725, e levan a data, as armas de Campbell e as iniciais AEC e DLC, por Aeneas Campbell, und\u00e9cimo capit\u00e1n, e a s\u00faa esposa Dame Lilias. Os cimentos foron movidos durante os traballos de restauraci\u00f3n de 1903.\nLados internos.\nO lado oriental estaba situado entre as torres do norte e do leste. Este foi o lado principal das construci\u00f3ns, e conti\u00f1a un gran sal\u00f3n con adegas. O sal\u00f3n ti\u00f1a dobres xanelas de arco oxival, decoradas con dese\u00f1os tallados, que logo foron obstru\u00eddas; os seus contornos poden ser observados na muralla circundante do leste.\nUn segundo lado mant\u00ed\u00f1ase ao longo da parede noroccidental, e puido estar conectado ao sal\u00f3n pola torre da homenaxe. En 1725 o lado foi remodelado nunha casa de dous pisos, \u00e1 cal se entraba por unha escaleira de pedra, e en cuxa parte m\u00e1is alta hab\u00eda xanelas lumieiradas que agora forman parte da casa do garda. O pozo da fronte procede da primeira construci\u00f3n, a\u00ednda que a pedra grande data do s\u00e9culo XIX.\nCapela de Dunstaffnage.\nUnha capela do s\u00e9culo XIII xace en ru\u00ednas a preto de 150\u00a0m ao suroeste do castelo. Tam\u00e9n foi constru\u00edda por Duncan MacDougall de Lorn como unha capela privada e cont\u00e9n cachotar\u00eda de gran calidade. Ten 20\u00a0m de longo por 6\u00a0m de ancho, e ti\u00f1a antigamente un tellado de madeira. As xanelas oxivais te\u00f1en esculturas de dentes de can e arcos ben abertos internamente. A capela xa estaba en ru\u00ednas en 1740, cando un mausoleo foi constru\u00eddo ao final do seu lado oriental co fin de ser utilizado como lugar de \u00faltimo descanso para os capit\u00e1ns de Dunstaffnage e as s\u00faas familias.\nCapit\u00e1n de Dunstaffnage.\nTradicionalmente, un oficial chamado capit\u00e1n hereditario de Dunstaffnage \u00e9 o responsable do castelo e da s\u00faa defensa. O oficial a\u00ednda existe e para reter o t\u00edtulo, agora m\u00e1is ben unha sinecura sen significado militar, o titular debe pasar tres noites por ano no castelo. Actualmente, ningunha outra responsabilidade ou privilexio se engaden ao posto.\nCom\u00e9ntase que unha pantasma, co\u00f1ecida como \u00abEll-maid de Dunstaffnage\u00bb, aparece no castelo. Sendo un tipo de gruagach, dise que as aparici\u00f3ns da pantasma est\u00e1n asociadas con eventos nas vidas dos herdeiros."}
{"id": "492257", "revid": "89787", "url": "https://gl.wikipedia.org/wiki?curid=492257", "title": "Francisco Rodrigues Lobo", "text": "Francisco Rodrigues Lobo (Leir\u00eda, entre xullo e decembro de 1580 \u2014 Lisboa, 4 de novembro de 1622) foi un poeta portugu\u00e9s. Foi un Autor rexionalista como poucos, presentaba o cognome de \"cantante do Lis\", e foi considerado o iniciador do Barroco na literatura portuguesa.\nNaceu en Leir\u00eda no seo dunha familia de cristi\u00e1ns-novos, cidade onde a presenza xudaica remonta a inicios do s\u00e9culo XIII.\nEstudou na Universidade de Co\u00edmbra, onde se formou en Can\u00f3nino. Foi precisamente na cidade do Mondego onde iniciou a s\u00faa actividade literaria, compondo o \"Romanceiro\", ti\u00f1a pouco m\u00e1is de 16 anos.\nAf\u00edrmase que se trataba coa nobreza, entre os cales estaba Teod\u00f3sio II, Duque de Bragan\u00e7a e Duarte de Bragan\u00e7a, se\u00f1or de Vila do Conde, e que este \u00faltimo lle daba aloxamento. Desco\u00f1\u00e9cese se ter\u00eda exercido cargos p\u00fablicos.\nNa s\u00faa escrita ent\u00e9ndese unha correcta influencia da l\u00edrica de Lu\u00eds de Cam\u00f5es, noprincipalmente nos temas do bucolismo e do desencanto.\nFranscisco afogou no R\u00edo Texo durante unha viaxe entre Lisboa e Santar\u00e9m e acabou morrendo en novembro de 1622.\nObra.\nViviu durante a Dinast\u00eda Filipina, o que explica as numerosas obras escritas en lingua castel\u00e1, escribindo raramente en lingua portuguesa. Foi autor, entre outras, das obras:\nDesas, \"Corte na Aldea\" \u00e9 considerada como o primeiro sinal literario do Barroco en Portugal e unha contribuci\u00f3n importante no que se refire ao desenvolvemento do Barroco na Pen\u00ednsula Ib\u00e9rica. A obra est\u00e1 dedicada ao descendente da Coroa Portuguesa, ou sexa D. Duarte, irm\u00e1n do Duque de Bragan\u00e7a e marqu\u00e9s de Frechilha e de Malagam. Na dedicat\u00f3ria da obra, Rodrigues Lobo convida D. Duarte de Bragan\u00e7a a preservar e ter orgullo da \"l\u00edngua e da na\u00e7\u00e3o Portuguesa\" que, no pasado, co\u00f1eceu momentos moi m\u00e1is gloriosos. \"Corte na Aldea\" est\u00e1 composta por dezaseis di\u00e1logos did\u00e1cticos que describen a vida cortes\u00e1 da \u00e9poca, reflexionando a frustraci\u00f3n da nobreza portuguesa pola desaparici\u00f3n da corte nacional, so a dominaci\u00f3n filipina.\nHomenaxes.\nO seu nome foi atribu\u00eddo \u00e1 Escola Secundaria de Francisco Rodrigues Lobo, e \u00e1 Praza Rodrigues Lobo, en Leir\u00eda. \u00c9 tam\u00e9n nome de r\u00faa en Lisboa, fregues\u00eda de Campolide."}
{"id": "492259", "revid": "98629", "url": "https://gl.wikipedia.org/wiki?curid=492259", "title": "Alloteuthis subulata", "text": "Alloteuthis subulata \u00e9 unha especie de molusco cefal\u00f3podo da subclase dos coleoideos, superorde dos decapodiformes, orde dos t\u00e9utidos, suborde dos miopsinos e familia dos lolix\u00ednidos, unha das tres que integran o x\u00e9nero \"Alloteuthis\".\n\u00c9 unha especie moi semellante a outra do mesmo x\u00e9nero, \"Alloteuthis media\".\nTaxonom\u00eda.\nDescrici\u00f3n.\nA especie foi descrita en 1798 polo zo\u00f3logo franc\u00e9s Jean-Baptiste Lamarck, no seu traballo \"Extrait d'un M\u00e9moire sur le genre de la S\u00e8che, du Calmar et du Poulpe, vulgairement nomm\u00e9s, Polypes de Mer\". \"Bulletin des Sciences, par la Societe Philomatique de Paris\". 1 (17): 129-131.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nNomes galegos.\nRol\u00e1n e Otero Schmitt danlle os nomes castelanizados de puntilla e calamar, mentres que Lahurta e V\u00e1zquez denom\u00ednana puntilla com\u00fan.\nNota taxon\u00f3mica.\nAn\u00e1lises moleculares recentes suxiren que \"Alloteuthis subulata\" e \"A. media\" poden seren conespec\u00edficas, e que son os extremos dun gradiente morfol\u00f3xico. De confirmarse isto, o nome \"Alloteuthis media\" aplicado por Carl Linnaeus no seu \"Systema Natur\u00e6\" en 1758 ter\u00eda prioridade sobre \"Alloteuthis subulata\" de Jean-Baptiste Lamarck, que data de 1798. Por\u00e9n, outras an\u00e1lises suxiren que ambas son d\u00faas especies irm\u00e1s que poden separarse de maneira confi\u00e1bel polo tama\u00f1o dos tent\u00e1culos centrais e que, de feito, existe unha diverxencia xen\u00e9tica entre as poboaci\u00f3ns de \"A. media\" do Atl\u00e1ntico e do Mediterr\u00e1neo.\nCaracter\u00edsticas.\n\u00c9 moi semellante, e co manto do mesmo tama\u00f1o (20\u00a0cm) a \"Alloteuthis media\", da que difire por ser o seu corpo algo m\u00e1is estreito, e por ter os tent\u00e1culos m\u00e1is curtos.\nH\u00e1bitat e distribuci\u00f3n.\nH\u00e1bitat.\nTanto \"Alloteuthis media\" como a s\u00faa conx\u00e9nere \"A. subulata\", son demersais, e viven sobre fondos areosos e lamacentos, pero tam\u00e9n poden estar presentes sobre substratos duros.\nVive entre a superficie e os 500 m de profundidade.\nDistribuci\u00f3n.\n\"Alloteuthis subulata\" enc\u00f3ntrase no oc\u00e9ano Atl\u00e1ntico oriental, desde Noruega, o mar B\u00e1ltico occidental, o mar do Norte at\u00e9 o sur do noroeste de \u00c1frica, e no mar Mediterr\u00e1neo.\nEn Galicia \u00e9 abundante.\nAmeazas.\nA pesca non regulada \u00e9 unha ameaza potencial para esta especie.\nEstado de conservaci\u00f3n.\nOs expertos da Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status da especie como \"CC\" (sen datos) porque se require unha investigaci\u00f3n taxon\u00f3mica para delimitarla da s\u00faa conx\u00e9nere \"Alloteuthis subulata\". Dado que esta especie se explota en gran parte da s\u00faa \u00e1rea de distribuci\u00f3n, requ\u00edrese con urxencia este traballo."}
{"id": "492260", "revid": "25871", "url": "https://gl.wikipedia.org/wiki?curid=492260", "title": "Alloteuthis africana", "text": "Alloteuthis africana \u00e9 unha especie de molusco cefal\u00f3podo da subclase dos coleoideos, superorde dos decapodiformes, orde dos t\u00e9utidos, suborde dos miopsinos e familia dos lolix\u00ednidos, unha das tres que integran o x\u00e9nero \"Alloteuthis\".\nTaxonom\u00eda.\nDescrici\u00f3n.\nA especie foi descrita en 1950 polo malac\u00f3logo belga-neerland\u00e9s William Adam, especialista en cefal\u00f3podos.\nSin\u00f3nimo.\nAdemais de polo seu nome actualmente valido,a especie fou co\u00f1ecida tam\u00e9n polo sin\u00f3nimo:\nDistribuci\u00f3n e caracter\u00edsticas.\nEsta especie de cefal\u00f3podo ten unha \u00e1rea de distribuci\u00f3n limitada \u00e1 \"provincia guineana\" da rexi\u00f3n Eti\u00f3pica, desde o sur de Marrocos at\u00e9 o sur de Angola.\n\u00c9 moi semellante \u00e1s outras d\u00faas especies do x\u00e9nero e, para identificala, ad\u00f3itase medir o tama\u00f1o da cabeza e dos tent\u00e1culos."}
{"id": "492266", "revid": "89787", "url": "https://gl.wikipedia.org/wiki?curid=492266", "title": "Lu\u00eds Augusto Rebelo da Silva", "text": "Lu\u00eds Augusto Rebelo da Silva, nado en Lisboa o 2 de abril de 1822 e finado na mesma cidade o 19 de setembro de 1871, foi un xornalista, historiador, novelista e pol\u00edtico portugu\u00e9s, colaborador activo de m\u00faltiples peri\u00f3dicos e membro de conversas intelectuais e pol\u00edticas lisboetas da \u00faltima metade do s\u00e9culo XIX. Foi un dos primeiros profesores do Curso Superior de Letras, fundado en 1859 por D. Pedro V, ensinando na cadeira de Historia. Colaborando en m\u00faltiples xornais e revistas, Rebelo da Silva afirmouse como o m\u00e1is prol\u00edfico dos escritores rom\u00e1nticos portugueses, distingu\u00edndose a\u00ednda como orador e pol\u00edtico, exercendo, entre outros, os cargos de deputado, par do Reino e ministro. Foi pai de Lu\u00eds Ant\u00f3nio Rebelo da Silva, cient\u00edfico e profesor de Agronom\u00eda, que o sucedeu na C\u00e1mara dos Pares.\nTraxectoria.\nLu\u00eds Augusto Rebelo da Silva naceu en Lisboa o a 2 de abril de 1822, fillo de Lu\u00eds Ant\u00f3nio Rebelo da Silva (1783-1847), home de talento, maxistrado e xurisconsulto not\u00e1bel, que fora deputado \u00e1s Cortes Gerais e Extraordin\u00e1rias da Na\u00e7\u00e3o Portuguesa de 1821 e membro da Reg\u00eancia do Brasil de 1822 e de Ana Joaquina da Concei\u00e7\u00e3o de Lima. Nos per\u00edodos en que se desprazaba para f\u00f3ra de Lisboa, a familia de Rebelo da Silva viviu na \"Quinta do Desembargador\", ou \"Quinta das Rebelas\", no actual Vale de Santar\u00e9m, quinta visitada, entre outros intelectuais, por Almeida Garrett e Alexandre Herculano. Aquela quinta serviu de escenario \u00e1 \"casa da Joaninha\", de que Almeida Garrett fala na s\u00faa co\u00f1ecida obra \"Viaxes na mi\u00f1a Terra\". Co pasar do tempo o inmoble foise degradando, sufrindo un incendio en 1990, que o reduciu \u00e1s paredes.\nDespois dos estudos preparatorios en Lisboa ingresou na Universidade de Co\u00edmbra, estudando Matem\u00e1ticass. Aparentemente por raz\u00f3ns de sa\u00fade, axi\u00f1a abandonou o curso, regresando a Lisboa. Pasou ent\u00f3n a dedicarse aos estudos human\u00edsticos e ingresou na Sociedade Escol\u00e1stico-Filom\u00e1tica, \u00e1 que pertenc\u00eda Alexandre Herculano, o cal lle facilitou o acceso \u00e1 Biblioteca da Ajuda, o que lle permitiu afondar os co\u00f1ecementos hist\u00f3ricos de que dispu\u00f1a.\nFoi profesor de Historia no Curso Superior de Letras. Era socio da Academia Real das Ciencias de Lisboa (desde 1854) e membro do Conservat\u00f3rio Nacional, do Instituto de Co\u00edmbra e de varias instituci\u00f3ns brasileiras. Formou parte do Conselho Superior de Instru\u00e7\u00e3o P\u00fablica. Tras a s\u00faa morte, as s\u00faas obras completas foron publicadas en 41 volumes pola Empresa da Hist\u00f3ria de Portugal (1909).\nO 28 de xullo de 1861, foi un dos socios fundadores da Comiss\u00e3o Central 1.\u00ba de Dezembro de 1640.\nCasou, o 26 de marzo de 1854, na Igrexa de Santo Andr\u00e9, en Lisboa, con Maria Henriqueta Teixeira Coello de Melo Ribeiro, de quen tivo catro fillos e tres fillas.\nFaleceu aos 49 anos de idade, polas 9 horas do 19 de setembro de 1871, na s\u00faa residencia, n\u00fameros 61 a 63, segundo andar, R\u00faa da Escola Polit\u00e9cnica, fregues\u00eda de San Mamede (Lisboa). Enc\u00f3ntrase sepultado no sartego n.\u00ba 675 do Cemiterio dos Praceres.\nObra literaria.\nNa senda de Alexandre Herculano e de Almeida Garrett, cos cales tratou, publicou un amplo conxunto de obras sobre Historia de Portugal, con destaque para \"Hist\u00f3ria de Portugal os S\u00e9culos XVII e XVIII\", \"Mem\u00f3ria sobre a Popula\u00e7\u00e3o e a Agricultura de Portugal\" e unha serie de novelas hist\u00f3ricas \u00e1 maneira de Alexandre Herculano, entre eles \"Rau\u00e7o por Hom\u00edzio, \u00d3dio Velho n\u00e3o Cansa\". A\u00ednda que de tema m\u00e1is recente, localizado na fase inicial da Guerra Peninsular, obtivo grande \u00e9xito a s\u00faa novela hist\u00f3rica \"A Casa das Pantasmas\".\nTam\u00e9n se debe a Rebelo da Silva un dos contos cl\u00e1sicos da literatura portuguesa, \"A \u00daltima Corrida de touros Reais em Salvaterra\". Baseado nun marcante episodio da Historia de Portugal e publicado en 1848, este conto est\u00e1 na orixe de m\u00faltiples obras posteriores, entre as cales o famoso fado de que \u00e9 ep\u00f3nimo.\nCon todo, \"a\"s s\u00faas obras m\u00e1is marcantes son a \"A Mocidade de D. Jo\u00e3o V\", un \u00e9xito literario e de vendas que o propio autor adaptou ao teatro coa colaboraci\u00f3n de Ernesto Biester, e a s\u00faa obra-prima \"B\u00e1goas e Tesouros\", publicada en 1863.\nA maior\u00eda da s\u00faa obra foi inicialmente publicada nos m\u00faltiples peri\u00f3dicos en que colaborou, con destaque para \"O Cosmorama Literario\", a \"Revista Universal Lisbonense\", \"O Panorama\" (1837-1868), a \"Ilustra\u00e7\u00e3o Luso-Brasileira\" (1856-1859) o \"Arquivo Pitoresco\" (1857-1868), \"A \u00c9poca\" (1848-1849) xornal que fundou e dirixiu xuntamente con Rebelo da Silva, e a \"Revista Contempor\u00e1nea de Portugal e Brasil\" (1859-1865). Dedicouse tam\u00e9n \u00e1 traduci\u00f3n, con destaque para as obras de car\u00e1cter dram\u00e1tico, entre as cales \"Otelo\", ou o \"Mouro de Veneza\" e a obra \"Imita\u00e7\u00e3o de Shakespeare\", publicada en 1856.\nAs s\u00faas \"Obras Completas\" incl\u00faen tam\u00e9n un estudo en tres volumes sobre a \"Arc\u00e1dia Portuguesa\", unha \"Mem\u00f3ria biogr\u00e1fica e literaria acerca de Manuel Maria Barbosa du Bocage\" e outros traballos en que a cr\u00edtica literaria \u00e9 o esteio fundamental, entre os cales \"Aprecia\u00e7\u00f5es Literarias\", unha recolla p\u00f3stuma, feita polos editores, de textos dispersos pola prensa da \u00e9poca."}
{"id": "492270", "revid": "785", "url": "https://gl.wikipedia.org/wiki?curid=492270", "title": "Jos\u00e9-Maria Monterroso Devesa-Juega", "text": ""}
{"id": "492271", "revid": "19415", "url": "https://gl.wikipedia.org/wiki?curid=492271", "title": "Castelo de Haapsalu", "text": "O castelo de Haapsalu, tam\u00e9n co\u00f1ecido como castelo episcopal de Haapsalu (en estoniano: \"Haapsalu piiskopilinnus\"), \u00e9 un castelo con catedral situado en Haapsalu, no oeste de Estonia. Foi fundado no s\u00e9culo XIII para ser o centro do bispado de \u00d6sel-Wiek. Dise que nas noites de L\u00faa chea de agosto apar\u00e9cese a imaxe dunha doncela, a \"Dama Branca\" (en estoniano: \"Valge Daam\"; en ingl\u00e9s: \"White Lady\"), no interior da capela.\nHistoria.\nEn 1228, o arcebispo de Riga, Alberto de Riga, formou unha nova diocese que comprend\u00eda L\u00e4\u00e4nemaa, Saaremaa e Hiiumaa e designou como bispo a Gottfried, un abade do mosteiro cisterciense de Daugavgr\u012bvai. O bispado foi creado por Henrique Hohenstaufen, rei de Romanos, como un Estado do Sacro Imperio Romano Xerm\u00e1nico o 1 de outubro de 1228. En 1234, o legado papal, Guillermo de M\u00f3dena, fixou de forma permanente as fronteiras do bispado. A primeira residencia do bispado de \u00d6sel-Wiek atop\u00e1base no castelo de Lihula onde, coa axuda dos Irm\u00e1ns Livonios da Espada, erixiuse unha fortaleza de pedra. Tentando evitar conflitos coa influente orde, o bispo trasladou a residencia da diocese a P\u00e4rnu, pero foi incendiada polos lituanos dez anos despois. Como novo centro da diocese elixiuse Haapsalu, onde se empezaron a constru\u00edr a fortaleza episcopal e a catedral. A construci\u00f3n do castelo durou tres s\u00e9culos.\nCastelo.\nA construci\u00f3n, ampliaci\u00f3n e reconstruci\u00f3n da fortaleza tivo lugar ao longo de varios s\u00e9culos, polo que a arquitectura do complexo foi variando conforme \u00eda evolucionando o armamento da \u00e9poca. Ao redor do pequeno castelo atop\u00e1banse o resto de edificios, como os cortellos, as cuadras e as casas da gornici\u00f3n. No patio levaban a cabo torneos e exercicios militares. Ao redor constru\u00eduse unha muralla circular. A fortaleza alcanzou as s\u00faas dimensi\u00f3ns definitivas -unha superficie de m\u00e1is de 30.000 m\u00b2, un grosor das murallas entre 1,2 e 1,8 metros e unha altura m\u00e1xima de m\u00e1is de 10 metros- durante o mandato do bispo Johannes IV Kievel (1515-1527). No lado oeste do castelo hai unha atalaia de 29 metros de altura que data do s\u00e9culo XIII e que posteriormente foi usada de campanario. M\u00e1is tarde os muros foron elevados at\u00e9 alcanzar unha altura de 15 metros.\nAs gabias e blindaxes, que foron constru\u00eddas para os can\u00f3ns e como protecci\u00f3n fronte aos bombardeos, datan da Guerra Livona (1558-1582), pero nesta contenda a fortaleza foi seriamente danada. As murallas do pequeno castelo e as fortificaci\u00f3ns exteriores quedaron parcialmente destru\u00eddas. Trala guerra, as pedras do castelo us\u00e1ronse na poboaci\u00f3n como material de construci\u00f3n e o patio como terreo de pasto.\nNo s\u00e9culo XVII, os suecos, que gobernaban a Estonia sueca naquel ent\u00f3n, non usaron o castelo como edificio con fins defensivos e mesmo non chegou ser inclu\u00eddo nunha lista de tales edificios. En 1710, durante a Gran Guerra do Norte, Estonia caeu en poder do Imperio ruso e o tsar Pedro I de Rusia mandou demoler as murallas e as sete torres das mesmas, quedando o castelo en ru\u00ednas. No museo da cidade exh\u00edbense as armas atopadas durante unha escavaci\u00f3n no castelo, e consisten principalmente en armas e munici\u00f3n que se usaban para defender a poboaci\u00f3n e datan dos s\u00e9culos XV e XVI.\nNo patio do castelo levantouse un escenario, e en 1896 celebrouse o primeiro festival da canci\u00f3n de L\u00e4\u00e4nemaa. Enfronte do escenario constru\u00eduse un campo deportivo nos anos 1930, que foi usado at\u00e9 os anos 1960.\nCatedral de San Nicol\u00e1s.\nA Catedral de Haapsalu, adicada a san Nicolao de Bari, era o principal templo do bispado de \u00d6sel-Wiek, e nela atop\u00e1base a s\u00e9 episcopal e onde traballaba o cabido catedralicio. Tr\u00e1tase da igrexa dunha soa nave m\u00e1is grande de todos os pa\u00edses b\u00e1lticos, con 15,5 metros de altura e unha superficie de 425 m\u00b2.\nO primeiro documento escrito no que se menciona o templo \u00e9 o foro de Haapsalu, onde o bispo Hermann I, o fundador da poboaci\u00f3n, escribiu: \"... n\u00f3s, os que establecendo a catedral en Haapsalu e proporcionando os nosos can\u00f3ns coas debidas casas e rendas, determinamos que \u00e9 un lugar seguro para ser un pobo, onde todo o mundo que o elixiu para vivir connosco, poida quedarse e atopar refuxio; e se fose necesario deber\u00edan ser capaces de defender a igrexa con todos os medios dos que dispuxesen.\"\nDe 1260, a igrexa foi constru\u00edda nun per\u00edodo de transici\u00f3n entre o Rom\u00e1nico e o G\u00f3tico. O primeiro destes estilos arquitect\u00f3nicos p\u00f3dese observar na ornamentaci\u00f3n dos capiteis e o segundo nas b\u00f3vedas e arcos apuntados. O p\u00f3rtico tam\u00e9n era orixinario do Rom\u00e1nico, adornado cun front\u00f3n cun nicho que alberga a estatua do santo patr\u00f3n. Os muros interiores estaban cubertos con pinturas e no chan hab\u00eda tumbas de cl\u00e9rigos e nobres distinguidos. Na segunda metade do s\u00e9culo XIV constru\u00eduse unha capela bautismal.\nDurante a Guerra Livona, Estonia pasou a formar parte do reino luterano de Suecia e o estado do Bispado de \u00d6sel-Wiek desapareceu. A catedral cat\u00f3lica foi convertida nun templo luterano e pasou a denominarse a Igrexa do castelo. En 1625, o rei Gustavo II Adolfo de Suecia vendeu o pobo de Haapsalu, o castelo e as terras circundantes ao conde Jacob De la Gardie, quen planeou converter a fortaleza en ru\u00ednas nun castelo moderno. Recorreuse a Arent Passer, un co\u00f1ecido escultor e mestre albanel, como asesor.\nO 23 de marzo de 1688, o tellado de cobre da igrexa foi destru\u00eddo por un incendio, pero a igrexa foi restaurada con relativa rapidez. Unha tormenta volveu esnaquizar o tellado en 1726. Debido ao baixo n\u00famero de fieis que non pod\u00edan custear a restauraci\u00f3n, estes tiveron que trasladarse \u00e1 igrexa da localidade. No s\u00e9culo XIX empezouse a remodelar para converter as ru\u00ednas nun rom\u00e1ntico parque con castelo.\nEn 1886-1889, a igrexa foi reconstru\u00edda. A porta en ru\u00ednas de estilo rom\u00e1nico foi substitu\u00edda por un portal pseudog\u00f3tico con chanzos, cubr\u00edronse os restos das pinturas das paredes e sac\u00e1ronse da igrexa as tumbas do chan. O 15 de outubro de 1889 celebrouse o primeiro oficio relixioso dedicado a san Nicolao.\nA ocupaci\u00f3n sovi\u00e9tica de 1940 obrigou a pechar a igrexa. Durante a Segunda guerra mundial, puideron continuar celebr\u00e1ndose servizos relixiosos, pero na primavera de 1944, uns v\u00e1ndalos entraron na igrexa e esnaquizaron o altar, o \u00f3rgano, as cadeiras e as xanelas. En 1946, os fieis pediron ao goberno sovi\u00e9tico que declarase a catedral como monumento hist\u00f3rico protexido, pero a s\u00faa petici\u00f3n non foi aceptada. A igrexa permaneceu baleira durante anos; durante alg\u00fan tempo usouse como celeiro e mesmo se fixeron plans para convertela nunha piscina. En 1979 empezaron as obras de reconstruci\u00f3n e pensouse habilitar a igrexa como un sal\u00f3n de concertos. Con todo, coa chegada da democracia decidiuse conservala como igrexa. O arquitecto que estivo \u00e1 fronte da restauraci\u00f3n foi Kalvi Aluve, mentres que Aala Buldas dese\u00f1ou o interior, a capela bautismal e as sancrist\u00edas. En 1990 celebrouse o primeiro servizo relixioso despois da longa par\u00e9ntese e foi rededicada a san Nicolao.\nO D\u00eda da Nai de 1992, consagrouse un altar en conmemoraci\u00f3n das nais estonianas mortas durante a ocupaci\u00f3n sovi\u00e9tica. As esculturas da Virxe Mar\u00eda e o Neno foron obra do escultor Hille Palm.\nA lenda da Dama Branca.\nDise que nas noites de L\u00faa chea de agosto, unha doncela aparece no interior da capela, a Dama Branca.\nDurante o goberno do bispo de \u00d6sel-Wiek, sup\u00fa\u00f1ase que todos os c\u00f3engos deb\u00edan levar unha vida casta e virtuosa de acordo coas regras do mosteiro. O acceso \u00e1s mulleres estaba prohibido baixo pena de morte. Unha lenda conta que un c\u00f3engo se namorou dunha moza estoniana e que en segredo levou \u00e1 doncela ao castelo. Esta disfrazouse de neno do coro e permaneceu no castelo durante moito tempo, pero cando o bispo volveu ao castelo, este fixouse no mozo cantante e pediu saber o sexo do cantante.\nAo descubrir que se trataba dunha muller, o bispo convocou ao seu consello e decidiron que a moza deb\u00eda ser emparedada na capela e que o c\u00f3engo deb\u00eda entrar en prisi\u00f3n, onde morreu de inanici\u00f3n. Os encargados de executar a pena deixaron unha cavidade no muro e a moza foi deixada nel cun anaco de pan e unha xerra de auga. Durante un tempo escoit\u00e1ronse os seus berros pedindo auxilio. A s\u00faa alma non puido atopar a paz e como resultado apar\u00e9cese na xanela do baptisterio para chorar durante s\u00e9culos a perda do seu amado e probar a inmortalidade do seu amor.\nNa l\u00faa chea de agosto cel\u00e9brase un festival de m\u00fasica chamado \"The White Lady Days\", que recibe o seu nome por mor desta lenda."}
{"id": "492274", "revid": "4817", "url": "https://gl.wikipedia.org/wiki?curid=492274", "title": "Programa Explorer", "text": "O Programa Explorer \u00e9 un programa da NASA pensado para proporcionar oportunidades de voo frecuentes a misi\u00f3ns espaciais que utilicen unha aproximaci\u00f3n e xesti\u00f3n innovadoras adicadas aos campos da heliof\u00edsica e a astrof\u00edsica. O programa est\u00e1 moi enfocado a misi\u00f3ns cun forte compo\u00f1ente educativo e divulgativo e est\u00e1 pensado tam\u00e9n para dar unha resposta r\u00e1pida a novas oportunidades cient\u00edficas. Nestas misi\u00f3ns tam\u00e9n se valora a colaboraci\u00f3n internacional e nalg\u00fans casos serven como paso previo para o lanzamento de misi\u00f3ns m\u00e1is grandes e completas. Dentro do programa poden atoparse subdivisi\u00f3ns en funci\u00f3n do custo da misi\u00f3n.\nO programa Explorer comezou co lanzamento do Explorer 1 en febreiro de 1958, o primeiro sat\u00e9lite artificial posto en \u00f3rbita polos Estados Unidos e que se adicou a estudar a contorna do espazo terrestre, decubrindo o cinto de Van Allen. Dado o seu \u00e9xito seguiron outros sat\u00e9lites Explorer para estudar a ionosfera e magnetosfera terrestres.\nExplorers.\nAs misi\u00f3ns Explorer cl\u00e1sicas son misi\u00f3ns cun custo que non excede os 200 mill\u00f3ns de d\u00f3lares, inclu\u00edndo desenvolvemento, operaci\u00f3n da misi\u00f3n e an\u00e1lise de datos, sen contar o veh\u00edculo de lanzamento.\nEstas son as misi\u00f3ns Explorer lanzadas ata o momento:\nMedium-Class Explorers (MIDEX).\nAs misi\u00f3ns da clase MIDEX non poden superar un custo de 180 mill\u00f3ns de d\u00f3lares durante o desenvolvemento e operaci\u00f3n da misi\u00f3n, de novo exceptuando o lanzador.\nAs misi\u00f3ns MIDEX lanzadas ata o momento son:\nSmall Explorers (SMEX).\nAs misi\u00f3ns SMEX non poden superar os 120 mill\u00f3ns de d\u00f3lares, tam\u00e9n exclu\u00edndo o lanzador. Lanz\u00e1ronse as seguintes:\nUniversity-Class Explorers (UNEX).\nA clase UNEX non pode superar os 15 mill\u00f3ns de d\u00f3lares por misi\u00f3n, de novo exclu\u00edndo ao lanzador. Ata agora lanz\u00e1ronse:\nMisi\u00f3ns de oportunidade.\nAs misi\u00f3ns de oportunidade forman parte de misi\u00f3ns que non son propias da NASA e que, en total, non poden ter un custo de m\u00e1is de 55 mill\u00f3ns de d\u00f3lares. Adoitan tomar forma de colaboraci\u00f3n en misi\u00f3ns internacionais e non sempre se lles asigna un n\u00famero Explorer. Ata agora tiveron lugar estas misi\u00f3ns de oportunidade:"}
{"id": "492276", "revid": "72012", "url": "https://gl.wikipedia.org/wiki?curid=492276", "title": "S 15", "text": ""}
{"id": "492277", "revid": "72012", "url": "https://gl.wikipedia.org/wiki?curid=492277", "title": "DME-A", "text": ""}
{"id": "492278", "revid": "72012", "url": "https://gl.wikipedia.org/wiki?curid=492278", "title": "Hawkeye 1", "text": ""}
{"id": "492299", "revid": "55340", "url": "https://gl.wikipedia.org/wiki?curid=492299", "title": "Chasca", "text": ""}
{"id": "492300", "revid": "55340", "url": "https://gl.wikipedia.org/wiki?curid=492300", "title": "Charra", "text": ""}
{"id": "492301", "revid": "55340", "url": "https://gl.wikipedia.org/wiki?curid=492301", "title": "Chasch\u00e1s", "text": ""}
{"id": "492303", "revid": "1131", "url": "https://gl.wikipedia.org/wiki?curid=492303", "title": "Castelo de Roslin", "text": "O castelo de Roslin (Roslin Castle en ingl\u00e9s, \u00e1s veces escrito como Rosslyn) \u00e9 un castelo parcialmente en ru\u00ednas situado preto da localidade de Roslin, en Midlothian, Escocia, Reino Unido. At\u00f3pase a uns 15\u00a0km ao sur de Edimburgo, ao norte do North Esk, a tan s\u00f3 uns centos de metros da capela de Rosslyn.\nO lugar foi fortificado no s\u00e9culo XIV pola familia Sinclair, condes das Orcadas, a\u00ednda que as ru\u00ednas actuais pertencen a datas algo posteriores. O castelo foi reconstru\u00eddo despois de ser destru\u00eddo en 1544 durante a guerra do Rough Wooing. Esta estrutura, constru\u00edda nos cant\u00eds de Roslin Glen, permaneceu parcialmente habitable desde ent\u00f3n. O acceso ao castelo v\u00e9n dado por unha ponte elevada que substitu\u00edu a unha ponte levadiza anterior. O castelo foi restaurado nos anos 1980 e agora serve de residencia de vacaci\u00f3ns.\nHistoria.\nO primeiro castelo foi constru\u00eddo nos anos 1330 por Henry Sinclair, conde das Orcadas. Os Sinclair, ou St. Clair (tam\u00e9n escrito antigamente como Sanctclare), era unha familia de orixe normanda, con posesi\u00f3ns en Lothian desde 1162. A fortaleza edificouse sobre un promontorio rochoso cerca do lugar onde se librou a batalla de Roslin, onde os escoceses derrotaron aos ingleses en 1303. A finais do s\u00e9culo XIV ou a principios do XV, o fillo de Henry I, Henry II das Orcadas, constru\u00edu unha nova torre da homenaxe rectangular, coa esquina suroeste redondeada. Ao patio acced\u00edase mediante unha ponte levadiza sobre un foso artificial, e que daba acceso a un pasadizo cuberto (\"pend\") na pequena galer\u00eda de tiro ao lado norte.\nO castelo viuse afectado por un incendio en 1452. Durante a Idade Media, foi un \"scriptorium\", do que cinco manuscritos \"St. Clair\", anteriores a 1488, cons\u00e9rvanse na Biblioteca Nacional de Escocia. Estes manuscritos incl\u00faen o manuscrito \"Rosslyn-Hai\", que se cre que \u00e9 o texto m\u00e1is antigo que se conserva en lingua escocesa. A lenda conta que durante o incendio, o conde estaba consternado polos valiosos manuscritos que albergaba o castelo, pero estes puideron ser salvados grazas a que o seu capel\u00e1n os botou pola xanela a un lugar seguro. O castelo foi seriamente danado polo conde de Hertford, quen o incendiou en 1544 durante a guerra do Rough Wooing. A torre da homenaxe foi destru\u00edda case na s\u00faa totalidade, a\u00ednda que a\u00ednda pode verse un dos muros en ru\u00ednas que se conservou.\nO castelo foi reconstru\u00eddo a finais do s\u00e9culo XVI. Sobre a aba da rocha levantouse unha nova construci\u00f3n de cinco plantas no lado leste e reconstru\u00eduse a casa do garda, esta vez cunha ponte de pedra. A parte superior ao lado leste renovouse en 1622 con detalles renacentistas e esculturas na porta e nos marcos das xanelas. En 1650 volveu ser atacado, esta vez pola artillar\u00eda do comandante de Oliver Cromwell en Escocia, George Monk. Foi novamente danado por unha multitude de reformistas durante a Revoluci\u00f3n Gloriosa de 1688.\nEsborrallouse no s\u00e9culo XVIII, a\u00ednda que parte do lado leste sempre permaneceu habitable, sendo restaurada polos arquitectos Simpson e Brown entre 1982 e 1988. O actual propietario, o conde de Rosslyn, descendente dos Sinclair, aluga o castelo como lugar de vacaci\u00f3ns a trav\u00e9s de Landmark Trust. Est\u00e1 categorizado como Scheduled Ancient Monument e na Listed Building do Reino Unido at\u00f3pase categorizado como \"Category A\".\nArquitectura.\nO castelo at\u00f3pase nunha forte pendente sobre unha curva que describe o r\u00edo North Esk, que o protexe en tres dos seus lados. Abriuse unha brecha no lado norte do promontorio rochoso co obxectivo de constru\u00edr un foso para ofrecer maior protecci\u00f3n ao castelo. O acceso desde Roslin real\u00edzase a trav\u00e9s deste foso, grazas a unha ponte escarpada e a casa do garda que se atopa en ru\u00ednas.\nRu\u00ednas.\nOs restos da entrada e da zona norte comprenden tan s\u00f3 fragmentos de muros e un lado do arco de entrada, e sobre el os restos dunha garita. Ao longo do lado oeste do castelo, mantense en p\u00e9 o muro do s\u00e9culo XV, de considerable altura. Esta secci\u00f3n do muro ten seis aberturas na base, das que unha delas serv\u00eda de poterna. Na parte exterior, as seis aberturas est\u00e1n divididas por contrafortes redondeados. Antigos bosquexos mostran garitas sobre cada un destes contrafortes, cun corredor sobre un muro que as conectaba.\nAo sur deste muro at\u00f3pase o muro que queda da torre da homenaxe. O mont\u00edculo sobre o que se atopa est\u00e1 formado polos cascallos procedentes dos outros tres muros. As ru\u00ednas indican que a torre deb\u00eda ter uns 12 ou 16 metros de altura, cuns muros de 2,9\u00a0m de grosor, e que terminaba nun matac\u00e1n.\nLado leste.\nA parte leste, que foi restaurada, mide entre 31 e 10 metros de altura e termina cun tellado inclinado e un pi\u00f1\u00f3n con chanzos. Ao edificio acc\u00e9dese mediante unha entrada ricamente esculpida que data de 1622, que amosa as iniciais SWS de \"sir\" William Sinclair e que leva \u00e1 terceira planta. As tres plantas inferiores est\u00e1n escavadas na rocha e cada unha delas ten catro habitaci\u00f3ns abovedadas, cunha quinta habitaci\u00f3n na torre sueste. Estes niveis inferiores eran usados como habitaci\u00f3ns destinadas ao servizo, atop\u00e1ndose as habitaci\u00f3ns principais nos dous pisos superiores. A coci\u00f1a atop\u00e1base no piso inferior, cunha panadar\u00eda por encima. O lado sur conta con seteiras e no lado leste hai varios buracos producidos por impactos de proxect\u00eds.\nOs cinco pisos est\u00e1n conectados por unha escaleira \"stair-and-platt\", engadida a principios do s\u00e9culo XVII para substitu\u00edr unha escaleira de peaxe no suroeste. As habitaci\u00f3ns dos pisos superiores contan con impresionantes paneis e ceos rasos decorados. O vest\u00edbulo principal, situado na parte sur do bloque, foi dividido, pero segue contando cun gran fogar coas iniciais WS e JE, de William Sinclair e a s\u00faa esposa Jean Edmonstone, gravadas e que datan de 1597.\nO castelo na cultura popular.\nWalter Scott celebrou a paisaxe pintoresca de Roslin Glen, sobre os que se asenta o castelo, nos seus poemas. Richard Hewitt de Cumberland escribiu unha balada chamada \"Roslin Castle\" no s\u00e9culo XVIII."}
{"id": "492304", "revid": "89787", "url": "https://gl.wikipedia.org/wiki?curid=492304", "title": "Aha! (filme)", "text": "Aha! (en ) \u00e9 un filme bangladesh\u00ed de 2007 dirixido e escrito por Enamul Karim Nirjhar, producido por Faridur Reza Sagar e Impress Telefilm. Foi escollido como candidato de Bangladesh para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "492306", "revid": "23204", "url": "https://gl.wikipedia.org/wiki?curid=492306", "title": "Swopnodanay", "text": "Swopnodanay (en ) \u00e9 un filme bangladesh\u00ed de 2007 dirixido por Golam Rabbany Biplob. Foi o candidato de Bangladesh para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "492314", "revid": "23204", "url": "https://gl.wikipedia.org/wiki?curid=492314", "title": "Nirontor", "text": "Nirontor (en ) \u00e9 un filme bangladesh\u00ed de 2006 dirixido por Abu Sayeed. Est\u00e1 protagonizado por Shabnur, Ilias Kanchan, Doli Johur, Jayanta Chattopadhyay, Amirul Huq Chawdhury, Litu Anam, Limi e Shahidul Islam Sachchu. Foi escollido como candidato de Bangladesh para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "492317", "revid": "23204", "url": "https://gl.wikipedia.org/wiki?curid=492317", "title": "Shyamol Chhaya", "text": "Shyamol Chhaya (en ) \u00e9 un filme bangladesh\u00ed de 2005 escrito e dirixido por Humayun Ahmed.\nFoi escollido como candidato de Bangladesh para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "492320", "revid": "23204", "url": "https://gl.wikipedia.org/wiki?curid=492320", "title": "Matir Moina", "text": "Matir Moina (en ) \u00e9 un filme bangladesh\u00ed de 2002 dirixido por Tareque Masud.\n\"Matir Moina\" converteuse no primeiro filme de Bangladesh en ser escollido para competir no Festival Internacional de Cinema de Cannes, e foi o filme inaugural na secci\u00f3n Directors' Fortnight. Tam\u00e9n foi escollido como o primeiro filme candidato de Bangladesh para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "492322", "revid": "23204", "url": "https://gl.wikipedia.org/wiki?curid=492322", "title": "Matir Moyna", "text": ""}
{"id": "492323", "revid": "23204", "url": "https://gl.wikipedia.org/wiki?curid=492323", "title": "B\u00e9gard", "text": "B\u00e9gard (en bret\u00f3n Bear) \u00e9 un concello bret\u00f3n localizado no noroeste do departamento de C\u00f4tes-d'Armor. A s\u00faa superficie \u00e9 de 36,41 km2 e a poboaci\u00f3n de 4808 habitantes.\nHistoria.\nO concello naceu logo da Revoluci\u00f3n como consecuencia da nacionalizaci\u00f3n de bens da abad\u00eda de B\u00e9gard.\nA rexi\u00f3n estivo habitada no neol\u00edtico como testemu\u00f1an os numerosos monumentos megal\u00edticos da zona. A primeiros do s\u00e9culo XIX contaba con tres menhires, o de Paskiou, o de Sant-Norvez e mais o de Kergezhenneg, este \u00faltimo o \u00fanico que a\u00ednda se conserva. En 1130 fundouse a abad\u00eda de B\u00e9gard, pertencente \u00e1 orde do C\u00edster e na Revoluci\u00f3n as cinco parroquias de Bodlezan, Gwenezhan, Lanneven, Sant-Norvez e Trezelan convert\u00e9ronse en concellos. En 1792 fusion\u00e1ronse nunha soa parroquia e no ano seguinte converteuse nun \u00fanico concello so o nome de B\u00e9gard. O 26 de outubro de 2004 o concello municipal subscribiu a campa\u00f1a de promoci\u00f3n do bret\u00f3n Ya d'ar brezhoneg. No inicio do curso 2019 un total de 165 alumnos recib\u00edan clases biling\u00fces, o que supu\u00f1a o 18,4% do alumnado do concello."}
{"id": "492324", "revid": "1131", "url": "https://gl.wikipedia.org/wiki?curid=492324", "title": "Ramalho Ortig\u00e3o", "text": "Jos\u00e9 Duarte Ramalho Ortig\u00e3o, nado no Porto o 24 de outubro de 1836 e finado en Lisboa o 27 de setembro de 1915, foi un escritor portugu\u00e9s.\nTraxectoria.\nJos\u00e9 Duarte Ramalho Ortig\u00e3o naceu no Porto, na Casa de Germalde, fregues\u00eda de Santo Ildefonso. Era o m\u00e1is vello de nove irm\u00e1ns e irm\u00e1s, fillos e fillas do primeiro-tenente de artillar\u00eda Joaquim da Costa Ramalho Ortig\u00e3o e da s\u00faa muller Ant\u00f3nia Alves Duarte Silva.\nViviu a s\u00faa infancia nunha quinta do Porto coa avoa materna, coa educaci\u00f3n a cargo dun t\u00edo av\u00f3 e padri\u00f1o Frei Jos\u00e9 do Sacramento. Na Facultade de Dereito da Universidade de Co\u00edmbra, frecuentou brevemente a carreira de Dereito. Ensinou franc\u00e9s e dirixiu o Colexio da Lapa no Porto, do cal seu pai fora director. Iniciouse no xornalismo colaborando no \"Jornal do Porto\" e no xornal de cariz mon\u00e1rquico \"O Correio\": \"Seman\u00e1rio Mon\u00e1rquico\" (1912-1913). Tam\u00e9n foi colaborador en diversas publicaci\u00f3ns peri\u00f3dicas, nalg\u00fans casos postumamente, entre as cales se destaca: \"Acci\u00f3n realista\" (1924-1926); \"O Ant\u00f3nio Maria\" (1879-1885;1891-1898); \"Branco e Negro\" (1896-1898); \"Brasil-Portugal\" (1899-1914); \"Contempor\u00e2nea\" (1915-1926); \"A Esperan\u00e7a\" (1865-1866; \"Galeria republicana\" (1882-1883); \"Gazeta Liter\u00e1ria do Porto\" (1868), \"Ideia Nacional\" (1915), \"A Prensa\" (1885-1891); \"O Occidente\" (1878-1915); \"Renascen\u00e7a\" (1878-1879?); \"Revista de Estudos Libres\" (1883-1886), \"A semana de Lisboa\" (1893-1895); \"A Arte Portuguesa\" (1895); \"Tiro e Sport\" (1904-1913); \"Ser\u00f5es\" (1901-1911); \"O Thalassa: seman\u00e1rio humor\u00edstico e de caricaturas\" (1913-1915) e, a t\u00edtulo p\u00f3stumo, no peri\u00f3dico \"O Azeitonense\" (1919-1920).\nA\u00ednda no Porto, envolveuse na Quest\u00e3o Coimbr\u00e3 co folleto \u00abLiteratura de hoje\u00bb, acabando por enfrontarse a Antero de Quental nun duelo de espadas, a quen apodou de covarde por insultar o cego e velli\u00f1o Ant\u00f3nio Feliciano de Castilho. Ramalho ficou fisicamente ferido no duelo efectuado o 6 de febreiro de 1866, no Jard\u00edn de Arca d'\u00c1uga.\nO ano seguinte, en 1867, visitou a Exposici\u00f3n Universal en Par\u00eds, da que resultou o libro \"Em Paris\", primeiro dunha serie de libros de viaxes. Insatisfeito coa s\u00faa situaci\u00f3n no Porto, mudouse para Lisboa coa familia, obtendo unha vacante para oficial da Academia das Ci\u00eancias de Lisboa.\nReencontrou en Lisboa o seu exalumno E\u00e7a de Queir\u00f3s e con el escribiu unha \u00abnovela execr\u00e1vel\u00bb (clasificaci\u00f3n dos autores no prefacio de 1884): \"O Misterio da Estrada de Sintra\" (1870), que marcou a aparici\u00f3n da novela policial en Portugal. O mesmo ano, Ramalho Ortig\u00e3o publicou ademais \"Hist\u00f3rias cor-de-rosa\" e iniciou a publicaci\u00f3n de \"Correio de Hoxe\" (1870-71). En xuntanza con E\u00e7a de Queiroz, xurdiron en 1871 os primeiros folletos de \"As Farpas\", do que veu a resultar a recompilaci\u00f3n en dous volumes so o t\u00edtulo \"Uma Campanha Alegre\". A finais de 1872, o seu amigo E\u00e7a de Queiroz partiu para A Habana exercer o seu primeiro cargo consular no estranxeiro, continuando Ramalho Ortig\u00e3o a redactar s\u00f3 \"As Farpas\".\nNon obstante, Ramalho Ortig\u00e3o torn\u00e1rase unha das principais figuras da chamada Xeraci\u00f3n de 70. Aconteceulle o que aconteceu a case todos os membros desa xeraci\u00f3n. Nunha primeira fase, pretend\u00edan aproximar Portugal das sociedades modernas europeas, cosmopolitas e anticlericais. Desilusionados coas \"luces europeas\" do progreso material, por\u00e9n, volv\u00e9ronse, nunha segunda fase, para as ra\u00edces de Portugal e para o programa dun \u00abreaportuguesamento de Portugal\u00bb. Foi desa segunda fase que resultou a constituci\u00f3n do grupo \u00abOs Vencidos da Vida\u00bb, do cal formaron parte, al\u00e9n de Ramalho Ortig\u00e3o, o Conde de Sabugosa, o Conde de Ficalho, o Marqu\u00e9s de Soveral, o Conde de Arnoso, Antero de Quental, Oliveira Martins, Guerra Junqueiro, Carlos Lobo de \u00c1vila, Carlos de Lima Mayer e Ant\u00f3nio C\u00e2ndido. \u00c1 intelectualidade proeminente da \u00e9poca xunt\u00e1base ent\u00f3n a nobreza, nun \u00faltimo esforzo para restaurar o prestixio da Monarqu\u00eda, tendo o Rei D. Carlos I, significativamente, sido elixido por unanimidade \u00abconfrade suplente do grupo\u00bb.\nTras o asasinato do Rei, en 1908, escribiu \"Rei D. Carlos: o martyrizado\". Coa implantaci\u00f3n da Rep\u00fablica, en 1910, pediu inmediatamente a Te\u00f3filo Braga a dimisi\u00f3n do cargo de bibliotecario da Real Biblioteca da Ajuda, escrib\u00edndolle que rexeitaba adherirse \u00e1 Rep\u00fablica \u00ab\"engrossando assim o abjecto n\u00famero de percevejos que de um buraco estou vendo nojosamente cobrir o leito da governa\u00e7\u00e3o\"\u00bb. Sa\u00edu axi\u00f1a para un exilio voluntario en Par\u00eds, onde comezou a escribir as \"\u00daltimas Farpas\" (1911-1914) contra o r\u00e9xime republicano. O conxunto de \"As Farpas\", m\u00e1is tarde reunidas en quince volumes, a que hai que engadir os dous volumes das \"Farpas Esquecidas\", e o referido volume das \"\u00daltimas Farpas\", foi a obra que m\u00e1is o notabilizou, escrita nun portugu\u00e9s moi rico, con intenci\u00f3ns pedag\u00f3xicas, sempre moi cr\u00edtico e revelando unha fina capacidade de observaci\u00f3n. E\u00e7a de Queiroz escribiu que Ramalho Ortig\u00e3o, nas \"Farpas\", \u00abestudou e pintou o seu pa\u00eds na alma e no corpo\u00bb.\nRegresou a Portugal en 1912 e, en 1914, dirixiu a c\u00e9lebre \"Carta dun velho a um novo\", a Jo\u00e3o do Amaral, onde saudou o lanzamento do movemento de ideas pol\u00edticas denominado Integralismo Lusitano:\nV\u00edtima de cancro, recolleuse na casa de sa\u00fade do Dr. Henrique de Barros, na ent\u00f3n \"Pra\u00e7a do Rio de Janeiro\", en Lisboa, falecendo en 27 de setembro de 1915, na s\u00faa casa da Cal\u00e7ada dos Caetanos, na Fregues\u00eda da Lapa.\nFoi Comendador da Orde de Cristo e Comendador da Imperial Orde da Rosa do Brasil. Al\u00e9n de bibliotecario na Real Biblioteca da Ajuda, foi secretario e oficial da Academia Nacional de Ciencias, vogal do Consello dos Monumentos Nacionais, membro da Sociedade Portuguesa de Xeograf\u00eda, da Academia das Belas Artes de Lisboa, do Gr\u00e9mio Literario, do Despacho Portugu\u00e9s de Leitura do Rio de Janeiro, e da Sociedade de Concertos Cl\u00e1ssicos do Rio de Janeiro. En Espa\u00f1a, foille atribu\u00eddo o grao de Excelent\u00edsimo Se\u00f1or Gran Cruz da Real Orde de Isabel a Cat\u00f3lica e foi membro da Academia de Historia de Madrid, da Sociedad Geogr\u00e1fica de Madrid, da Real Academia de Bellas Artes de San Fernando, da Uni\u00f3n Iberoamericana e da Real Academia Sevillana de Buenas Letras.\nReco\u00f1ecementos.\nCoa s\u00faa imaxe imprim\u00edronse dous billetes de 50 escudos do Estado Novo.\nVida persoal.\nO 24 de outubro de 1859, casou con Em\u00edlia Isaura Vila\u00e7a de Ara\u00fajo Vieira, de quen tivo tres fillos: Vasco, Berta e Maria Feliciana."}
{"id": "492325", "revid": "89787", "url": "https://gl.wikipedia.org/wiki?curid=492325", "title": "Raymond Cattell", "text": "Raymond Bernard Cattell, nado en Hill Top o 20 de marzo de 1905 e finado en Honolulu o 2 de febreiro de 1998 foi un psic\u00f3logo brit\u00e1nico-estadounidense, co\u00f1ecido pola s\u00faa investigaci\u00f3n psicom\u00e9trica das estruturas psicol\u00f3xicas intrapersoais. A s\u00faa obra explorou tam\u00e9n as dimensi\u00f3ns b\u00e1sicas da personalidade e o temperamento, o rango das capacidades cognitivas, as dimensi\u00f3ns din\u00e1micas da motivaci\u00f3n e da emoci\u00f3n, as dimensi\u00f3ns cl\u00ednicas da personalidade anormal, os padr\u00f3ns da sintalidade de grupo e do comportamento social, aplicaci\u00f3ns da investigaci\u00f3n da personalidade \u00e1 psicoterapia e a teor\u00eda da aprendizaxe, preditores da creatividade e do \u00e9xito, e moitos m\u00e9todos de investigaci\u00f3n multivariable, inclu\u00eddo o refinamento dos m\u00e9todos de an\u00e1lise factorial para explorar e medir eses campos. Cattell escribiu, coescribiu e editou case sesenta libros, m\u00e1is de cincocentos artigos e m\u00e1is de trinta probas psicom\u00e9tricas est\u00e1ndar, cuestionarios e \u00edndices. Segundo unha clasificaci\u00f3n citada habitualmente, Cattell foi o 16.\u00ba m\u00e1is eminente, o 7.\u00ba m\u00e1is citado na literatura cient\u00edfica e un dos m\u00e1is produtivos e tam\u00e9n controvertidos psic\u00f3logos do s\u00e9culo XX.\nCattell foi un dos primeiros en propo\u00f1er o uso dos m\u00e9todos da an\u00e1lise factorial en lugar do que chamaba \"teor\u00edas verbais subxectivas\" para explorar empiricamente as dimensi\u00f3ns b\u00e1sicas da personalidade, da motivaci\u00f3n e das capacidades cognitivas. Un dos resultados das aplicaci\u00f3ns de Cattell da an\u00e1lise factorial foi o descubrimento de dezaseis factores separados de caracter\u00edsticas primarias na esfera da personalidade normal (baseado no l\u00e9xico caracter\u00edstico). Denominou estes factores \"caracter\u00edsticas fonte\". Esta teor\u00eda dos factores da personalidade e do instrumento de autoinforme empregado para medilos co\u00f1ecidos como o modelo das dezaseis personalidade e o 16PF Questionnaire (16PF).\nCattell tam\u00e9n iniciou unha serie de estudos emp\u00edricos das dimensi\u00f3ns b\u00e1sicas doutros campos psicol\u00f3xicos: a intelixencia, a motivaci\u00f3n, a avaliaci\u00f3n da carreira e os intereses vocacionais. Cattell teorizou a existencia das intelixencias flu\u00edda e cristalizada para explicar a capacidade da cognici\u00f3n humana, investigou os cambios no Gf e no Gc durante a vida, e constru\u00edu o Culture Fair Intelligence Test para minimizar o nesgo da linguaxe escrita e do contexto cultural nos tests de intelixencia.\nPublicaci\u00f3ns.\nOs artigos e os libros de Cattell son os s\u00e9timos m\u00e1is frecuentemente referenciados en revistas de psicolox\u00eda do s\u00e9culo XX. As s\u00faas vinte e cinco publicaci\u00f3ns m\u00e1is citadas son:"}
{"id": "492326", "revid": "98629", "url": "https://gl.wikipedia.org/wiki?curid=492326", "title": "Debut (filme)", "text": "Debut (en ) \u00e9 un filme belaruso de 2017 dirixido por Anastasiya Miroshnichenko. Foi escollido como candidato de Belar\u00fas para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nOnce mulleres convictas nun c\u00e1rcere belaruso participan nunha obra de teatro."}
{"id": "492327", "revid": "25871", "url": "https://gl.wikipedia.org/wiki?curid=492327", "title": "Distrito de P\u00edsek", "text": "O distrito de P\u00edsek \u00e9 un do sete distritos que forman a rexi\u00f3n de Bohemia Meridional, Rep\u00fablica Checa, cunha poboaci\u00f3n estimada a principio do ano 2018 de 71\u00a0067\u00a0habitantes. At\u00f3pase situado ao suroeste do pa\u00eds, ao sur de Praga, preto da fronteira con Alema\u00f1a e Austria. A s\u00faa capital \u00e9 a cidade de P\u00edsek."}
{"id": "492329", "revid": "89787", "url": "https://gl.wikipedia.org/wiki?curid=492329", "title": "Carolina Mar\u00edn", "text": "Carolina Mar\u00eda Mar\u00edn Mart\u00edn, nada en Huelva o 15 de xu\u00f1o de 1993, \u00e9 unha xogadora de b\u00e1dminton espa\u00f1ola. Foi campioa ol\u00edmpica, tres veces campioa do mundo, catro veces campioa de Europa e n\u00famero un do mundo individual segundo a BWF, mantendo o posto durante un r\u00e9cord de 66 semanas.\nAmplamente considrada unha das mellores deportistas femininas no circu\u00edto do b\u00e1dminton, ten a distinci\u00f3n de recibir algunha medalla en case todos os torneos da BWF, ademais de lograr ouros consecutivos nos Xogos Ol\u00edmpicos, o campionato do mundo e o campionato de Europa. Ga\u00f1ou o mundial individual feminino tres veces, en 2014, 2015 e 2018, sendo a primeira muller en conseguilo. Tam\u00e9n ga\u00f1ou de xeito consecutivo o t\u00edtulo europeo en catro ocasi\u00f3ns, 2014, 2016, 2017 e 2018. Ga\u00f1ou a medalla de ouro ol\u00edmpica nos Xogos Ol\u00edmpicos de R\u00edo de Xaneiro."}
{"id": "492332", "revid": "23204", "url": "https://gl.wikipedia.org/wiki?curid=492332", "title": "Crystal Swan", "text": "Crystal Swan \u00e9 un filme belaruso de 2018 dirixido por Darya Zhuk. O filme foi escollido como candidato para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "492335", "revid": "89787", "url": "https://gl.wikipedia.org/wiki?curid=492335", "title": "G\u00f6sta Peterson", "text": "G\u00f6sta \"Gus\" Peterson, nado en Estocolmo o 25 de abril de 1923 e finado en Nova York o 28 de xullo de 2017, foi un fot\u00f3grafo sueco de moda.\nOs seus traballos fotogr\u00e1ficos apareceron en varias publicaci\u00f3ns e revistas inclu\u00edndo \"The New York Times\", \"Esquire\" e \"Harper's Bazaar\"."}
{"id": "492336", "revid": "23204", "url": "https://gl.wikipedia.org/wiki?curid=492336", "title": "Iz ada v ad", "text": "Iz ada v ad (en ; en ) \u00e9 un filme belaruso de 1997 dirixido por Dmitry Astrakhan. O filme foi escollido como candidato de Belar\u00fas para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "492337", "revid": "88215", "url": "https://gl.wikipedia.org/wiki?curid=492337", "title": "Sergei Makarov", "text": "Sergei Mikhailovich Makarov (en ), nado en Cheliabinsk o 19 de xu\u00f1o de 1958, \u00e9 un xogador de h\u00f3ckey sobre xeo ruso, d\u00faas veces campi\u00f3n ol\u00edmpico, que xogaba como \"winger\" dereito. Foi votado como un dos seis xogadores do equipo do centenario pola International Ice Hockey Federation (IIHF) nunha enquisa dirixida a un grupo de 56 expertos de dezaseis pa\u00edses.\nTraxectoria.\nMakarov foi adestrado totalmente na Uni\u00f3n Sovi\u00e9tica. Ga\u00f1ou dous campionatos do mundo j\u00fanior, e na segunda vitoria (1978) foi nomeado mellor xogador. Makarov tam\u00e9n ga\u00f1ou o ouro nos campionatos do mundo de 1978, 1979, 1981, 1982, 1983, 1986, 1989 e 1990 e na Copa Canad\u00e1 de 1981. Nos Xogos Ol\u00edmpicos de Inverno, ga\u00f1ou a medalla de ouro en 1984 e 1988 e a de prata en 1980 como membro do equipo sovi\u00e9tico. Na Uni\u00f3n Sovi\u00e9tica xogou once temporadas co CSKA Moscova (Ex\u00e9rcito Vermello), ga\u00f1ando o premio ao xogador sovi\u00e9tico do ano en tres ocasi\u00f3ns, sendo nomeado membro do equipo das estrelas en dez ocasi\u00f3ns e liderando a liga nove veces en puntos e tres en goles. Xunto con Igor Larionov e Vladimir Krutov, formou a \"li\u00f1a KLM\", unha das li\u00f1as de m\u00e1is talento e m\u00e1is temidas na historia do h\u00f3ckey. Recibiu a Orde da Bandeira Vermella do Traballo en 1984.\nEn 1989, Markarov recibiu o permiso por parte da Uni\u00f3n Sovi\u00e9tica para unirse \u00e1 National Hockey League cos Calgary Flames. Ga\u00f1ou o Calder Memorial Trophy como novato do ano con 31 anos. A s\u00faa porcentaxe de tiro de 25.9 foi a maior de todos os xogadores da NHL. Makarov tam\u00e9n xogou cos San Jose Sharks entre 1993 e 1995. Na temporada 1995-96 sa\u00edu do cadro dos Shark e non xogou, convert\u00e9ndose en axudante do adestrador da selecci\u00f3n rusa durante a copa do mundo.\nNa temporada 1996\u201397, Makarov fixo dous intentos de regreso, primeiro cos Dallas Stars, para os que xogou catro partidos entre o 15 e o 29 de novembro, ao que seguiu a participaci\u00f3n no HC Fribourg-Gott\u00e9ron na Nationalliga A su\u00edza cos seus antigos compa\u00f1eiros Vyacheslav Bykov e Andrei Khomutov.\nEn 2001 Makarov foi inclu\u00eddo no IIHF Hall of Fame durante o Ice Hockey World Championship de Alema\u00f1a. O 27 de xu\u00f1o de 2016, anunciouse que ser\u00eda inclu\u00eddo no Hockey Hall of Fame o 14 de novembro de 2016, xunto con Eric Lindros, Rogie Vachon e Pat Quinn (posthumously).\nVida persoal.\nDespois de separarse da s\u00faa primeira esposa Vera en Calgary, co\u00f1eceu a Mary, que traballara vendendo entradas para os San Jose Sharks. Casaron e tiveron dous fillos, Nikolai e Katerina. Makarov divorciouse posteriormente e marchou vivir a Rusia. A s\u00faa ex esposa e fillos viven en California.\nMakarov traballa como axente certificado de xogadores con xogadores rusos que queren xogar en Norteam\u00e9rica."}
{"id": "492338", "revid": "23204", "url": "https://gl.wikipedia.org/wiki?curid=492338", "title": "Moi Ivan, toi Abraham", "text": "Moi Ivan, toi Abraham (en ) \u00e9 un filme franco-belaruso de 1993 escrito e dirixido por Yolande Zauberman. Foi escollido como candidato de Belar\u00fas para o \u00d3scar \u00f3 mellor filme internacional na 67\u00aa edici\u00f3n dos premios, mais finalmente non foi nomeado."}
{"id": "492339", "revid": "98629", "url": "https://gl.wikipedia.org/wiki?curid=492339", "title": "Terenciano Mauro", "text": "Terenciano Mauro, en lat\u00edn \"Terentianus Maurus\", foi un poeta romano que viviu a finais do s\u00e9culo I e comezos do II, baixo Nerva e Traxano. Identif\u00edcase cun Terenciano que foi gobernador de Siene no Alto Exipto, encomiado por Marcial, e \u00e9 considerado membro do grupo \"novos poetas\" (\"poetae neoterici ou novelli\"). \nTraxectoria.\nEra orixinario da provincia romana de \u00c1frica, segundo o seu alcume \"Maurus\". \nCons\u00e9rvase incompleto un tratado seu en verso titulado \"De Litteris, Syllabis, Pedibus, Metris\", que trata sobre a prosodia e os diferentes tipos de metros, escrito con elegancia e sabedor\u00eda. \u00c9 seu o adaxio, a mi\u00fado citado erroneamente, que di: \"Pro captu lectoris habet sua fata libelli\" (\"O destino dos escritos var\u00eda segundo a capacidade dos lectores\"). Normalmente, con todo, s\u00f3 se menciona a segunda parte da frase, \"Habent sua fata libelli\", que se traduce como \"cada libro ten o seu destino\". \nO texto desta obra foi impreso por primeira vez en 1497. A reedici\u00f3n foi feita en 1531 polo editor parisiense Simon de Colines. Esta edici\u00f3n de 1531 foi composta cun tipo de letra Antiqua chamada \"Terentianus\", \u00e1s veces atribu\u00eddo erroneamente a Claude Garamond. \nUnha edici\u00f3n de Terenciano Mauro foi feita, en 1836, polo gran fil\u00f3logo alem\u00e1n Karl Lachmann, pioneiro da cr\u00edtica textual moderna, que tomou o seu nome (\"m\u00e9todo de Lachmann\")."}
{"id": "492341", "revid": "23204", "url": "https://gl.wikipedia.org/wiki?curid=492341", "title": "William Adam (malac\u00f3logo)", "text": "William Adam, nado o 27 de setembro de 1909 na Haia, e finado o 3 de novembro de 1988 en Bruxelas, foi un zo\u00f3logo belga-neerland\u00e9s, especialista en malacolox\u00eda, en particular no estudo dos cefal\u00f3podos.\nTraxectoria.\nFoi fillo do mari\u00f1o mercante William Adam e da s\u00faa esposa Constance Jeannette Barkhuijsen. Despois dos seus estudoa primarios e secundarios na Haia, visitou Xava entre 1926 e 1927. Ao su regreso estudou Biolox\u00eda na Universidade de Utrecht, obtendo o seu doutoramento en 1933, cunha tese sobre as gl\u00e1ndulas dos moluscos terrestres. Posteriormente ingresou no Museo de Ciencias Naturais de Bruxelas, onde foi ascendendo laboralmente. En 1952 adquiriu a cidadan\u00eda belga. \nAdam describi\u00f3 numerosas novas especies de xibas e outros sepi\u00f3lidos, entre outras \"Euprymna hoylei\", \"Sepia cottoni\", \"Sepia dollfusi\", \"Sepia dubia\", \"Sepia reesi\", \"Sepia sewelli\", \"Sepia thurstoni\", \"Sepia vercoi\" e \"Sepiola knudseni\". \nTam\u00e9n describiu outras especies de cefal\u00f3podos, como \"Alloteuthis subulata\", da familia dos lolix\u00ednidos (luras).\nHonores.\nEn 1957 foi nomeado acad\u00e9mico correspondente da Real Academia de Artes e Ciencias dos Pa\u00edses Baixos.\nAbreviatura.\nA abreviatuta Adam empr\u00e9gase pare reco\u00f1ecer a William Adam como autoridade na descrici\u00f3n e taxonom\u00eda en zoolox\u00eda."}
{"id": "492343", "revid": "22795", "url": "https://gl.wikipedia.org/wiki?curid=492343", "title": "William Adam", "text": "William Adam \u00e9 un antrop\u00f3nimo que pode referise a:"}
{"id": "492347", "revid": "98629", "url": "https://gl.wikipedia.org/wiki?curid=492347", "title": "William Adam (arquitecto)", "text": "William Adam, nado en 1689 en Kirkcaldy, Fife, Escocia, e finado en Edimburgo o 24 de xu\u00f1o de 1748, foi un canteiro, arquitecto e empresario escoc\u00e9s. \nTraxectoria.\nAdam foi o arquitecto m\u00e1is importante do seu tempo en Escocia, xa que dese\u00f1ou e constru\u00edu numerosas casas de campo e edificios p\u00fablicos e, frecuentemente, participou m\u00e1is como contratista que como arquitecto. \nEntre as s\u00faas obras m\u00e1is co\u00f1ecidas est\u00e1n a Casa Hopetoun, preto de Edimburgo, e a Casa Duff en Banff. \nO seu estilo exuberante e individual de construci\u00f3n en estilo palladiano, pero con detalles barrocos inspirados por John Vanbrugh e a arquitectura continental europea.\nNo s\u00e9culo XVIII Adam estaba considerado como o \u00abarquitecto universal\u00bb (\"Universal Architect\" en ingl\u00e9s) de Escocia. \nPor\u00e9n, desde o s\u00e9culo XX, os cr\u00edticos de arquitectura adoptaron unha postura m\u00e1is moderada: Colin McWilliam, por exemplo, buscou a calidade da s\u00faa obra \u00abao variar a un grao extremo\u00bb. \nAdemais de ser un arquitecto, Adam participou en varios esquemas empresariais de mellora industrial, entre elas a minar\u00eda do carb\u00f3n, extracci\u00f3n de sal, canteiras de pedra e mu\u00ed\u00f1os. \nEn 1731 comezou a constru\u00edr a s\u00faa propia propiedade en Kinross-shire, que el nomeou \"Blair Adam\". \nFoi o pai de tres arquitectos: John, Robert e James; os dous \u00faltimos foron os creadores do \u00abestilo Adam\u00bb."}
{"id": "492349", "revid": "23204", "url": "https://gl.wikipedia.org/wiki?curid=492349", "title": "Distrito de G\u00fctersloh", "text": "O distrito de G\u00fctersloh (en alem\u00e1n: \"Kreis G\u00fctersloh\") at\u00f3pase no nord\u00e9s do Estado de Renania do Norte-Westfalia, Alema\u00f1a.\nOrganizaci\u00f3n pol\u00edtico-administrativa.\nN\u00fameros de habitantes de 2005\nXeograf\u00eda.\nLimita: ao norte co distrito de Osnabr\u00fcck (Baixa Saxonia), ao leste coa cidade de Bielefeld e o distrito de Lippe, ao sur cos distritos de Padeborn e Soerst, e ao oeste co distrito de Warendorf. Pasa polo seu territorio o r\u00edo Ems."}
{"id": "492352", "revid": "98629", "url": "https://gl.wikipedia.org/wiki?curid=492352", "title": "Deva Victrix", "text": "Deva Victrix, ou simplemente Deva, foi unha cidade-fortaleza lexionaria situada na provincia romana de Britania. Nada como un simple asentamento, evolucionou at\u00e9 converterse na cidade de Chester, capital do moderno condado de Cheshire (Inglaterra). A s\u00faa construci\u00f3n est\u00e1 datada na d\u00e9cada 70 do s\u00e9culo I, cando a \"Legio II Adiutrix\" a edificou para empregala como fortaleza defensiva no seu avance contra os brigantes, tribo que habitaba o norte da illa.\nVarios factores levaron a pensar que estaba destinada a albergar unha base militar desde a que se iniciar\u00eda unha futura invasi\u00f3n a Irlanda; entre estes factores destacan a presenza dunha estrutura el\u00edptica \u00fanica nas fortalezas imperiais, o m\u00e9todo empregado na s\u00faa construci\u00f3n e o seu tama\u00f1o \u2014un 20\u00a0% maior que o resto dos fortes da zona\u2014. De feito, certos historiadores bas\u00e9anse nos factores indicados anteriormente \u00e1 hora de identificala como a capital de Gran Breta\u00f1a. No seu interior edific\u00e1ronse barrac\u00f3ns, celeiros, cuarteis militares, ba\u00f1os e un edificio de forma el\u00edptica do que se di que poder\u00eda actuar como a sede do gobernador da provincia. A fortaleza foi reconstru\u00edda en pedra a finais do s\u00e9culo I, cando foi ocupada pola \"Legio XX Valeria Victrix\"; outra reconstruci\u00f3n levouse a cabo dous s\u00e9culos m\u00e1is tarde. \u00c9 probable que esta lexi\u00f3n permanecese na fortaleza at\u00e9 a s\u00faa ca\u00edda en desuso, acaecida a finais do s\u00e9culo IV ou a principios do V.\nAo redor da fortaleza xurdiu un asentamento civil, cuxa localizaci\u00f3n impulsou a construci\u00f3n dun anfiteatro no sueste da mesma. O anfiteatro romano de Chester constitu\u00edu a edificaci\u00f3n militar m\u00e1is extensa de Britania; de feito pod\u00eda albergar no seu interior a 8000/10\u00a0000 persoas. Este asentamento militar permaneceu habitado trala marcha dos romanos, crecendo at\u00e9 converterse no que hoxe en d\u00eda \u00e9 a moderna cidade de Chester. Ao redor da fortaleza constru\u00edronse unha serie de asentamentos, entre os que est\u00e1n Boughton \u2014cidade que proporcionaba auga \u00e1 zona\u2014 e Handbridge \u2014onde se localizaba unha canteira de arenita e o Santuario de Minerva\u2014. Este santuario \u00e9 o \u00fanico edificio deste tipo constru\u00eddo na rocha dos existentes en Britania.\nHistoria.\nFundaci\u00f3n.\nSegundo os escritos do xe\u00f3grafo Claudio Ptolomeo, Deva estaba localizada nas terras dos \"cornovii\" celtas. Os \"cornovii\" eran unha tribo cuxas fronteiras limitaban cos brigantes ao norte e os ordovicos ao oeste, e cuxos dominios comprend\u00edan parte do que hoxe \u00e9 Cheshire, Shropshire e o norte de Gales.\nCando fracasaron as negociaci\u00f3ns entre o Imperio e os brigantes, unha tribo celta que ocupaba gran parte do Norte de Inglaterra, os romanos decidiron que a mellor forma de pacificar estes territorios era conquistalos. As campa\u00f1as que lideraron os comandantes romanos Frontino e Agr\u00edcola sald\u00e1ronse coa toma do norte da illa. Esta expansi\u00f3n \u2014efectiva durante o reinado do emperador Vespasiano\u2014 revelou a necesidade de edificar unha nova base militar situada nas inmediaci\u00f3ns da nova fronteira. O territorio de Chester constitu\u00eda un lugar ideal para emprazar unha fortaleza; ti\u00f1a acceso ao mar a trav\u00e9s do Dee e divid\u00eda os territorios de brigantes e ordovicos. A \"Legio II Adiutrix\" iniciou a construci\u00f3n dunha fortaleza de lexionarios a mediados da d\u00e9cada do ano 70.\nA fortaleza \u2014emprazada nun risco de rocha arenita\u2014 dominaba a ponte sobre o r\u00edo e localiz\u00e1base nas inmediaci\u00f3ns dun porto natural, que hoxe corresponde ao hip\u00f3dromo de Roodee; ademais, a curvatura do r\u00edo brindaba protecci\u00f3n de posibles ataques procedentes do sur ou do oeste. O Dee era navegable na s\u00faa totalidade, f\u00f3ra da zona na que exist\u00eda unha elevaci\u00f3n de rochas; situar \u00e1 fortaleza pasado este punto dificultar\u00eda o acceso ao porto. \u00c9 probable que a fortaleza necesitase uns 2\u00a0400\u00a0000\u00a0l de auga ao d\u00eda; a subministraci\u00f3n de auga depend\u00eda daquela que se obti\u00f1a nos mananciais naturais dos suburbios de Boughton, 1.6\u00a0km cara ao leste.\nUns lingotes de chumbo descubertos en Chester indican que a construci\u00f3n de Deva iniciouse no ano 74. \u00c9 factible que se constru\u00edran anteriormente edificios militares no lugar; de ser as\u00ed foron demolidos a fin de que fose posible constru\u00edr a fortaleza. Os primeiros edificios constru\u00edronse en madeira; no entanto, ditos edificios foron substitu\u00eddos de forma gradual por estruturas locais permanentes constru\u00eddas en pedra arenita. O lugar estaba defendido por unha muralla de 6 metros de altura, constru\u00edda con area, barro, cascallos e troncos, e por unha gabia de 3 metros de ancho e 1.5 metros de profundidade.\nEsta fortaleza ti\u00f1a a tradicional forma de \u00abcarta\u00bb presente nos \"castrum\" romanos \u2014rectangular coas esquinas redondeadas\u2014 e no seu interior hab\u00eda catro portas, situadas ao norte, ao sur, ao leste e ao oeste. Cubr\u00eda unha superficie de 25 hect\u00e1reas; de feito, constitu\u00eda a fortaleza m\u00e1is extensa constru\u00edda en Britania durante a d\u00e9cada do ano 70. Est\u00edmase que se empregaron 24\u00a0664 toneladas de madeira na primeira fase da s\u00faa construci\u00f3n, pois, para a edificaci\u00f3n dos edificios anexos a Deva, como o porto ou o anfiteatro, necesit\u00e1ronse 31\u00a0128 toneladas. No seu interior constru\u00edronse barrac\u00f3ns, celeiros (\"horrea\"), cuarteis militares (\"principia\") e termas. Todas as barracas ti\u00f1an as mesmas dimensi\u00f3ns: 82.5 metros de lonxitude e 11.8 metros de ancho.\n\u00c9 probable que o nome de Deva Victrix derive da protectora do Dee; xa que en lat\u00edn deusa dise \"diva\" ou \"dea\". Outra alternativa suxire que os romanos tomaron directamente o nome que empregaban os britanos para referirse ao r\u00edo. O termo Victrix \u2014presente no nome da fortaleza\u2014 ten a s\u00faa orixe na \"Legio XX Valeria Victrix\", que significa \u00abvitorioso\u00bb en lat\u00edn.; esta lexi\u00f3n empregaba esta fortaleza como base. Por outra banda, o nome da cidade de Chester deriva do termo latino \"castrum\" (pl: castra), que significa \u00abfortaleza\u00bb ou \u00abcampamento militar\u00bb: -\u00abchester\u00bb e -\u00abcastra\u00bb son sufixos com\u00fans entre os campamentos romanos que creceron at\u00e9 converterse en cidades inglesas.\n\"Legio XX Valeria Victrix\".\nNo ano 88, o emperador Domiciano enviou \u00e1 \"Legio II Adiutrix\" \u2014que at\u00e9 ent\u00f3n estaba acantonada en Deva Victrix\u2014 \u00e1 zona inferior do Danubio. Trala marcha desa lexi\u00f3n, a \"Legio XX Valeria Victrix\" trasladouse a esta fortaleza, abandonando o forte que constru\u00edra en Escocia (Inchtuthil). \u00c1 s\u00faa chegada, a \"Legio XX Valeria Victrix\" comezou a reconstru\u00edr Deva; dita reconstruci\u00f3n realizouse primeiro en madeira e, a finais de s\u00e9culo, en pedra. A nova muralla da fortaleza ti\u00f1a 1.36 metros de espesor na base e 1.06 metros de espesor na parte superior. Constru\u00edronse 22 torres a intervalos regulares de preto de 60 metros de separaci\u00f3n entre si; estas torres ti\u00f1an unha dimensi\u00f3n de 6.5 metros cadrados. Ampliouse a gabia ata que alcanzou os 7.5 metros de ancho e os 2.45 de profundidade. Calc\u00falase que se empregaron 55\u00a0452 toneladas de pedra a fin de reconstru\u00edr as defensas da fortaleza. Os barrac\u00f3ns de madeira foron substitu\u00eddos por edificios de pedra dun tama\u00f1o similar.\nPolo menos unha parte da \"Legio XX Valeria Victrix\" participou na construci\u00f3n do Muro de Hadri\u00e1n. A marcha destes soldados fixo que certos sectores da fortaleza caesen polo seu mal estado ou fosen abandonados. Esta lexi\u00f3n tomou parte na campa\u00f1a que Clodio Albino realizou na Galia en 196. Trala derrota do gobernador britano en Li\u00f3n, a \"Legio XX Valeria Victrix\" retirouse de novo a Britania.\nA principios do s\u00e9culo III ordenouse a reconstruci\u00f3n de Deva por mor da campa\u00f1a expansionista \u00e1 conta das tribos b\u00e1rbaras durante o reinado de Septimio Severo; esta vez empreg\u00e1ronse 309\u00a0181 toneladas m\u00e9tricas de pedra. Os escritores cristi\u00e1ns Xildas e Beda afirman que os m\u00e1rtires Xullo e Aar\u00f3n foron asasinados na \u00abcidade das lexi\u00f3ns\u00bb. No entanto, os historiadores relacionan esta \u00abcidade\u00bb con Isca Augusta (Caerleon). Un s\u00e9culo despois ordenouse o regreso de parte dos soldados que conformaban a lexi\u00f3n e a gornici\u00f3n acantonadas en Deva; esta decisi\u00f3n respond\u00eda \u00e1 pol\u00edtica imperial \u00e1 que estiveron suxeitas o resto das forzas do Imperio.\nDeclive e abandono.\nO achado de moedas romanas en Chester testemu\u00f1a a presenza de soldados romanos no lugar at\u00e9 o ano 383. Os principais edificios da fortaleza mantiv\u00e9ronse en bo estado at\u00e9 a segunda metade do s\u00e9culo IV, e os cuarteis de Deva continuaron estando habitados. \u00c9 posible que a retirada total dos efectivos de Chester se producira despois de que Magno M\u00e1ximo invadise a Galia en 383. O \"Notitia Dignitatum\" \u2014escrito c. de 395\u2014 pon de manifesto a ausencia de unidades militares en Deva; esta afirmaci\u00f3n indica que a fortaleza xa estaba abandonada nesta \u00e9poca. Se volveu empregarse esta fortaleza nalgunha ocasi\u00f3n foi en 410, cando os romanos se retiraron de Britania e o emperador romano de occidente \u2014Honorio\u2014 anunciou \u00e1s cidades de Gran Breta\u00f1a que as defensas que se constru\u00edron al\u00ed constitu\u00edan a s\u00faa \u00faltima protecci\u00f3n fronte aos invasores; por iso, \u00e9 probable que os civ\u00eds seguisen utilizando esta fortaleza e as s\u00faas defensas a fin de defenderse dos ataques procedentes do Mar de Irlanda.\nO abandono de Chester continuou a menor escala trala marcha das lexi\u00f3ns imperiais. A maior parte dos edificios caeron por falta de mantemento, a\u00ednda que algunhas das edificaci\u00f3ns m\u00e1is importantes mantiv\u00e9ronse en p\u00e9 durante alg\u00fan tempo. A pesar diso, \u00e9 probable que a cidade continuase sendo o centro militar e administrativo da rexi\u00f3n. Chester converteuse \u2014trala chegada dos anglosax\u00f3ns\u2014 nun asentamento co\u00f1ecido como \"Legacaestir\", termo que significa \u00abcidade das lexi\u00f3ns\u00bb no idioma deste pobo. A\u00ednda que non existen probas que o evidencien, os cronistas medievais afirmaron que a \"igrexa de San Pedro e San Pablo\" \u2014a actual catedral de Chester\u2014 era de orixe romana. Os muros da fortaleza repar\u00e1ronse e engad\u00edronse novas defensas trala conversi\u00f3n de Chester nun \"burh\" anglosax\u00f3n no ano 907. Moita da cachotar\u00eda romana foi reutilizada en \u00e9pocas posteriores.\nHistoria do seu descubrimento.\nNo s\u00e9culo XIV, Ranulf Higdon \u2014un monxe de Chester\u2014 describiu alg\u00fans dos restos romanos que se atopaban na fortaleza, inclu\u00eddo o sistema de rede de sumidoiros e as l\u00e1pidas. Tres s\u00e9culos despois, os anticuarios comezaron a interesarse polos restos; este interese incrementarase cos relatos acerca de Deva Victrix e cos descubrimentos que se realizaron, tales como un altar adicado a X\u00fapiter Tanaro. X\u00fapiter Tanaro \u2014ou Tanaris\u2014 era a versi\u00f3n romanizada do deus celta Taranis; Taranis \u00e9 o equivalente celta de X\u00fapiter, deus do trono. En 1725, William Stukeley escribiu sobre a existencia duns arcos romanos na porta oriental da cidade; ditos arcos foron demolidos en 1768. Un s\u00e9culo despois continuaron efectu\u00e1ndose descubrimentos de forma accidental; pouco antes da conclusi\u00f3n dun plan urban\u00edstico do s\u00e9culo XVIII achouse o complexo que albergaba as termas das lexi\u00f3ns. A Sociedade Arqueol\u00f3xica de Chester \u2014fundada en 1849\u2014 realizou un considerable n\u00famero de descubrimentos na zona e puxo en marcha unha serie de escavaci\u00f3ns; en 1886 abriuse o Museo Grosvenor a fin de amosar ao p\u00fablico os achados que se fixeron. Entre os descubrimentos que fixo esta sociedade destacan os restos de certos edificios da fortaleza e os asentamentos que se constru\u00edron ao seu ao redor. Na \u00e9poca comprendida entre 1962 e 1999 efectu\u00e1ronse preto de 50 escavaci\u00f3ns dentro e f\u00f3ra da fortaleza; ao seu termo obt\u00edvose nova informaci\u00f3n acerca de Deva Victrix. Financiadas polo Concello de Chester en colaboraci\u00f3n co English Heritage efectu\u00e1ronse unha serie de escavaci\u00f3ns nas inmediaci\u00f3ns do anfiteatro entre 2007 e 2009.\nRestos arqueol\u00f3xicos.\nAnfiteatro.\nA Sociedade Arqueol\u00f3xica de Chester redescubriu o anfiteatro da fortaleza en 1929; esta organizaci\u00f3n \u2014co apoio do ent\u00f3n primeiro ministro Ramsay MacDonald\u2014 protexeu o seu descubrimento das obras de construci\u00f3n dunha estrada que pretend\u00eda pasar por ese lugar. As escavaci\u00f3ns realizadas no lugar revelaron a existencia de cultivos sementados a finais da Idade do Ferro, as\u00ed como que o anfiteatro foi constru\u00eddo en d\u00faas fases. Un primeiro anfiteatro constru\u00eduse en madeira pouco despois da construci\u00f3n da fortaleza; o di\u00e1metro maior deste edificio med\u00eda 75 metros, o menor 67 metros. Existen varios factores que indican que este edificio foi concibido como unha estrutura temporal: non existen probas de que o anfiteatro recibise reparaci\u00f3n algunha, non contaba cunha construci\u00f3n moi s\u00f3lida \u2014os cimentos ti\u00f1an unha profundidade de 0,6 metros\u2014 e era moito m\u00e1is pequeno que o edificio de pedra posterior. Este edificio foi substitu\u00eddo durante a \u00e9poca flavia por outro constru\u00eddo en pedra; o di\u00e1metro maior deste anfiteatro med\u00eda 95,7 metros, e o menor 87,2 metros. A\u00ednda que o anfiteatro creceu, dita ampliaci\u00f3n limit\u00e1base ao n\u00famero de asentos. Escavaci\u00f3ns posteriores indicaron que se trataba dunha estrutura dividida en dous niveis e capaz de albergar a 8000 ou 10\u00a0000 espectadores. O tama\u00f1o deste edificio \u00e9 indicador da abundante poboaci\u00f3n civil que habitaba nas inmediaci\u00f3ns da fortaleza, as\u00ed como da presenza de cidad\u00e1ns ricos. Como resultado da \u00faltima fase de construci\u00f3n, alzouse o anfiteatro militar m\u00e1is amplo de Britania. Dito edificio \u00e9 un \"Scheduled Ancient Monument\".\nOs usos que se deron ao anfiteatro foron moi diversos. A consecuencia da s\u00faa proximidade \u00e1 fortaleza, utilizouse como campo de adestramento, e tam\u00e9n para acoller a celebraci\u00f3n de espectaculares xogos; estes estaban protagonizados por acr\u00f3batas, loitadores e gladiadores profesionais. Os muros do anfiteatro ti\u00f1an 0,9 metros de espesor e unha altura de preto de 12 metros. O pequeno tama\u00f1o dos contrafortes \u00e9 reflexo do seu uso decorativo.\nEn 1738 achouse parte dun friso de lousa \u2014cuxa elaboraci\u00f3n se remonta ao s\u00e9culo II\u2014 que representaba a un \"retiarius\" ou a un loitador de rede; dito friso foi empregado para decorar a tumba dun gladiador que combatera al\u00ed. Investigaci\u00f3ns posteriores descubriron unha pequena figura de bronce dun gladiador, partes dun conco romano no que se retrataron escenas dun concurso de loitadores, e un anaco dunha espada (\"gladius\"). Gran parte da cachotar\u00eda empregada na construci\u00f3n do anfiteatro volveu ser utilizada na edificaci\u00f3n da igrexa de San Xo\u00e1n e do mosteiro de Santa Mar\u00eda.\nInscrici\u00f3n no Sal\u00f3n do Mercado.\nEste \u00e9 un fragmento dunha inscrici\u00f3n moito m\u00e1is grande, finamente tallada na lousa galesa, que foi descuberta preto do 'principia' do forte. O arque\u00f3logo David J.P. Mason dixo que:\nExemplos de inscrici\u00f3ns importantes desta natureza incl\u00faen tratados con tribos locais e declaraci\u00f3ns de dereitos. O texto desta inscrici\u00f3n non pode reconstru\u00edrse a partir deste pequeno fragmento, pero parece falar da \"fortaleza\", unha \"conclusi\u00f3n amigable\" e de algu\u00e9n que est\u00e1 \"en contra do r\u00e9xime\".\n\"Canabae legionis\".\n\u00d3 redor do asentamento civil (\"canabae legionis\") que se estableceu nas inmediaci\u00f3ns da fortaleza durante a ocupaci\u00f3n romana, apareceu un nutrido grupo de comerciantes que impulsaron o establecemento de pr\u00f3speras relaci\u00f3ns comerciais cos soldados destinados en Deva. Este asentamento era administrado por un consello electo no canto de polo ex\u00e9rcito; no entanto, a consecuencia de que moitos soldados se retiraban no \"canabae legionis\", este era para todos os efectos unha colonia de veteranos. Os cemiterios estaban localizados en torno ao cami\u00f1o que conduc\u00eda ao asentamento, convenientemente separado das zonas urbanas. O Museo Grosvernor conta con m\u00e1is de 150 l\u00e1pidas; constit\u00fae a maior colecci\u00f3n de l\u00e1pidas romanas orixinarias dunha \u00fanica localizaci\u00f3n de todo o territorio britano. A pesar diso, os soldados empregaron un considerable n\u00famero de tumbas a fin de reparar a parte norte da muralla. O asentamento estendeuse at\u00e9 localizarse ao leste, sur e oeste da fortaleza; as\u00ed mesmo, edific\u00e1ronse tendas a 300 metros da zona amurallada. Ao leste da fortaleza localiz\u00e1base o terreo polo que os soldados celebraban os desfiles; ao norte edific\u00e1ronse os ba\u00f1os, e ao sur un \"mansio\", un enorme edificio que serv\u00eda para que se hospedasen os funcionarios gobernamentais. Os edificios do \"canabae\" constru\u00edronse orixinalmente en madeira, pero a principios do s\u00e9culo II reconstru\u00edronse en pedra. Este asentamento e a s\u00faa poboaci\u00f3n aumentaron en tama\u00f1o e n\u00famero respectivamente durante o transcurso dos s\u00e9culos II e III, e continuou habitado trala marcha das lexi\u00f3ns, pasando a formar parte da moderna cidade de Chester.\nOs ba\u00f1os.\nDeva Victrix acolleu no seu interior un complexo de ba\u00f1os (\"thermae\") constru\u00eddo en pedra e formig\u00f3n e concibido co fin de que os soldados mantivesen unha hixiene axeitada e o empregaran no seu tempo libre. As \"thermae\" \u2014localizadas nas inmediaci\u00f3ns da porta sur\u2014 ti\u00f1an unhas dimensi\u00f3ns de 82.6 metros por 85.5 metros, unha altura de 16.1 metros, e os seus muros un espesor de 1.2 metros. A s\u00faa construci\u00f3n completouse a finais do reinado do emperador Vespasiano.\nAs \"thermae\" ti\u00f1an no seu interior un vest\u00edbulo (\"vestibulum\"), un ximnasio (\"basilica thermarum\"), unha sauna (\"sudatorium\"), unha estancia fr\u00eda cunha piscina de auga xeada (\"frigidarium\"), unha sala seca (\"tepidarium\") e unha habitaci\u00f3n c\u00e1lida cunha piscina de auga quente (\"caldarium\"). O complexo albergaba ademais un patio no que se realizaban deportes (\"palaestra\"). O chan dos ba\u00f1os \u2014que recib\u00eda calor a trav\u00e9s dun hipocausto conectado a tres fornos\u2014 era de mosaico. A fin de manter a calor nos fornos, os soldados ti\u00f1an que cortar diariamente varias toneladas m\u00e9tricas de madeira.\nOs ba\u00f1os estaban en funcionamento 24 horas ao d\u00eda, e representaban un consumo diario de aproximadamente 850\u00a0000 litros de auga. Procedente dos mananciais naturais de Boughton, a auga chegaba ao complexo a trav\u00e9s dun sistema subterr\u00e1neo de tubaxes de chumbo que conectaba cun acueduto constru\u00eddo preto da porta este. Antes de chegar \u00e1s termas, a auga permanec\u00eda un tempo en enormes tanques.\nAo longo da historia destru\u00edronse importantes partes dos ba\u00f1os \u2014a consecuencia dun plan de desenvolvemento urban\u00edstico (1863) e das obras de construci\u00f3n do Grosvenor Shopping Mall (1963)\u2014. Hoxe en d\u00eda \u00e9 posible ver as columnas de arenita que albergaban os ba\u00f1os desde os \u00abXard\u00edns Romanos\u00bb, situados f\u00f3ra de Pepper Street e as columnas \u2014cuxa altura orixinal era de 5.9 metros, hoxe miden 0.75 metros. No soto do 39 de Bridge Street \u00e9 posible contemplar os restos dunha das secci\u00f3ns do hipocausto.\nCanteira.\nNa construci\u00f3n desta fortaleza empregouse pedra arenita que os romanos obti\u00f1an dunha canteira situada al\u00e9n do r\u00edo, ao sur da fortaleza. Hoxe en d\u00eda poden observarse os restos desta canteira desde o distrito de Handbridge. No s\u00e9culo II tallouse na pedra desta canteira un santuario a Minerva, quizais a fin de protexer aos que traballaban al\u00ed. A pesar do desgaste ao que foi sometida a rocha, a\u00ednda pode observarse o tallado dunha figura cunha lanza, un escudo e un moucho no ombreiro esquerdo; este animal simboliza a sabedor\u00eda. Tam\u00e9n permanece visible un altar no que se depositaban as ofrendas.\nPosible capital de Britania.\nEn 1939 realiz\u00e1ronse novos descubrimentos; os investigadores acharon unha secci\u00f3n de chan pavimentada, e os muros de dous edificios el\u00edpticos pouco com\u00fans, un encima do outro. Estes edificios \"el\u00edpticos\" foron descubertos parcialmente detr\u00e1s da sala do mercado de Chester. O curioso destes edificios radica na ausencia dun precedente no resto de fortalezas lexionarias do Imperio. Estas edificaci\u00f3ns \u2014rodeadas por unha serie de almac\u00e9ns\u2014 estaban situadas cerca do centro da fortaleza, e contaban coas s\u00faas propias termas. A presenza dun segundo complexo de ba\u00f1os era moi infrecuente, pois as fortalezas ordinarias contaban cun \u00fanico edificio desta clase. A\u00ednda que a construci\u00f3n do sitio iniciouse cara ao ano 80, as obras abandon\u00e1ronse pouco despois e non finalizaron por completo at\u00e9 aproximadamente o ano 230. O primeiro edificio foi un prestixioso edificio realizado con cimentaci\u00f3ns de formig\u00f3n e canter\u00eda finamente labrada, e foi probablemente o mellor edificio de toda a fortaleza. Tecnicamente falando non era el\u00edptico, sen\u00f3n arqueado, co sal\u00f3n central formado a partir de dous arcos que se cruzan, e isto fai que sexa \u00fanico no Imperio Romano. Desco\u00f1\u00e9cese a s\u00faa funci\u00f3n. Non hab\u00eda asentos dentro dos arcos, o que indica que non era un teatro, e a mellor suposici\u00f3n dos arque\u00f3logos foi que as doce alcobas pod\u00edan ter imaxes dos deuses, co templo dedicado aos doce deuses primarios do pante\u00f3n romano. Ou, alternativamente, a forma oval pode representar a forma do mundo romano co\u00f1ecido, pero non hai evidencias que apoien iso. \nEste estra\u00f1o edificio ti\u00f1a unhas dimensi\u00f3ns de 60 por 33 metros, e posu\u00eda un patio de forma ovalada cunha fonte no seu centro; este ti\u00f1a unhas dimensi\u00f3ns de 14 por 9 metros, e estaba rodeado por 12 habitaci\u00f3ns con forma de cu\u00f1a. Certas escavaci\u00f3ns descubriron a base da fonte e a tubaxe de chumbo que transportaba a auga. As 12 estancias situadas ao redor do patio ti\u00f1an unha entrada arqueada de 4 metros de ancho e 5.5 metros de altura. Non se sabe se o primeiro edificio se completou algunha vez, pero seguramente xa estaba destru\u00eddo nos anos 90 d.C. e o sitio foi utilizado posteriormente como vertedoiro de lixo da fortaleza durante moitas d\u00e9cadas.\nO segundo edificio el\u00edptico foi constru\u00eddo sobre o primeiro, e a\u00ednda que o arquitecto debeu ter co\u00f1ecemento do dese\u00f1o exacto do edificio anterior, o dese\u00f1o do segundo modificouse lixeiramente. A\u00ednda que parece moi semellante ao primeiro, empregou diferentes di\u00e1metros de arco para lograr un dese\u00f1o lixeiramente \"m\u00e1is ancho\". O segundo edificio \"el\u00edptico\" non se constru\u00edu ata preto do ano 220 d.C., e iso confirmouno unha moeda do Emperador Elagabalus baixo unha das lousas do pavimento. Crese que o segundo edificio puido sobrevivir ata o final do dominio e influencia romanos en Gran Breta\u00f1a.\nA estrutura el\u00edptica non constit\u00fae a \u00fanica diferenza entre esta e o resto de fortalezas romanas constru\u00eddas en Britania. Deva Victrix era un 20\u00a0% m\u00e1is extensa \u20144 hect\u00e1reas\u2014 que as fortalezas de Eboracum (York) \u2014ulterior capital de Britania Inferior\u2014 e Isca Augusta (Caerleon). As\u00ed mesmo, as murallas de Chester foron constru\u00eddas empregando enormes bloques de arenita sen utilizar o morteiro; iso require un maior esforzo e habilidade que os m\u00e9todos usados na construci\u00f3n de Eboracum e Isca Augusta e adoitaba estar reservado para edificar estruturas importantes como templos ou murallas de cidades, non de fortalezas. A infrecuente existencia de edificios situados no coraz\u00f3n do forte \u2014contabilizando as 4 hect\u00e1reas nas que Deva era m\u00e1is grande que outras fortalezas\u2014 deu p\u00e9 a que moitos historiadores afirmen que o administrador provincial ordenou a s\u00faa construci\u00f3n. Cando as obras se iniciaron, o gobernador britano era Cneo Xullo Agr\u00edcola; de feito, as tubaxes de chumbo que conduc\u00edan a auga \u00e1 estrutura el\u00edptica levan inscrito o seu nome. Ditas inscrici\u00f3ns constit\u00faen a \u00fanica proba de que un edificio da provincia estaba baixo o seu control directo. Todas as diferenzas mencionadas suxiren que esta fortaleza puido ser a sede administrativa de Agr\u00edcola en Britania, sendo dese modo e para todos os efectos a capital provincial. Unha investigaci\u00f3n levada a cabo polo programa televisivo \"Timewatch\" especulou con esta posibilidade.\nOutro importante factor que reforza esta hip\u00f3tese \u00e9 a presenza dun porto. Desde Deva era accesible Irlanda (Hibernia), un territorio que Agr\u00edcola ti\u00f1a intenci\u00f3n de conquistar; mesmo puxo en marcha unha expedici\u00f3n \u00e1 illa, a\u00ednda que non se co\u00f1ece o lugar exacto do desembarco. Partindo da pol\u00edtica expansionista levada a cabo durante o reinado da \"dinast\u00eda flavia\", a localizaci\u00f3n de Deva preto da fronteira fac\u00eda m\u00e1is r\u00e1pidas e sinxelas as tarefas administrativas. Independentemente dos plans imperiais para esta fortaleza, Londinium, centro comercial e econ\u00f3mico da illa, alzouse como a capital provincial; isto reflicte unha transici\u00f3n da pol\u00edtica expansionista imperial a unha pol\u00edtica que avogaba pola consolidaci\u00f3n dos territorios conquistados."}
{"id": "492357", "revid": "56817", "url": "https://gl.wikipedia.org/wiki?curid=492357", "title": "Dieppe", "text": "Dieppe \u00e9 un concello franc\u00e9s situada no departamento de Seine-Maritime da rexi\u00f3n de Normand\u00eda. A s\u00faa superficie \u00e9 de 11.67\u00a0km2 e a poboaci\u00f3n de 29.080 habitantes.\nA localidade, co\u00f1ecida popularmente como a \"vila dos catro portos\" (Transmanche, o porto do comercio, o porto da pesca e o porto do pracer) est\u00e1 na costa da Mancha, a 60\u00a0km ao norte de Ru\u00e1n e a 170 de Par\u00eds, na foz do Arques no profundo val que separa a chaira de Pays de Caux do Petit-Caux.\nHistoria.\nExisten na zona alg\u00fans restos da \u00e9poca galo-romana pero a localidade data do establecemento dos viquingos no ano 910 na foz do \"Tella\", que denominaron \"Dj\u00fapr\" (a profunda) ou \"Dj\u00fap\u00e1\" (a ribeira profunda), os pescadores ocuparon esporadicamente o lugar para pescar arenque, a primeira menci\u00f3n do lugar data de 1030 nunha carta que menciona un pequeno porto de pesca chamado Dieppe pr\u00f3ximo ao castelo de Arques. Logo da conquista de Inglaterra o pequeno porto pesqueiro desenvolveu nunha importante ligaz\u00f3n entre Normand\u00eda e Inglaterra.\nAo longo da s\u00faa historia a localidade quedou completamente destru\u00edda d\u00faas veces, a primeira en 1195 polas tropas de Filipe II e a segunda en agosto de 1694 por unha frota anglo-neerlandesa dirixida polo almirante Berkeley, que quer\u00eda destru\u00edr as posici\u00f3ns dos corsarios franceses, que operaban na canle da Mancha. E as\u00ed Dieppe debe a s\u00faa aparencia barroca \u00e1 s\u00faa reconstruci\u00f3n posterior."}
{"id": "492358", "revid": "1131", "url": "https://gl.wikipedia.org/wiki?curid=492358", "title": "Banff, Aberdeenshire", "text": "Banff \u00e9 unha vila escocesa do concello de Aberdeenshire. A s\u00faa poboaci\u00f3n estimada a mediados de 2016 era de 4100 habitantes.\nXeograf\u00eda.\nA vila est\u00e1 situada ao leste de Escocia, na ba\u00eda de Banff, fronte \u00e1 cidade de Macduff ao outro lado do estuario do r\u00edo Deveron, na costa do mar do Norte e preto da cidade de Aberdeen. Dista 195 km de Edimburgo e 702 km de Londres.\nHistoria.\nBanff \u00e9 un antigo burgo real, e foi a capital do condado hist\u00f3rico de Banffshire."}
{"id": "492362", "revid": "23204", "url": "https://gl.wikipedia.org/wiki?curid=492362", "title": "Banff", "text": "O top\u00f3nimo Banff pode referirse a:"}
{"id": "492367", "revid": "98629", "url": "https://gl.wikipedia.org/wiki?curid=492367", "title": "Banff (cr\u00e1ter)", "text": "Banff \u00e9 o nome dun pequeno cr\u00e1ter de impacto no planeta Marte situado a 17,7\u00b0 sur e -30,8\u00b0 Oeste. \nO impacto causou unha abertura de 5 km de di\u00e1metro na superficie do planeta. \nO nome foi aprobado en 1976 pola Uni\u00f3n Astron\u00f3mica Internacional en honor \u00e1 localidade canadense de Banff, nas abas do Parque Nacional Banff."}
{"id": "492370", "revid": "98629", "url": "https://gl.wikipedia.org/wiki?curid=492370", "title": "Garcia de Resende", "text": "Garcia de Resende, nado en \u00c9vora en 1470 e finado na mesma cidade o 3 de febreiro de 1536, foi un poeta, cronista, m\u00fasico, pintor e arquitecto portugu\u00e9s. \nTraxectoria.\nFillo de Francisco de Resende, fidalgo da corte de Afonso V de Portugal, \"criado\" do bispo da diocese de \u00c9vora Garcia de Meneses, a quen Xo\u00e1n II de Portugal doou o 28 de xu\u00f1o de 1484 unha Herdade no termo de \u00c9vora, e da s\u00faa muller Beatriz Boto, que viviu en dita vila.\nEn 1490 era mozo da c\u00e1mara de Xo\u00e1n II (1481-1495), e o ano seguinte o seu \"mo\u00e7o de escrevaninha\" ou secretario particular, cargo que exerc\u00eda a\u00ednda en Alvor, onde o soberano veu a falecer. C\u00f3ubolle ser designado secretario-tesoureiro da fastosa embaixada liderada por Trist\u00e3o da Cunha, enviada por Manuel I (1495-1521) ao papa Le\u00f3n X. Os \u00faltimos anos de vida pasounos en \u00c9vora, onde era propietario.\nComo moitos homes do Renacemento, Garcia de Resende ti\u00f1a moitas facetas: trobaba, tanx\u00eda, dese\u00f1aba e p\u00e9nsase que era entendido en arquitectura militar.\nAlg\u00fans historiadores consid\u00e9rano o iniciador do \"ciclo dos Castros\", pois as s\u00faas trobas referentes \u00e1 morte de In\u00e9s de Castro son o m\u00e1is antigo documento po\u00e9tico co\u00f1ecido versando sobre o asunto. Escribiu a \"Miscel\u00e2nea\" en redondillas, curiosa anotaci\u00f3n de personaxes e de acontecementos, nacionais e europeos. Nesa obra atrib\u00fae en versos a Gil Vicente a innovaci\u00f3n da comedia de costumes en Portugal, cando o teatro da \u00e9poca se limitaba a ser un mixto de teatro lit\u00farxco e teatro pastoril, conforme afirma Clovis Monteiro que transcribiu o seguinte fragmento da citada obra e no cal \u00e9 tam\u00e9n citado Juan del Encina:\nMais o que tornou Resende co\u00f1ecido foi o \"Cancioneiro Geral\", publicado en 1516, que reuniu as composici\u00f3ns po\u00e9ticas producidas nas cortes de D. Afonso V (1438-81), D. Jo\u00e3o II e D. Manuel I, t\u00e9ndolle redactado un pr\u00f3logo dedicado ao pr\u00edncipe D. Jo\u00e3o e composto as corenta e oito trobas con que encerra a obra.\nFoi sepultado en campa armoriada con bras\u00f3n e timbre dos de Resende, en Capela que institu\u00edu en 1520 na cerca do Convento do Espinheiro, en \u00c9vora.\nEn 1933 o Concello de Lisboa homenaxeou o escritor dando o seu nome a unha r\u00faa na Calzada de Carriche."}
{"id": "492376", "revid": "15490", "url": "https://gl.wikipedia.org/wiki?curid=492376", "title": "L\u00e9opold Eyharts", "text": "L\u00e9opold Eyharts, nado en Biarritz, Francia, o 28 de abril de 1957, \u00e9 un astronauta franc\u00e9s que formou parte das misi\u00f3ns Soiuz TM-26, Soiuz TM-27, STS-123 e STS-122 e formou parte da Expedici\u00f3n 16 \u00e1 Estaci\u00f3n Espacial Internacional.\nTraxectoria.\nEyharts graduouse en F\u00edsica pola Universidade de Colonia en 1977, e \u00e9 m\u00e1ster en f\u00edsica experimental 1983. Doutorouse en F\u00edsica en 1986 e ten un grao menor en fisiolox\u00eda humana.\nEwald traballou como enxe\u00f1eiro na Academia da Forza A\u00e9rea de Salon-de-Provenceen 1979. Cualificouse como piloto en Tours en 1980 e graduouse na escola de pilotos de proba de Istres en 1988. En 1990 foi seleccionado como astronauta polo CNES e asignado ao programa Hermes de avi\u00f3n espacial tripulado. Entre 1991 e 1993 adestrouse no Centro de Adestramento Yuri Gagarin cerca de Moscova. Formou parte da avaliaci\u00f3n do transbordador espacial Buran en Moscova, onde voo no Tupolev 154 modificado para simular o transbordador. Entrou no corpo europeo de astronautas, dependente da ESA, en 1992. Posteriormente foi membro das misi\u00f3ns Soiuz TM-26, Soiuz TM-27, STS-123 e STS-122 e da Expedici\u00f3n 16 \u00e1 ISS."}
{"id": "492380", "revid": "23204", "url": "https://gl.wikipedia.org/wiki?curid=492380", "title": "Casa da Moeda de M\u00e9xico", "text": "A Casa de Moeda de M\u00e9xico (OM pola s\u00faa marca de ceca) \u00e9 un \u00f3rgano descentralizado do Goberno federal mexicano, dependente da Secretar\u00eda de Facenda e Cr\u00e9dito P\u00fablico, responsable da cu\u00f1axe das moedas de curso legal no pa\u00eds consonte os par\u00e1metros que establezan os decretos do Congreso da Uni\u00f3n e as ordes de cu\u00f1axe do Banco de M\u00e9xico.\u200b \nFundouse en 1535 e \u00e9 a m\u00e1is antiga de Am\u00e9rica.\nHistoria.\nFundaci\u00f3n e etapa do vicerreinado.\nA Real Casa de Moeda de M\u00e9xico (ou Ceca de M\u00e9xico), dependente da Coroa espa\u00f1ola, foi establecida mediante a Real c\u00e9dula do 11 de maio de 1535, executada polo vicerrei Antonio de Mendoza. Inicialmente instalouse nas denominadas \"Casas vellas de Moctezuma\", propiedade de Hern\u00e1n Cort\u00e9s. Por\u00e9n, en 1536 decidiuse a construci\u00f3n dun edificio acaroado ao Pazo do Vicerreinado (hoxe Museo Nacional das Culturas do Mundo), na r\u00faa que, por tal motivo, acabou por chamarse \"da Moeda\".\nA Casa da Moeda funcionou durante m\u00e1is de dous s\u00e9culos mediante concesi\u00f3n a persoas, que adquir\u00edan os oficios de tesoureiro, ensaiador, tallador, escrib\u00e1n, xu\u00edz de balanza, alcalde ou alguacil. A ceca limit\u00e1base a cu\u00f1ar a moeda e a entregarlla aos seus donos logo de deducir os correspondentes dereitos de operaci\u00f3n e de se\u00f1oriaxe (ou beneficio do goberno derivado da emisi\u00f3n).\nDesde a s\u00faa fundaci\u00f3n, a Casa de Moeda de M\u00e9xico produciu moedas (como o real de oito) que, en reco\u00f1ecemento da s\u00faa calidade e boa lei, traspasaron as fronteiras mexicanas e circularon como medio de cambio internacional nos s\u00e9culos XVII, XVIII e XIX en moi diversas partes do mundo, como os reinos de Europa Occidental, Xap\u00f3n e a China, e os Estados Unidos, onde se deu en chamar \"d\u00f3lar espa\u00f1ol\" (\"Spanish dollar\").\u200b\nO metal m\u00e1is cu\u00f1ado nesta ceca foi a prata, extra\u00edda das minas mexicanas, a\u00ednda que a partir de 1679 comezaron a cu\u00f1arse tam\u00e9n cantidades limitadas de ouro. O cobre utilizouse s\u00f3 na primeira \u00e9poca de operaci\u00f3ns da ceca e, posteriormente, despois de 1814 no contexto da crise provocada pola revoluci\u00f3n de independencia.\nAs primeiras moedas, de prata, corresponden \u00e1 \u00e9poca do reinado de Carlos e Xoana (Carlos I de Espa\u00f1a e a s\u00faa nai, Xoana I de Castela). Nos anversos destas primeiras emisi\u00f3ns am\u00f3sase un escudo con castelos e le\u00f3ns xunto cos nomes dos reis, e no reverso as Columnas de H\u00e9rcules. Estas moedas cu\u00f1\u00e1ronse en d\u00faas series: a primeira (1536-1542) cunhas columnas sinxelas e a segunda (1542-1572) coas columnas adobiadas cunhas ondas mari\u00f1as.\nEn 1572 Filipe II de Espa\u00f1a introduciu na moeda a impresi\u00f3n dunha cruz e as armas do reino, que se mantiveron ata a aparici\u00f3n en 1732 do tipo columnario, que presentaba dous globos terrestres sobre ondas mari\u00f1as, cunha coroa real enriba, flanqueadas polas Columnas de H\u00e9rcules, de onde colleron o seu nome. As moedas columnarias foron sucedidas en 1773 polas chamadas \"de busto\", por teren a efixie dos reis de Espa\u00f1a nos seus anversos.\nA moeda base do sistema monetario de prata era o real de oito ou peso, complementado con outras denominaci\u00f3ns inferiores de 4 reais, 2 reais, 1 real e \u00bd real. En ouro, os valores eran os oito escudos ou onza, 4 escudos, dous escudos e 1 ecudo.\nO mineral tra\u00eddo das minas era examinado primeiramente polo ensaiador para certificar a s\u00faa pureza. A fundici\u00f3n fac\u00edase nun forno de crisol e posteriormente vert\u00edase o metal en moldes. As barras resultantes eran aplanadas sobre unha bigornia e logo recort\u00e1banse para obter discos da forma aproximada das moedas. A cu\u00f1axe foi inicialmente artesanal, a golpe de martelo sobre os cu\u00f1os. O resultado eran moedas irregulares, que se chamaban coloquiamente \"macuquinas\", cos bordos recortados, que logo de cu\u00f1adas eran pesadas novamente e revisadas polo ensaiador, en presenza do tesoureiro e do escrib\u00e1n, e despois entregadas aos seus donos.\nEn 1732 a Coroa tomou a administraci\u00f3n directa da Casa da Moeda. A patrtir dese momento, a instituci\u00f3n pasou a comprar a prata aos subministradores, e as moedas que se produc\u00edan pertenc\u00edan \u00e1 Real Facenda. Entre os superintendentes desa \u00e9opca co\u00f1\u00e9cense as identidades de Jos\u00e9 Fern\u00e1ndez de Veytia Linage (1733-1739), Gabriel Fern\u00e1ndez Molinillo (1739-1751), Pedro N\u00fa\u00f1ez de Villavicencio (1751-1778), Fernando Jos\u00e9 Mangino (1778-1787), Francisco Fern\u00e1ndez de C\u00f3rdova (1787-1815) e Rafael de Lardiz\u00e1bal (1815-1829).\nA partir da administraci\u00f3n directa da man da Real Facenda introduciuse na ceca nova maquinaria, entre a que c\u00f3mpre salientar grandes mu\u00ed\u00f1os de laminaxe para aplanar as barras e prensas de volante que permitiron a cu\u00f1axe de pezas circulares uniformes, cunha gravaci\u00f3n perimetral nos cantos. Para a instalaci\u00f3n destes novos equipamentos realiz\u00e1ronse diversas ampliaci\u00f3ns e modificaci\u00f3ns no edificio, baixo a direcci\u00f3n de Nicol\u00e1s Peinado Valenzuela.\nEn 1778 nomeouse a Jer\u00f3nimo Antonio Gil como tallador maior, a quen se lle encargou ademais establecer unha escola de gravado na Casa da Moeda. O \u00e9xito acadado por esta escola levou a Gil a propor a creaci\u00f3n en 1781 da Academia de San Carlos, que inicialmente se constitu\u00edu na mesma ceca, ata que en 1791 se trasladou a unhas instalaci\u00f3ns propias no antigo \"Hospital del Amor de Dios\".\nO erudito alem\u00e1n Alexander von Humboldt visitou a Casa da Moeda en 1803 e describiuna no seu \"Essai politique sur le royaume de la Nouvelle-Espagne\" (\"Ensaio pol\u00edtico sobre o reino da Nova Espa\u00f1a\"), de 1811, como \"a m\u00e1is grande e rica en todo o mundo\". Engade Humboldt que malia non destacar pola perfecci\u00f3n das s\u00faas m\u00e1quinas ou dos procesos industriais, era moi digna de atenci\u00f3n \"pola orde, a actividade e a econom\u00eda que reinaba en todas as operaci\u00f3ns de cu\u00f1axe\". Naqueles anos, a ceca mexicana produc\u00eda m\u00e1is de trinta mill\u00f3ns de pesos anuais e traballaban nela arredor de 400 empregados, ademais dos artistas gravadores e dos administrativos.\nA guerra de independencia provocou unha fonda crise na Casa da Moeda, debido ao abandono de moitas das minas e \u00e1 dificultade de transportar o metal por cami\u00f1os moi perigosos ata a capital do vicerreinado. Isto levou as autoridades a establecer casas de moeda provinciais en Sombrerete, Zacatecas, Durango, Chihuahua, Real de Catorce, Valladolid, Guadalaxara, Guanajuato, Nueva Vizcaya e Oaxaca, que cu\u00f1aron de xeito epis\u00f3dico moedas de emerxencia ou obsidionais, de calidade e lei desiguais. Entre 1813 e 1820, a \u00fanica ceca autorizada para cu\u00f1ar moedas de ouro foi a de Guadalaxara. O monopolio que tivera ata ent\u00f3n a capital da cu\u00f1axe de ouro conclu\u00edu e nunca se restableceu.\nOs insurxentes realizaron tam\u00e9n en distintos per\u00edodos as s\u00faas propias emisi\u00f3ns de moeda, en prata e en cobre, de calidade irregular, e tam\u00e9n reselaron a moeda emitida pola ceca oficial.\nM\u00e9xico independente.\nLogo da independencia de M\u00e9xico, a ceca pasou a denominarse durante pouco tempo Imperial Casa de Moeda de M\u00e9xico e, posteriormente, Casa Nacional de Moeda. As cecas provinciais pasaron a ser subsidiarias da da Cidade de M\u00e9xico. Ao se recuperar a produci\u00f3n mineira cre\u00e1ronse novas cecas en \u00c1lamos, Culiac\u00e1n, Guadalupe, Calvo, Hermosillo, Tlalpan, San Luis Potos\u00ed e Zacatecas, \u00e1 parte doutras xa aparecidas durante a guerra. Estas cecas funcionaban, comunmente, por concesi\u00f3n ou arrendamento a particulares, a\u00ednda que os tipos das moedas e as s\u00faas denominaci\u00f3ns mantiveron uniformidade.\nEn 1847, o Goberno alugoulle a Casa de Moeda a unha compa\u00f1\u00eda privada inglesa, a \"MacKintosh Mint Company\", que tam\u00e9n explotou en distintos momentos as cecas de Guanajuato, Zacatecas, Guadalupe e Calvo (ao sur de Chihuahua). Esta empresa adquiriu maquinaria inglesa propulsada por vapor. A produci\u00f3n trasladouse \u00e1 chamada \"Casa del Apartado\" (actual Museo Numism\u00e1tico Nacional) e ambas as instituci\u00f3ns uniron os seus procesos produtivos nun s\u00f3 establecemento, chamado \"Casa de Moneda y Apartado de M\u00e9xico\". A situaci\u00f3n da Casa da Moeda en mans de entidades privadas e f\u00f3ra do control directo do Goberno mant\u00edvose ata 1893.\nDurante ese per\u00edodo, cun decreto do presidente Benito Ju\u00e1rez, a Casa de Moeda adoptou o 15 de marzo de 1861 a divisi\u00f3n do peso mexicano consonte o sistema m\u00e9trico decimal.\nLogo do establecemento do segundo Imperio Mexicano (1863-1867), a Casa de Moeda cu\u00f1ou moedas co perfil do emperador Maximiliano e a lenda no anverso, e no reverso. Posteriormente, co restablecemento da Rep\u00fablica cu\u00f1ouse o escudo nacional no anverso, en tanto que o reverso portaba o lema .\nExist\u00eda en M\u00e9xico unha corrente de opini\u00f3n que reclamaba o retorno das casas de moeda \u00e1 administraci\u00f3n directa do Estado. En decembro de 1871 Benito Ju\u00e1rez proclamou un decreto polo cal quedaba prohibido o alugamento das cecas e a renovaci\u00f3n dos contratos daquela existentes, pero non puido cumprirse pola morte do presidente e os graves problemas fiscais existentes.\nO 30 de xu\u00f1o de 1895 un decreto do presidente Porfirio D\u00edaz, promovido polo secretario de Facenda Jos\u00e9 Yves Limantour, deu por conclu\u00eddos todos os contratos de arrendamento das cecas mexicanas, e o 15 de xullo do mesmo ano o Congreso aprobou un decreto polo que s\u00f3 continuar\u00edan abertas as casas de moeda de M\u00e9xico (co rango de direcci\u00f3n xeral), Culiac\u00e1n, Guanajuato e Zacatecas.\nS\u00e9culos XX e XXI.\nEn 1905 a lenda das moedas substitu\u00eduse pola a\u00ednda hoxe vixente de e comezou o costume de representar a efixie de personaxes hist\u00f3ricos, naquel momento Miguel Hidalgo y Costilla, co dese\u00f1o do medallista franc\u00e9s Charles Pillet. En 1910, co gallo do centenario da independencia mexicana, emitiuse a primeira moeda conmemorativa, o chamado \"peso de caballito\", dese\u00f1ado tam\u00e9n por Pillet.\nA Revoluci\u00f3n Mexicana de 1910 a 1917 alterou a orde monetaria. As forzas en loita emitiron as s\u00faas propias moedas, xeralmente de basta factura, as\u00ed como diversos billetes e vales.\nA Constituci\u00f3n Pol\u00edtica dos Estados Unidos Mexicanos de 1917 previu a existencia dun banco de emisi\u00f3n \u00fanico, administrado polo Goberno Federal, entre cuxas funci\u00f3ns estar\u00eda o establecemento de casas de moeda. Prohib\u00eduselles aos estados da Rep\u00fablica emitiren o seu propio circulante. En consecuencia, en 1925 creouse o Banco de M\u00e9xico, entre cuxas atribuci\u00f3ns estaba a de regular a circulaci\u00f3n monetaria e a emisi\u00f3n de papel moeda, en forma \u00fanica e exclusiva.\nA introduci\u00f3n do di\u00f1eiro fiduciario en todos os pa\u00edses levou en 1936 \u00e1 desvinculaci\u00f3n da moeda mexicana da s\u00faa equivalencia directa coa prata e o ouro. A partir de ent\u00f3n cu\u00f1\u00e1ronse pezas de bronce, lat\u00f3n e cupron\u00edquel, e mant\u00edvose a emisi\u00f3n de moedas de metais preciosos s\u00f3 con fins conmemorativos.\nEn 1970 a ceca trasladouse a unha nova sede na \"Calzada de Legaria\", na Cidade de M\u00e9xico, onde operou ata 1999. Actualmente as moedas c\u00fa\u00f1anse nunha moderna planta constru\u00edda en 1983, en San Luis Potos\u00ed, a\u00ednda que a sede da compa\u00f1\u00eda se mant\u00e9n na demarcaci\u00f3n de Cuauht\u00e9moc, na Cidade de M\u00e9xico.\nEntrado o s\u00e9culo XXI, a Casa de Moeda de M\u00e9xico conta cunha avanzada tecnolox\u00eda para a fabricaci\u00f3n de discos, moedas circulantes e conmemorativas e medallas en metais preciosos e industriais. Nos \u00faltimos anos exportou moedas, a pa\u00edses como Alema\u00f1a, Arxentina, Austria, Bahamas, Brasil, Canad\u00e1, Cuba, Ecuador, Exipto, Espa\u00f1a, os Estados Unidos, Guatemala, Honduras, a India, Indonesia, Malaisia, Marrocos, Nicaragua, Noruega, Per\u00fa, Portugal, Porto Rico, o Reino Unido, Suecia, Su\u00edza, Tailandia, Uruguai e Venezuela.\nActualmente, os billetes impr\u00edmense na F\u00e1brica de Billetes do Banco de M\u00e9xico.\nOs selos postais, pasaportes, formularios oficiais e outros documentos impr\u00edmense nos \"Talleres de Impresi\u00f3n de Estampillas y Valores\", entidade dependente da Secretar\u00eda de Facenda e Cr\u00e9dito P\u00fablico.\nA administraci\u00f3n da Casa de Moeda recae nunha Xunta de Goberno presidida polo secretario de Facenda e Cr\u00e9dito P\u00fablico.\u200b\u200b\nRoubo na Casa da Moeda.\nO 6 de agosto de 2019 a sucursal matriz da Casa de Moeda de M\u00e9xico, que s\u00f3 \u00e9 agora unha tenda, foi asaltada. Os ladr\u00f3ns lograron levar moedas conmemorativas de ouro valoradas en 50 mill\u00f3ns de pesos.\nMuseo Numism\u00e1tico Nacional.\nO Museo Numism\u00e1tico Nacional, que forma parte da Casa de Moeda de M\u00e9xico, at\u00f3pase na antiga \"Casa del Apartado\", un edificio situado no centro hist\u00f3rico da Cidade de M\u00e9xico onde, desde o s\u00e9culo XVII, se desenvolv\u00eda o proceso de separaci\u00f3n do ouro que vi\u00f1a mesturado con prata desde as minas. \nNeste lugar cu\u00f1\u00e1ronse moedas ata 1992. A vella maquinaria movida a vapor util\u00edzase agora para amosarlles aos visitantes o proceso de fabricaci\u00f3n das moedas. Exh\u00edbese tam\u00e9n unha pequena mostra da colecci\u00f3n numism\u00e1tica da Casa de Moeda, constitu\u00edda por moedas e medallas de diversas \u00e9pocas, as\u00ed como ferramentas, punz\u00f3ns e cu\u00f1os empregados na s\u00faa produci\u00f3n.\nO museo disponse en tres galer\u00edas: a de numism\u00e1tica, dedicada \u00e1 historia da moeda; a colecci\u00f3n hist\u00f3rica de papel moeda mexicano, e a do escudo nacional, onde se pode apreciar a s\u00faa evoluci\u00f3n.\nO museo est\u00e1 dotado de cinco aulas e d\u00faas salas de usos m\u00faltiples destinadas ao desenvolvemento de cursos e obradoiros, ademais dunha biblioteca especializada en numism\u00e1tica, ao dispor dos investigadores e interesados."}
{"id": "492383", "revid": "65337", "url": "https://gl.wikipedia.org/wiki?curid=492383", "title": "Casa de Moeda de M\u00e9xico", "text": ""}
{"id": "492384", "revid": "65337", "url": "https://gl.wikipedia.org/wiki?curid=492384", "title": "Ceca de M\u00e9xico", "text": ""}
{"id": "492385", "revid": "5863", "url": "https://gl.wikipedia.org/wiki?curid=492385", "title": "Banff, Alberta", "text": "Banff, \u00e9 unha localidade canadense da provincia de Alberta, que \u00e9 a vila m\u00e1is importante do Parque Nacional Banff, nas Monta\u00f1as Rochosas canadenses.\nNon \u00e9 un pobo moi grande, xa que a urbanizaci\u00f3n est\u00e1 moi controlada e restrinxida ao tratarse dun Parque Nacional. Por\u00e9n, conta cun n\u00famero bastante alto de prazas hoteleiras.\nXeograf\u00eda.\nA vila est\u00e1 situada moi cerca do monte Buffalo, que recibe o seu nome debido \u00e1 s\u00faa forma, que recorda \u00e1 silueta de perfil dun bisonte. Na actualidade esta elevaci\u00f3n \u00e9 chamada monte T\u00fanel (\"Tunnel Mountain\") porque se intentou escavar un t\u00fanel por debaixo, pero finalmente non resultou pos\u00edbel.\nSituada a unha altitude de 1 400 msnm, o pobo ocupa unha superficie de 4,77 km2 e, no ano 2016, contaba con 7 847 habitantes, polo que a s\u00faa densidade de poboaci\u00f3n nese ano era de 1 646 hab./km2.\nEnc\u00f3ntrase nas Monta\u00f1as Rochosas de Alberta, e comunicada pola estrada transcanadense, distando 126 km de Calgary, ao oeste, e 58 km do lago Louise, ao leste.\nClima.\nBanff ten un clima sub\u00e1rtico (clasificaci\u00f3n clim\u00e1tica de K\u00f6ppen Dfc) que limita cun clima continental h\u00famido (K\u00f6ppen Dfb). As temperaturas de inverno var\u00edan desde un m\u00ednimo promedio de -13,3 \u00b0C at\u00e9 un m\u00e1ximo promedio de -0,2 \u00b0C. As temperaturas de ver\u00e1n no mes m\u00e1is c\u00e1lido son agrad\u00e1beis, cun m\u00e1ximo promedio de 21,6 \u00b0 C e un m\u00ednimo promedio de 7,3 \u00b0 C. A neve rex\u00edstrase en todos os meses do ano. As nevadas anuais promedian 191 cm."}
{"id": "492390", "revid": "1131", "url": "https://gl.wikipedia.org/wiki?curid=492390", "title": "Cancioneiro Geral", "text": "O Cancioneiro Geral ou \"Cancioneiro de Resende\", publicado en 1516, \u00e9 unha compilaci\u00f3n de poemas de poes\u00eda palaciana reunida polo escritor eborense Garcia de Resende que incl\u00fae obras dos s\u00e9culos XV e XVI. \nCaracter\u00edsticas.\n\"Cancioneiro Geral: cum preuilegio/ foy ordenado e eme[n]dado por Garcia de Resende fidalguo da casa de Rey nosso se\u00f1or e escriuam da fazenda do principe\", Lisboa, Hern\u00e3n de C\u00e3mpos, 1516\nOs poemas, escritos na s\u00faa maior\u00eda en portugu\u00e9s mais tam\u00e9n en castel\u00e1n, versan sobre os m\u00e1is variados temas. Foi a primeira colect\u00e1nea de poes\u00eda impresa en Portugal e o principal reposit\u00f3rio de poes\u00eda portuguesa da \u00e9poca. \u00c9 unha boa representaci\u00f3n da Escola Castel\u00e1n-Portuguesa.\nO Cancioneiro segue os modelos de compilaci\u00f3ns de poemas castel\u00e1ns realizados anteriormente, como o \"Cancioneiro de Baena\" de 1445 e o \"Cancioneiro\" \"Geral\" de Hernando del Castillo, publicado en 1511. Garcia de Resende (c.1470-1536), que era poeta, cronista e cortes\u00e1n na corte de D. Manuel I, reuniu un conxunto de case mil poemas de 286 autores, dos cales uns 150 est\u00e1n escritos en castel\u00e1n e o resto en portugu\u00e9s. O per\u00edodo de produci\u00f3n dos poemas abrangue desde a metade do s\u00e9culo XV at\u00e9 o inicio do s\u00e9culo XVI. Ao contrario do cancioneiro castel\u00e1n de 1511, os poemas da obra portuguesa non est\u00e1n ordenados por temas.\nA obra de Resende foi publicada por primeira vez en 1516, no taller de Herm\u00e3o de Campos, e est\u00e1 dedicada ao pr\u00edncipe Jo\u00e3o, futuro Jo\u00e3o III de Portugal. Os temas revelan unha poes\u00eda de car\u00e1cter palaciano, sobre o d\u00eda a d\u00eda na corte, al\u00e9n doutras de tem\u00e1tica relixiosa, amorosa, elex\u00edaca, al\u00e9n dalgunhas tentativas de poes\u00eda \u00e9pica. Ao contrario da \u00e9poca trobadoresca, cando a poes\u00eda era pensada para ser cantada e bailada, os poemas do \"Cancioneiro\" son aut\u00f3nomos, e o ritmo \u00e9 conseguido pola sonoridade das palabras e pola organizaci\u00f3n en versos e estrofas.\nEntre os moitos autores incl\u00faense Jo\u00e3o Roiz de Castel-Branco, S\u00e1 de Miranda, Bernardim Ribeiro e o propio Garcia de Resende.\nSobre a presenza galega no Cancioneiro, segundo Isabel Mor\u00e1n \"Os autores te\u00f1en como referencia os Cancioneiros Galego-Portugueses. E a\u00ednda que non hai galegos entre os compositores, hai motivos galegos de enorme interese... O tratamento dos amores da galega In\u00e9s de Castro, que comezan a cobrar forza como asunto literario preferente, e que aborda o propio Resende; a mifiticaci\u00f3n de Mac\u00edas o Namorado ou de Juan Rodr\u00edguez del Padr\u00f3n, ou a presencia do Cami\u00f1o de Santiago\"."}
{"id": "492391", "revid": "5863", "url": "https://gl.wikipedia.org/wiki?curid=492391", "title": "Estado de alarma (estado espa\u00f1ol)", "text": ""}
{"id": "492406", "revid": "1131", "url": "https://gl.wikipedia.org/wiki?curid=492406", "title": "Alfama", "text": "Alfama \u00e9 o m\u00e1is antigo e un dos m\u00e1is t\u00edpicos barrios da cidade de Lisboa. Dende 2012, abrangue unha parte da fregues\u00eda de Santa Maria Maior e outra da fregues\u00eda de S\u00e3o Vicente. O seu nome deriva do \u00e1rabe \"al-hamma\" (\u0627\u0644\u062d\u0645\u0651\u0629), que significa \"fonte de augas quentes, augas boas\u2019.\nAs vistas m\u00e1is espectaculares sobre Alfama at\u00f3panse no paseo p\u00fablico formado polos miradoiros das Portas do Sol , da Torre da Igrexa de Santa Cruz do Castelo (a Torre m\u00e1is alta da Lisboa antiga) e de Santa Luzia. Por cima e envolvendo Alfama est\u00e1n o outeiro do Castelo de San Xurxo, fortaleza e palacio real at\u00e9 o s\u00e9culo XVI, e o outeiro de S\u00e3o Vicente. Ademais do castelo, os principais monumentos da zona son a catedral de Lisboa, a igrexa de Santo Est\u00eav\u00e3o e a igrexa de S\u00e3o Vicente de Fora. \nAlfama \u00e9 un barrio moi peculiar porque se asemella a unha aldea, no aspecto e por ter unha comunidade relativamente pequena e pr\u00f3xima. Tam\u00e9n \u00e9 co\u00f1ecido polos seus restaurantes e casas de fado, as\u00ed como polas festas dos santos populares, especialmente na noite de Santo Antonio de Lisboa, do 12 ao 13 de xu\u00f1o."}
{"id": "492408", "revid": "89787", "url": "https://gl.wikipedia.org/wiki?curid=492408", "title": "Miradoiro de Santa Luzia", "text": "O miradoiro de Santa Luzia \u00e9 un miradoiro da cidade de Lisboa. Ten unha ampla vista sobre o barrio de Alfama e o r\u00edo Texo. Os puntos caracter\u00edsticos, ollando de esquerda a dereita, son a c\u00fapula do Pante\u00f3n Nacional de Lisboa, a igrexa de Santo Est\u00eav\u00e3o e as d\u00faas torres brancas da igrexa de S\u00e3o Miguel.\nDescrici\u00f3n.\nA muralla sur de Santa Luzia ten dous modernos paneis de azulexos, un da Pra\u00e7a do Com\u00e9rcio de antes do terremoto de 1755 e outro cos cristi\u00e1ns atacando o castelo de San Xurxo, de Ant\u00f3nio Quaresma e feitos na f\u00e1brica da Vi\u00fava Lamego.\nA car\u00f3n do miradoiro tam\u00e9n se atopa a igrexa de Santa Luzia e S\u00e3o Br\u00e1s, cabeceira da antiga comenda de S. Br\u00e1s de Lisboa e actual sede nacional da Asemblea dos Cabaleiros Portugueses da Orde Soberana e Militar de Malta."}
{"id": "492411", "revid": "1131", "url": "https://gl.wikipedia.org/wiki?curid=492411", "title": "San Miguel do Outeiro, San Miguel do Outeiro, Vilamart\u00edn de Valdeorras", "text": ""}
{"id": "492416", "revid": "624", "url": "https://gl.wikipedia.org/wiki?curid=492416", "title": "Henrique III de Francia", "text": "Henrique III de Francia, nado en Fontainebleau o 19 de setembro de 1551 e finado en Saint-Cloud o 2 de agosto de 1589, foi duque de Angulema (1551-1574) duque de Anjou (1566 - 1576), duque de Orle\u00e1ns (1560 - 1574), rei de Polonia (1573 -1574) e rei de Francia (1574-1589), o \u00faltimo da dinast\u00eda Valois. \nTraxectoria.\nOrixes familiares.\nNaceu no palacio real de Saint Germain-en-Laye, fillo do rei Henrique II de Francia e da s\u00faa muller Catarina de Medici. Era neto por li\u00f1a paterna do rei Francisco I de Francia e da princesa Claudia de Francia, e por li\u00f1a materna do duque Lourenzo II de Medici e da condesa Magdalena de La Tour. Era irm\u00e1n dos tam\u00e9n reis Francisco II de Francia e Carlos IX de Francia, os \u00faltimos reis da rama Valois-Angulema, da dinast\u00eda Valois. \nMocidade.\nBautiz\u00e1rono co nome de Alexandre Eduardo de Valois. En 1560, cando faleceu o seu irm\u00e1n Francisco II de Francia, o outro irm\u00e1n Carlos foi nomeado rei e converteuse en duque de Angulema e duque de Orle\u00e1ns. O 17 de marzo de 1564, logo da s\u00faa confirmaci\u00f3n, adoptou o nome de Henrique. En 1566 converteuse en duque de Anjou. \n\u00c1 idade de 16 anos, a s\u00faa nai nomeouno tenente xeneral do reino. Participou activamente nas vitorias cat\u00f3licas de Jarnac e Moncontour sobre os hugonotes durante as guerras de relixi\u00f3n francesas. \nRei de Polonia.\nO 11 de maio de 1573 Henrique de Valois \u00e9 elixido rei de Polonia. Reinar\u00e1 nominalmente desde o 24 de xaneiro, d\u00eda en que chegou ao pa\u00eds, ata o 18 de xu\u00f1o de 1574. \nNesta \u00e9poca (1572 - 1575) tivo como amante \u00e1 cortes\u00e1 Renata de Rieux, un asunto que lle durar\u00eda ata que casou co duque de Anjou. \nHenrique de Valois foi elixido rei de Polonia-Lituania nunha \u00e9poca en que este reino pasou unha crise sucesoria \u00e1 morte de Augusto II de Polonia sen sucesi\u00f3n. As\u00ed, entre 1572 e 1791, elix\u00edronse reis individuais \u00e1 fronte das dinast\u00edas reinantes. \nRei de Francia.\nO 30 de maio de 1574, tras a morte do seu irm\u00e1n Carlos IX, abandonou Polonia e renunciou \u00e1 s\u00faa coroa para obter o trono de Francia. \u00c9 coroado como rei en Reims o 13 de febreiro de 1575 co nome de Henrique III. \nMatrimonio e descendentes.\nCasou o 15 de febreiro de 1575 coa duquesa Lu\u00edsa de Lorena, filla do duque Nicolao de Mercoer e de Margarida de Egmont. Desta uni\u00f3n non tivo fillos. \nReinado.\nO seu reinado caracter\u00edzase polas continuas guerras de relixi\u00f3n en Francia, de envergadura pol\u00edtica e econ\u00f3mica. \nEn 1560 asinou o edicto de Beaulieu, polo cal fac\u00eda concesi\u00f3ns aos hugonotes. Isto levou a que Henrique I de Guisa, partidario do rei cat\u00f3lico, extremase a s\u00faa ideolox\u00eda relixiosa e formase a Liga Cat\u00f3lica para defender os intereses cat\u00f3licos. Este sindicato logrou rescindir boa parte das concesi\u00f3ns permitidas no anterior edicto. \nEn 1584 a morte do irm\u00e1n m\u00e1is novo do rei, Francisco de Francia, duque de Anjou, fixo que o herdeiro da coroa pasase a ser, en ausencia dun fillo de Henrique III, o rei Henrique III de Navarra. Este era descendente de Lu\u00eds IX de Francia e cu\u00f1ado de Henrique III polo seu matrimonio con Margarida de Valois. Segundo a Lei s\u00e1lica en Francia, non poder\u00eda reinar. Pero Henrique de Navarra era protestante e baixo a presi\u00f3n do duque de Guisa, Henrique III anulou o dereito de Henrique de Navarra ao trono franc\u00e9s. \nO duque de Guisa chegou a conseguir moito poder polo que Henrique III de Francia ordenou a s\u00faa morte o 23 de decembro de 1588, cando este conspiraba contra o rei. \nO 1 de agosto de 1589 Henrique III de Francia foi asasinado polo dominico Jacques Clement, membro da Liga, rematando coa dinast\u00eda Valois. O seu primo e cu\u00f1ado Henrique de Navarra reinar\u00e1 co nome de Henrique IV de Francia, quen foi o primeiro rei da nova dinast\u00eda borb\u00f3nica. "}
{"id": "492420", "revid": "98629", "url": "https://gl.wikipedia.org/wiki?curid=492420", "title": "Nuestras madres", "text": "Nuestras madres \u00e9 un filme belga-guatemalteco de 2019 dirixido por C\u00e9sar D\u00edaz. Conta a historia dun antrop\u00f3logo forense en Guatemala que investiga a desaparici\u00f3n do seu pai, un loitador da guerrilla que desapareceu nos anos 80. Estreouse no Festival Internacional de Cinema de Cannes de 2019, onde D\u00edaz ga\u00f1ou a C\u00e1mara de Ouro.\n\"Nuestras madres\" foi escollido como candidato de B\u00e9lxica para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado. Recibiu seis nomeamentos \u00f3s Premios Magritte, inclu\u00edndo mellor filme e mellor director para D\u00edaz, ga\u00f1ando finalmente o premio \u00f3 mellor filme.\nSinopse.\nEn Guatemala comeza o xu\u00edzo dos oficiais militares que iniciaron a guerra civil. Os testemu\u00f1os das v\u00edtimas contin\u00faan a chegar. Ernesto, un mozo antrop\u00f3logo da Fundaci\u00f3n Forense, identifica persoas desaparecidas. Un d\u00eda, a trav\u00e9s da historia dunha anci\u00e1, cre atopar unha pista que lle permitir\u00e1 localizar o seu pai, un guerrilleiro que desapareceu durante a guerra."}
{"id": "492423", "revid": "23204", "url": "https://gl.wikipedia.org/wiki?curid=492423", "title": "Le Fid\u00e8le", "text": "Le Fid\u00e8le \u00e9 un filme de 2017 dirixido por Micha\u00ebl R. Roskam. \u00c9 unha coproduci\u00f3n internacional entre B\u00e9lxica, Francia e os Pa\u00edses Baixos. Est\u00e1 protagonizado por Matthias Schoenaerts e Ad\u00e8le Exarchopoulos. Foi escollido para competir na 74\u00aa edici\u00f3n do Festival Internacional de Cinema de Venecia. Tam\u00e9n foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado. Recibiu cinco nomeamentos nos Premios Magritte, inclu\u00edndo a categor\u00eda de mellor filme flamengo."}
{"id": "492426", "revid": "98629", "url": "https://gl.wikipedia.org/wiki?curid=492426", "title": "Ant\u00f3nio Ferreira", "text": "Ant\u00f3nio Ferreira, nado en Lisboa en 1528 e finado na mesma cidade o 29 de novembro de 1569, foi un escritor e humanista portugu\u00e9s. \u00c9 considerado un dos maiores poetas do clasicismo renacentista de lingua portuguesa, co\u00f1ecido como \"o Hor\u00e1cio portugu\u00e9s\".\nTraxectoria.\nEra fillo de Martim Ferreira, escrib\u00e1n de Facenda de don Jorge de Lencastre, duque de Co\u00edmbra, e de Mex\u00eda Fr\u00f3is Varela. Na s\u00faa educaci\u00f3n conviviu cos fillos do duque e con persoas de gran relevancia nobiliaria, administrativa e literaria.\nEstudou Humanidades e Leis na Universidade de Co\u00edmbra, onde se doutorou en dereito Can\u00f3nico. Foi temporalmente profesor na mesma Universidade no per\u00edodo \u00e1ureo do Humanismo Bordal\u00eas, en que pontificaran nomes como os Gouveia (Andr\u00e9, Marcial, Diogo J\u00falio), Diogo de Teive, Jo\u00e3o da Costa, Ant\u00f3nio Mendes, Jorge Buchanan, Arnaldo Fabr\u00edcio, Guilherme de Gu\u00e9rente, Nicolau Grouchy e Elias Vinet.\nParece terse enamorado, en Co\u00edmbra, dunha se\u00f1ora de familia nobre, de apelido Serra, que evoca veladamente nalgunhas das s\u00faas poes\u00edas. Casou, en 1556, con dona Maria Pimentel, se\u00f1ora de Torres Novas, que veu a falecer no terceiro ano do casamento. Casou, en segundas nupcias, en 1564, con D. Maria Leite, natural de Lamas de Orelh\u00e3o, no concello de Mirandela, local onde recolleu as informaci\u00f3ns para a s\u00faa \"Historia de Santa Comba dos Valles\", sobre a Lenda de Santa Comba dos Vales.\nEn 1567, foi nomeado desembargador do Tribunal da Relaci\u00f3n de Lisboa. Faleceu na mesma cidade, v\u00edtima de peste, deixando dous fillos.\nComo disc\u00edpulo m\u00e1is destacado do poeta S\u00e1 de Miranda, destacouse na elex\u00eda, na ep\u00edstola, nas odas e no teatro. \nO seu fillo, Miguel Leite Ferreira, publicou postumamente os seus poemas so o t\u00edtulo de \"Poemas lusitanos\" en Lisboa (1598) e as s\u00faas comedias apareceron en 1621 xunto coas de Francisco S\u00e1 de Miranda.\nA s\u00faa obra m\u00e1is co\u00f1ecida \u00e9 unha traxedia, \"\"A Castro\" ou \"Trag\u00e9dia de In\u00eas de Castro\"\", de inspiraci\u00f3n cl\u00e1sica en cinco actos, na cal aparece un coro grego, sendo escrita en verso polim\u00e9trico. O tema, os amores do pr\u00edncipe Pedro de Portugal pola nobre In\u00eas de Castro e o asasinato desta en 1355 por raz\u00f3n de estado, por orde do pai do pr\u00edncipe, o rei Afonso IV de Portugal, ser\u00e1, despois, un dos m\u00e1is tratados polos dramaturgos europeos. Esta traxedia s\u00f3 foi impresa en 1587. A obra xa fora imitada antes en castel\u00e1n polo frade dominico Jer\u00f3nimo Berm\u00fadez na s\u00faa \"Nise lastimosa\", publicada en Madrid en 1577, se ben Berm\u00fadez reduciu el papel do coro e en conxunto a s\u00faa su obra pos\u00fae menor forza que o orixinal portugu\u00e9s.\nMoita da s\u00faa obra est\u00e1 inclu\u00edda na colecci\u00f3n \"Poemas Lusitanos\", especie de colect\u00e1nea de \"obra completa\".\nFoi, tam\u00e9n, autor de \"Historia de Santa Comba dos Vales\", primeiro rexistro da lenda de Santa Comba dos Vales."}
{"id": "492428", "revid": "98629", "url": "https://gl.wikipedia.org/wiki?curid=492428", "title": "Lost Girls (filme)", "text": "Lost Girls \u00e9 un filme estadounidense de 2020 dirixido por Liz Garbus. O gui\u00f3n foi escrito por Michael Werwie, e bas\u00e9ase no libro hom\u00f3nimo de Robert Kolker. Est\u00e1 protagonizado por Amy Ryan, Thomasin Mckenzie, Lola Kirke, Oona Laurence, Dean Winters, Miriam Shor, Reed Birney, Kevin Corrigan e Gabriel Byrne.\nEstreouse internacional no Festival de Cinema de Sundance o 28 de xaneiro de 2020 e foi estreado a trav\u00e9s de Netflix o 13 de marzo de 2020."}
{"id": "492429", "revid": "23204", "url": "https://gl.wikipedia.org/wiki?curid=492429", "title": "Pandemia por coronavirus de 2020 en Angola", "text": "A pandemia por coronavirus de 2020 en Angola \u00e9 unha expansi\u00f3n do gromo de COVID-19 que se iniciou en Wuhan, China, en 2019.\nOs dous primeiros casos en Angola confirm\u00e1ronse o 21 de marzo de 2020. A data do 30 de maio confirm\u00e1ronse 84 contaxios e catro mortes.\nCronolox\u00eda.\nO 20 de marzo de 2020 pech\u00e1ronse todas as fronteiras angolanas por un per\u00edodo de 15 d\u00edas. O 21 de marzo, o Ministerio de Sanidade confirmou os dous primeiros casos positivos de COVID-19. Ambos acababan de viaxar dende Portugal. O 24 de marzo suspend\u00e9ronse todas as clases no pa\u00eds. O 29 de marzo informouse das d\u00faas primeiras mortes por coronavirus no pa\u00eds. O 30 de marzo confirmouse a primeira recuperaci\u00f3n dun paciente.\nO 10 de abril chegaron a Luanda 264 m\u00e9dicos cubanos para axudar na crise do coronavirus, tras unha petici\u00f3n do goberno angolano ante a falta de persoal m\u00e9dico."}
{"id": "492430", "revid": "88215", "url": "https://gl.wikipedia.org/wiki?curid=492430", "title": "Pandemia por coronavirus de 2020 en Timor Leste", "text": "A pandemia por coronavirus de 2020 en Timor Leste \u00e9 unha expansi\u00f3n do abrocho de COVID-19 que se iniciou en Wuhan, China, en 2019. O 21 de marzo de 2020 confirmouse o primeiro caso. A data do 12 de abril de 2020 confirm\u00e1ronse dous casos.\nCronolox\u00eda.\nMarzo.\nO 21 de marzo de 2020, Timor Leste confirmou o seu primeiro caso de COVID-19, un paciente que acababa de regresar do estranxeiro. Tres semanas despois confirmouse o segundo caso, un cidad\u00e1n que viaxara dende Timor Occidental."}
{"id": "492431", "revid": "88215", "url": "https://gl.wikipedia.org/wiki?curid=492431", "title": "Pandemia por coronavirus de 2019-2020 en Galicia", "text": ""}
{"id": "492432", "revid": "88215", "url": "https://gl.wikipedia.org/wiki?curid=492432", "title": "Pandemia por coronavirus de 2019-2020 en Timor Leste", "text": ""}
{"id": "492433", "revid": "89787", "url": "https://gl.wikipedia.org/wiki?curid=492433", "title": "D'Ardennen", "text": "D'Ardennen \u00e9 un filme belga de 2015 dirixido por Robin Pront. Estreouse na secci\u00f3n Discovery do Festival Internacional de Cinema de Toronto. Nos Premios Magritte, ga\u00f1ou o premio \u00f3 mellor filme flamengo. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "492434", "revid": "88215", "url": "https://gl.wikipedia.org/wiki?curid=492434", "title": "Pandemia por coronavirus de 2019-2020 en Angola", "text": ""}
{"id": "492435", "revid": "23204", "url": "https://gl.wikipedia.org/wiki?curid=492435", "title": "Le Tout Nouveau Testament", "text": "Le Tout Nouveau Testament \u00e9 un filme de 2015 escrito, producido e dirixido por Jaco Van Dormael. \u00c9 unha coproduci\u00f3n entre B\u00e9lxica, Francia e Luxemburgo. O filme estreouse na secci\u00f3n Directors' Fortnight do Festival Internacional de Cinema de Cannes de 2015. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, clasific\u00e1ndose na lista curta de decembro, mais finalmente chegou a ser nomeado. \"Le Tout Nouveau Testament\" recibiu dez nomeamentos \u00f3s Premios Magritte, conseguindo catro premios, entre eles o de mellor filme e mellor director para Van Dormael. Converteuse nun filme de culto."}
{"id": "492438", "revid": "98629", "url": "https://gl.wikipedia.org/wiki?curid=492438", "title": "Deux jours, une nuit", "text": "Deux jours, une nuit \u00e9 un filme de 2014 escrito e dirixido polos irm\u00e1ns Dardenne. \u00c9 unha coproduci\u00f3n entre B\u00e9lxica, Francia e Italia. Est\u00e1 protagonizado por Marion Cotillard e Fabrizio Rongione. Competiu pola Palma de Ouro na competici\u00f3n principal do Festival Internacional de Cinema de Cannes de 2014. Ga\u00f1ou o premio do Festival de Cinema de Sydney, e foi nomeado \u00f3s BAFTA \u00f3 mellor filme en lingua non inglesa, ademais de ser nomeado a dous Premios C\u00e9sar e nove Premios Magritte, ga\u00f1ando finalmente tres deles. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado, a\u00ednda que Cotillard recibiu un nomeamento \u00e1 mellor actriz pola s\u00faa interpretaci\u00f3n no filme, convert\u00e9ndose no primeiro actor en ser nomeado por un filme belga.\nSinopse.\nEn Seraing, unha cidade industrial pr\u00f3xima a Li\u00e8ge, Sandra \u00e9 unha muller, esposa e nai, que traballa nunha pequena f\u00e1brica de paneis solares. Ao padecer unha depresi\u00f3n vese obrigada a pedir unha baixa laboral. Durante a s\u00faa ausencia, os seus compa\u00f1eiros danse de conta de que son capaces de realizar as s\u00faas quendas de traballo facendo xornadas lixeiramente m\u00e1is longa, e a direcci\u00f3n da f\u00e1brica ofr\u00e9celles unha prima de 1000 euros a cada un se est\u00e1n de acordo con iso, a\u00ednda que iso supo\u00f1a o despedimento de Sandra. Trala alta, esta descobre que o seu posto depende da decisi\u00f3n dos seus dezaseis compa\u00f1eiros, polo que ten que visitar cada un deles durante unha fin de semana para convencelos de que renuncien \u00e1 prima salarial que a maior\u00eda precisa para manter as s\u00faas familias. Sandra ten que librar unha dura batalla para conservar o seu posto de traballo antes da votaci\u00f3n definitiva que ser\u00e1 luns pola ma\u00f1\u00e1."}
{"id": "492440", "revid": "98629", "url": "https://gl.wikipedia.org/wiki?curid=492440", "title": "The Broken Circle Breakdown", "text": "The Broken Circle Breakdown (tam\u00e9n co\u00f1ecido como Alabama Monroe) \u00e9 un filme belga de 2012 dirixido por Felix Van Groeningen. Bas\u00e9ase na obra de Johan Heldenbergh e Mieke Dobbels e foi adaptado para o cinema por Carl Joos e Felix van Groeningen. Conseguiu a aclamaci\u00f3n da cr\u00edtica e foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, sendo finalmente nomeado. O filme foi o ga\u00f1ador do Premio C\u00e9sar \u00f3 mellor filme en lingua non inglesa, 39\u00aa edici\u00f3n dos premios C\u00e9sar. Foi o ga\u00f1ador do premio Lux de 2013.\nSinopse.\nAmbientado en Gante, o filme narra as vidas de Didier e Elise durante sete anos dende que se namoran grazas \u00e1 s\u00faa paix\u00f3n pola m\u00fasica bluegrass. Te\u00f1en unha filla, Maybelle, que desenvolve un cancro despois do seu sexto aniversario e sucumbe un ano despois. A morte de Maybelle ten un efecto devastador na s\u00faa relaci\u00f3n e nas s\u00faas vidas."}
{"id": "492441", "revid": "1131", "url": "https://gl.wikipedia.org/wiki?curid=492441", "title": "Instituto Gustave-Roussy", "text": "O Instituto Gustave-Roussy \u00e9 un centro de cancro situado en Villejuif en Val do Marne en Francia.\nEn abril de 2019, inaugur\u00e1ronse tres novas salas de radiolox\u00eda de intervenci\u00f3n, o que o converte na maior meseta deste tipo en Europa, dedicada integramente \u00e1 oncolox\u00eda.\nGustave-Roussy \u00e9, a escala europea, o primeiro centro de atenci\u00f3n, investigaci\u00f3n e ensino en oncolox\u00eda."}
{"id": "492442", "revid": "23204", "url": "https://gl.wikipedia.org/wiki?curid=492442", "title": "Alabama Monroe", "text": ""}
{"id": "492443", "revid": "5410123", "url": "https://gl.wikipedia.org/wiki?curid=492443", "title": "Institut Gustave-Roussy", "text": ""}
{"id": "492444", "revid": "785", "url": "https://gl.wikipedia.org/wiki?curid=492444", "title": "Central El\u00e9ctrica da Castellana", "text": ""}
{"id": "492445", "revid": "785", "url": "https://gl.wikipedia.org/wiki?curid=492445", "title": "Central Hidroel\u00e9ctrica da Castellana", "text": ""}
{"id": "492446", "revid": "785", "url": "https://gl.wikipedia.org/wiki?curid=492446", "title": "CH Castellana", "text": ""}
{"id": "492447", "revid": "785", "url": "https://gl.wikipedia.org/wiki?curid=492447", "title": "C. H. Castellana", "text": ""}
{"id": "492450", "revid": "624", "url": "https://gl.wikipedia.org/wiki?curid=492450", "title": "Castillon-de-Castets", "text": ""}
{"id": "492451", "revid": "624", "url": "https://gl.wikipedia.org/wiki?curid=492451", "title": "Castets-en-Dorthe", "text": ""}
{"id": "492452", "revid": "23204", "url": "https://gl.wikipedia.org/wiki?curid=492452", "title": "Distrito de C\u0103u\u0219eni", "text": "O distrito de C\u0103ou\u015feni \u00e9 un dos \"raion\" no sueste de Moldavia. \nO seu centro administrativo (\"Ora\u015f-re\u015fedin\u0163\u0103\") \u00e9 a cidade de C\u0103u\u015feni. A outra cidade importante \u00e9 C\u0103inari. O 1 de xaneiro de 2005 ti\u00f1a unha poboaci\u00f3n de 90.612, dos que 82.776 eran moldovos, 2.469 ucra\u00ednos, 3.839 rusos, 653 gaugazianos, 1.108 b\u00falgaros, 8 xudeus, 9 polacos, 30 xitanos e 220 doutros grupos.\nSubdivisi\u00f3ns.\nComprende as cidades de C\u0103u\u015feni e C\u0103inari e as seguintes comunas:"}
{"id": "492453", "revid": "98629", "url": "https://gl.wikipedia.org/wiki?curid=492453", "title": "\u00c0 perdre la raison", "text": "\u00c0 perdre la raison \u00e9 un filme franco-belga de 2012 dirixido por Joachim Lafosse. Bas\u00e9ase no incidente real dunha muller (Genevieve Lhermitte), que asasinou os seus cinco fillos. O filme competiu na secci\u00f3n Un Certain Regard do Festival Internacional de Cinema de Cannes de 2012 baixo o t\u00edtulo Loving Without Reason, onde \u00c9milie Dequenne ga\u00f1ou o premio Un Certain Regard \u00e1 mellor actriz."}
{"id": "492456", "revid": "785", "url": "https://gl.wikipedia.org/wiki?curid=492456", "title": "Bolet\u00edn Oficial da Xunta de Galicia", "text": ""}
{"id": "492457", "revid": "5863", "url": "https://gl.wikipedia.org/wiki?curid=492457", "title": "Manuel Octavio G\u00f3mez", "text": "Manuel Octavio G\u00f3mez, nado na Habana o 14 de novembro de 1934 e finado na mesma cidade o 2 de xaneiro de 1988, foi un director de cine e escritor cubano, de orixe galega. \nTraxectoria.\nNaceu na Habana, sendo fillo de galegos emigrados. Combateu na guerrilla de Fidel Castro en Sierra Maestra e foi membro da secci\u00f3n de cine do Ex\u00e9rcito Rebelde. Tras o triunfo da Revoluci\u00f3n Cubana fundou o Instituto Cubano da Arte e a Industria Cinematogr\u00e1ficas (ICAIC).\nO seu filme de 1971 \"Los d\u00edas del agua\" foi seleccionado para o 7\u00ba Festival Internacional de Cinema de Moscova, onde ga\u00f1ou o premio FIPRESCI.\nFaleceu na Habana o 2 de xaneiro de 1988, un mes antes da estrea en Santiago de Compostela do seu \u00faltimo filme, \"Galego\"."}
{"id": "492458", "revid": "85894", "url": "https://gl.wikipedia.org/wiki?curid=492458", "title": "Eugenio Fern\u00e1ndez Quintanilla", "text": "Eugenio Fern\u00e1ndez Quintanilla, nado en Arnuero, Cantabria en 1887 e finado en Madrid o 30 de maio de 1932, foi un arquitecto espa\u00f1ol que desenvolveu a s\u00faa obra en Santander e Madrid. Tam\u00e9n foi arquitecto do Corpo Municipal de Bombeiros de Madrid, xefe da Secci\u00f3n de Urbanismo do Concello de Madrid e presidente da Asociaci\u00f3n de Arquitectos de Espa\u00f1a. En 1932 conced\u00e9uselle a Medalla ao M\u00e9rito no Traballo.\nXunto \u00e1 maior\u00eda dos arquitectos c\u00e1ntabros da \u00e9poca foi seguidor da arquitectura rexionalista ideada por Leonardo Rucabado, como se pode apreciar na s\u00faa maior obra arquitect\u00f3nica, a Casa de Correos de Santander. Esta obra foi ideada xunto a Secundino Zuazo, con todo, foi Fern\u00e1ndez Quintanilla quen se encargou de dirixir as obras. Con Zuazo colaborou no pol\u00e9mico concurso para a construci\u00f3n da sede do C\u00edrculo de Bellas Artes de Madrid, sendo un dos proxectos con mellor valoraci\u00f3n, a\u00ednda que finalmente non foi elixido. Tam\u00e9n dese\u00f1aron xuntos varios edificios da Gran V\u00eda de Madrid, que fora creada hab\u00eda pouco tempo.\nTraxectoria.\nEugenio Fern\u00e1ndez Quintanilla naceu no municipio c\u00e1ntabro de Arnuero; fillo de Joaqu\u00edn Fern\u00e1ndez de Pena e de Elvira Quintanilla Cagigal, foi primo do pintor Lu\u00eds Quintanilla. En 1913 titulouse na Escola T\u00e9cnica Superior de Arquitectura de Madrid e un ano despois converteuse no arquitecto do Corpo Municipal de Bombeiros de Madrid, tam\u00e9n foi presidente da Asociaci\u00f3n de Arquitectos de Espa\u00f1a.\nEnc\u00e1drase dentro da Escuela Regionalista Monta\u00f1esa xunto a outros arquitectos c\u00e1ntabros da \u00e9poca, como Javier Gonz\u00e1lez de Riancho, Deogracias Mariano Lastra, Ram\u00f3n Lav\u00edn Casalis, Valent\u00edn Lav\u00edn del Noval, Gonzalo Bringas, entre outros;esta escola segu\u00eda os preceptos do arquitecto castre\u00f1o Leonardo Rucabado expostos no seu libro \"Proyecto de palacio para una nobre de la Monta\u00f1a\", no que propu\u00f1a utilizar os elementos propios da arquitectura que se deu na zona de Cantabria durante os s\u00e9culos XVII e XVIII, para as\u00ed conseguir unha arquitectura identificativa. Fern\u00e1ndez Quintanilla transformou as ideas de Rucabado cara ao racionalismo arquitect\u00f3nico, como se pode apreciar na s\u00faa obra do Cine Coliseum (Santander, 1929).\nEn 1915 obtivo o primeiro premio do Concurso da Casa de Correos de Santander, realizando o proxecto xunto a Secundino Zuazo, a\u00ednda que foi Fern\u00e1ndez Quintanilla quen se fixo cargo das obras. Nesta obra apr\u00e9ciase a influencia de Rucabado, xa que presenta un estilo propio do rexionalismo monta\u00f1\u00e9s cunha tendencia cara \u00e1 arquitectura ornamental. Inaugurado en setembro de 1927,\u00e9 un edificio exento e de planta rectangular con muros de perpia\u00f1os e armaz\u00f3n de madeira. Na parte traseira hai unha balconada pechada e corrida, mentres que a s\u00faa fachada principal est\u00e1 flanqueada por d\u00faas torres poligonais. En 1919, tam\u00e9n colaborou con Zuazo no concurso para a Casa Correos de Bilbao.\nA mediados de marzo de 1919, o consello do C\u00edrculo de Blelas Artes de Madrid, convocou un concurso nacional para constru\u00edr a casa social da entidade cultural, o primeiro premio consistiu na direcci\u00f3n da obra e outros cinco tiveron unha recompensa de entre tres e quince mil pesetas. A este proxecto present\u00e1ronse un total de quince traballos, Fern\u00e1ndez Quintanilla presentouse xunto a Zuazo e propuxeron a uni\u00f3n entre a arquitectura tradicional propia de Espa\u00f1a e o clasicismo con novas formas que se daba nas cidades europeas, tendo influencia de Peter Behrens e Paul Bonatz. O xurado tras descartar varios anteproxectos nas primeiras sesi\u00f3ns pola s\u00faa calidade ou por non cumprir coas bases do concurso, o de Fern\u00e1ndez Quintanilla e Secundino Zuazo obtivo o primeiro premio na cuarta sesi\u00f3n e unha recompensa econ\u00f3mica de 7500 pesetas, con todo, esta decisi\u00f3n causou o enfado de Antonio Palacios Ramilo e doutros douscentos arquitectos que propuxeron debates en asembleas e que produciu numerosas dimisi\u00f3ns no seo da entidade. A fase final do concurso quedou deserta ao non conseguir ning\u00fan dos tres finalistas a maior\u00eda absoluta, o seu proxecto quedou en segunda posici\u00f3n con dous dos seis votos. Finalmente, a xunta do C\u00edrculo de Belas Artes aprobou o proxecto de Antonio Palacios, tras ofrecerse el mesmo a dirixir o proxecto a cambio de renunciar aos seus honorarios, isto supuxo queixas entre os arquitectos e m\u00e1is dimisi\u00f3ns dentro da entidade, ademais de inflar o orzamento inicial (catro mill\u00f3ns) en case dous mill\u00f3ns de pesetas.\nEn 1929 colaborou co pol\u00edtico e arquitecto Bernardo Giner de los R\u00edos na redacci\u00f3n de \"Madrid: informaci\u00f3n sobre la ciudad\", obra de investigaci\u00f3n que foi presentada no I Congreso de Urbanismo en Espa\u00f1a. Tam\u00e9n organizou con Giner de los R\u00edos e nese mesmo ano, a \"Oficina de Informaci\u00f3n sobre la Ciudad de Madrid\".\nXunto a outros arquitectos nacionais, Fern\u00e1ndez Quintanilla \u00e9 un dos art\u00edfices da Gran V\u00eda de Madrid, sendo colaborador de Secundino Zuazo xunto a Fernando de Escondrillas e a Jos\u00e9 Miguel da Quadra-Salcedo. En 1929 foi elixido xurado dos premios outorgados polo Goberno espa\u00f1ol dentro do Concurso Internacional do Faro de Col\u00f3n, obtendo o terceiro maior n\u00famero de votos. Neste concurso participaron m\u00e1is de dous mil arquitectos, procedentes de corenta e oito pa\u00edses, que presentaron un total de 456 anteproxectos para esta homenaxe a Cristovo Col\u00f3n en Santo Domingo.\nFaleceu o 30 de maio de 1932 en Madrid, o mesmo ano que se lle concedeu a Medalla ao M\u00e9rito no Traballo e foi nomeado xefe da Secci\u00f3n de Urbanismo do Concello de Madrid.\nEstilo.\nAo comezo das s\u00faas obras, segu\u00eda os preceptos rexionalistas de Leonardo Rucabado, corrente estendida entre os arquitectos c\u00e1ntabros da \u00e9poca en busca dun trazo identificativo propio; con todo, transformou estas ideas cara ao racionalismo arquitect\u00f3nico,que persegu\u00eda equilibrar a arquitectura tradicional, conservando o estilo t\u00edpico, coa modernidade, aceptando os procesos industriais, o proceso tecnol\u00f3xico e o invento, que imperaba nas grandes cidades europeas. Ao final da s\u00faa obra, apr\u00e9ciase a sinxeleza e a eliminaci\u00f3n de todo o superfluo dentro do eclecticismo e con influencia do Art d\u00e9co, como se aprecia no Cine Coliseum.\nObra.\nEugenio Fern\u00e1ndez Quintanilla dese\u00f1ou as seguintes obras:"}
{"id": "492459", "revid": "88215", "url": "https://gl.wikipedia.org/wiki?curid=492459", "title": "Susanna Kallur", "text": "Susanna Elisabeth \"Sanna\" Kallur, nada o 16 de febreiro de 1981 en Huntington (Nova York), \u00e9 unha antiga corredora de valos sueca que ga\u00f1ou o seu primeiro campionato internacional en 2000 como j\u00fanior e o primeiro en categor\u00eda absoluta en 2005 e dende 2008 pos\u00fae a mellor marca mundial nos 60 metros obst\u00e1culos. \u00c9 irm\u00e1 xemelga de Jenny Kallur e filla do xogador de h\u00f3ckey sobre xeo Anders Kallur. Ao xogar seu pai na NHL cos NY Islanders, as irm\u00e1s son tam\u00e9n cidad\u00e1s estadounidenses. Kallur, as\u00ed e todo, medrou e vive en Falun e competiu co equipo local Falu IK .\nTraxectoria.\nAtletismo de obst\u00e1culos.\nKallur f\u00edxose co\u00f1ecida no Campionato do mundo j\u00fanior de 1998 ao rematar terceira nos 100 metros obst\u00e1culos, logo logrou o ouro na Copa Mundial J\u00fanior de 2000 e no Campionato de Europa sub23 de 2001 .\nParticipou por primeira volta nun campionato internacional absoluto no Campionato do Mundo de 2001 en Edmonton cualific\u00e1ndose para as semifinais. O seu seguinte gran campionato foi o Campionato de Europa de M\u00fanic en 2002 chegando \u00e1 final, a\u00ednda que terminou en s\u00e9timo lugar . Na tempada 2003 finalizou s\u00e9tima na Copa do Mundo de Birmingham en pista cuberta. Durante a tempada ao aire libre, ga\u00f1ou os 100 metros obst\u00e1culos en xullo nos Campionatos de Europa sub23 en Bydgoszcz (Polonia) cun tempo de 12.88. En agosto de 2003 clasificouse para as semifinais no Mundial de Par\u00eds dese ano, pero non chegou \u00e1 final, ao quedar eliminada cunha marca de 12.94. En 2004 participou tanto na Copa do Mundo en pista cuberta de Budapest, onde rematou quinta, como nos Xogos Ol\u00edmpicos de Atenas nos que logrou chegar \u00e1s semifinais.\nEn 2005 chegoulle a primeira gran vitoria ao ga\u00f1ar os campionatos europeos de 60 metros obst\u00e1culos en Madrid. Na Copa do Mundo de Helsinqui en agosto dese ano, quedou eliminada nas semifinais . En setembro participou no Mundial de Atletismo en M\u00f3naco e logrou o cuarto posto con 12.59 . En 2006 f\u00edxose cunha medalla de bronce na Copa do Mundo de Moscova en pista cuberta, \u00e1 que lle seguiu a vitoria nos Campionatos de Europa de Gotemburgo. Kallur tam\u00e9n participou no mundial de atletismo, quedando o 10 de setembro cuarta con 12.59. Unha semana despois participou na edici\u00f3n da Copa do Mundo de 2006 en Atenas quedando en segundo lugar en 100 obst\u00e1culos cun tempo de 12.77. En 2007 supuxo un novo chanzo na s\u00faa carreira ao acadar o ouro nos Campionatos de Europa de pista cuberta de Birmingham e un cuarto lugar no Mundial de Osaka. Ademais, durante a tempada 2007, Kallur conseguiu tres vitorias seguidas na Golden League, e na celebrada en Berl\u00edn rexistrou o seu mellor rexistro persoal con 12.49.\nDurante a tempada en pista cuberta de 2008 colocouse na elite mundial. O 10 de febreiro de 2008, estableceu unha nova mellor marca mundial en 60 metros obst\u00e1culos con 7.68 e bateu a Ludmila Narozjilenkos (logo Ludmila Engquist). Unha lesi\u00f3n na coxa antes das semifinais da Copa do Mundo de Valencia en marzo de 2008 impediulle rematalo. Participou nos Xogos Ol\u00edmpicos de ver\u00e1n de 2008 mais logo dun bo tempo nas clasificatorias e pasar a semifinais caeu na primeira e non puido chegar \u00e1 final.\nNa tempada 2009 non puido adestrar nin competir por mor das lesi\u00f3ns e tivo que renunciar \u00e1 Copa do Mundo en Berl\u00edn. Despois de case dous anos de ausencia en competici\u00f3ns volveu ao m\u00e1ximo nivel o 29 de maio de 2010 en Palafrugell logrando unha marca de 13.13. O 12 de xu\u00f1o disputou a competici\u00f3n na Diamond League de Nova York acadando o s\u00e9timo lugar con 12.78. O 20 de xu\u00f1o participou nos 100 metros obst\u00e1culos nos Campionatos de Europa de Budapest, a s\u00faa \u00faltima competici\u00f3n da tempada ao se abster de participar en campionatos ao aire libre por non adestrar o suficiente.\nVolveu ao m\u00e1ximo nivel en 2014 nos 100 metros no Sparbanksspelen de Falun o 26 de xullo cun tempo de 11.92. Como resultado, Kallur participou nos campionatos suecos de principios de agosto e obito o pase \u00e1 final pero acabou en cuarto lugar, a s\u00f3 0,02 segundos de Daniella Busk mais da segunda, Hanna Adriansson.\nO 31 de xaneiro de 2015 en Karlsruhe nos 60 metros obst\u00e1culos quedou cuarta na final con 8.14. Na tempada 2016 en Falun, o 30 de xaneiro, en pista cuberta ga\u00f1ou os 60 metros obst\u00e1culos con 7.42 e o 13 de febreiro no Nordenkampen de V\u00e4xj\u00f6 finalizou segunda con 7.35, a s\u00f3 0,01 segundos da norueguesa Ezinne Okparaebo.\nAo aire libre participou no Campionato de Europa de \u00c1msterdam rematando a s\u00faa participaci\u00f3n en semifinais cun tempo de 12.96. O 27 de xullo logrou a s\u00faa primeira vitoria dende 2010, no GP Folksam de Karlstad con 13.06. Nos Xogos Ol\u00edmpicos en R\u00edo de Janeiro non pasou das eliminatorias en 100 metros obst\u00e1culos.\nEn febreiro de 2017, Kallur anunciou a fin da s\u00faa carreira como profesional que rematou o 3 de marzo nos Campionatos de Europa de pista cuberta de Belgrado na proba de 60 metros obst\u00e1culos, na que quedou no oitavo posto.\nLisos.\nA\u00ednda que co\u00f1ecida principalmente como competidora en probas de obst\u00e1culos, Kallur tam\u00e9n competiu en carreiras lisas. En 2002 participou con Jenny Kallur, Emma Rienas e mais Lena Aruhn no equipo de relevos suecos de 4x100 metros nos Campionatos de Europa de M\u00fanic, sen chegar o equipo \u00e1 final.\nNos Campionatos do Mundo de Par\u00eds 2003 participou no equipo de 4x100 con Carolina Kl\u00fcft, a s\u00faa irm\u00e1 Jenny e Jenny Ljunggren. O equipo tivo un bo comezo de carreira pero ao final non logrou a clasificaci\u00f3n.\nEn 2005 con Carolina Kl\u00fcft, Jenny Kallur e Emma Rienas formou no equipo de 4x100 metros. No Gran Premio de Gotemburgo/Folksam o 14 de xu\u00f1o lograron unha marca de 43.95, superando o l\u00edmite de clasificaci\u00f3n, establecido en 44.00, para a Copa do Mundo. O 26 de xullo lograron unha nova marca sueca, con 43.67, o que lles deu a vantaxe de participar no Mundial. Na Copa do Mundo de Helsinqui, quedaron eliminadas o 12 de agosto malia bater de novo a marca sueca con 43.67 e no Finnkampen, o 27 de agosto bat\u00e9rona de novo, con 43.61.\nNos Campionatos de Europa de 2007 en Birmingham tam\u00e9n participou nos 60 metros lisos, chegando \u00e1 final e logrando o s\u00e9timo posto tras acadar a s\u00faa mellor marca persoal nas semifinais con 7.24.\nTras a retirada do atletismo.\nKallur traballou na empresa de consultor\u00eda \u00c5F en Falun. Dende 2018 ela e s\u00faa irm\u00e1 Jenny mante\u00f1en o podcast \"Motionsklubben\".\nEn 2019, Kallur foi unha dos famosos que asumiu o reto de ascender unha das monta\u00f1as m\u00e1is altas do mundo, o pico Lobuche (6119 m) no Himalaia para o programa \"Expeditionen\" da canle sueca TV4. Ela e o director Stefan Larsson foron os \u00fanicos participantes que lograron chegar ao cume. Os desaf\u00edos continuaron co programa \"M\u00e4starnas m\u00e4stare\" da SVT en 2020 ."}
{"id": "492460", "revid": "23204", "url": "https://gl.wikipedia.org/wiki?curid=492460", "title": "Rems-Murr-Kreis", "text": "Rems-Murr-Kreis \u00e9 un distrito da Alema\u00f1a., na rexi\u00f3n administrativa de Stuttgart, estado de Baden-W\u00fcrttemberg."}
{"id": "492463", "revid": "624", "url": "https://gl.wikipedia.org/wiki?curid=492463", "title": "Schorndorf", "text": "Shorndorf \u00e9 o nome de dous municipios de Alema\u00f1a:"}
{"id": "492466", "revid": "4817", "url": "https://gl.wikipedia.org/wiki?curid=492466", "title": "John M. Fabian", "text": "John McCreary Fabian, nado en Goosecreek (Texas) o 28 de xaneiro de 1939, \u00e9 un astronauta estadounidense retirado que formou parte das misi\u00f3ns STS-7 e STS-51-G. Pasou un total de 13,17 d\u00edas no espazo.\nTraxectoria.\nFabian graduouse en enxe\u00f1er\u00eda mec\u00e1nica pola Universidade do Estado de Washington en 1962, e era m\u00e1ster en enxe\u00f1er\u00eda aeroespacial pola Instituto de Tecnolox\u00eda da Forza A\u00e9rea en 1964. Ten un doutoramento en aeron\u00e1utica e astron\u00e1utica pola Universidade de Washington en 1974.\nFabian foi seleccionado como candidato a astronauta pola NASA en xaneiro de 1978, sendoo oficialmente en agosto de 1979. Formou parte das misi\u00f3ns STS-7 e STS-51-G, pasando un total de 13,17 d\u00edas no espazo. Retirouse da NASA o 1 de xaneiro de 1986."}
{"id": "492467", "revid": "72012", "url": "https://gl.wikipedia.org/wiki?curid=492467", "title": "John Fabian", "text": ""}
{"id": "492469", "revid": "23204", "url": "https://gl.wikipedia.org/wiki?curid=492469", "title": "Rundskop", "text": "Rundskop \u00e9 un filme belga de 2011 escrito e dirixido por Micha\u00ebl R. Roskam e protagonizado por Matthias Schoenaerts. O filme conta unha historia sobre o uso de hormonas de crecemento no gando e unha organizaci\u00f3n ou \"mafia de hormonas\", as\u00ed como a historia de Jacky Vanmarsenille, un mozo granxeiro limburgu\u00e9s que comeza a facer negocios cun comerciante Flandres Occidental. Por\u00e9n, o asasinato dun polic\u00eda federal e o inesperado enfrontamento cun misterioso segredo do pasado de Jacky, po\u00f1en0 en marcha unha serie de acontecementos con consecuencias importantes.\nFoi nomeado para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente perdeu contra \"Jod\u00e1i-e N\u00e1der az Simin\". Foi rodado principalmente en \"truierlands\", un dialecto da lingua limburguesa."}
{"id": "492471", "revid": "109216", "url": "https://gl.wikipedia.org/wiki?curid=492471", "title": "El Capricho (Gaud\u00ed)", "text": "A Vila Quijano, popularmente co\u00f1ecida como El Capricho, \u00e9 un edificio modernista situado na localidade c\u00e1ntabra de Comillas. Foi proxectado por Antoni Gaud\u00ed e constru\u00eddo entre 1883 e 1885 baixo a direcci\u00f3n de Crist\u00f3bal Cascante, axudante do arquitecto reusense, por encargo do indiano M\u00e1ximo D\u00edaz de Quijano. \u00c9 unha das poucas obras que Gaud\u00ed proxectou f\u00f3ra de Catalu\u00f1a.\nEsta obra pertence \u00e1 etapa orientalista de Gaud\u00ed (1883-1888), per\u00edodo en que o arquitecto realizou unha serie de obras de marcado gusto oriental, inspiradas na arte do Pr\u00f3ximo e Extremo Oriente (India, Persia, Xap\u00f3n), as\u00ed como na arte isl\u00e1mica hisp\u00e1nica, principalmente o mud\u00e9xar e nazar\u00ed. Gaud\u00ed empregou con gran profusi\u00f3n a decoraci\u00f3n en azulexo cer\u00e1mico as\u00ed como os arcos mitrais, cartelas de ladrillo visto e remates en forma de templete ou c\u00fapula.\nO edificio caeu no abandono trala Guerra Civil, estado no que seguiu a pesar da s\u00faa declaraci\u00f3n como Ben de Interese Cultural en 1969. En 1977 a \u00faltima descendente dos L\u00f3pez-D\u00edaz de Quijano, Pilar G\u00fcell Martos, vendeu a propiedade ao empresario Antonio D\u00edaz quen o restaurou en 1988 e converteu nun restaurante. En 1992 foi comprado polo grupo xapon\u00e9s Mido Development. Por \u00faltimo, en 2009, o edificio converteuse en museo.\nHistoria.\nM\u00e1ximo D\u00edaz de Quijano y Fern\u00e1ndez de San Juan (1838-1885) era un indiano enriquecido en Cuba, avogado de profesi\u00f3n, de ideolox\u00eda carlista e afeccionado \u00e1 m\u00fasica e \u00e1 bot\u00e1nica. Era concu\u00f1ado do tam\u00e9n indiano Antonio L\u00f3pez y L\u00f3pez, marqu\u00e9s de Comillas, sogro do empresario catal\u00e1n Eusebi G\u00fcell, o principal mecenas de Gaud\u00ed, motivo polo que entraron en contacto promotor e arquitecto. Gaud\u00ed fora axudante de Joan Martorell no palacio de Sobrellano do marqu\u00e9s de Comillas, onde proxectara o mobiliario da capela de palacio. Tam\u00e9n constru\u00edu en Comillas en 1881 un quiosco en forma de templete de aire oriental para celebrar a visita do rei Afonso XII \u00e1 localidade c\u00e1ntabra. Por iso recibiu o encargo de constru\u00edr un chal\u00e9 anexo ao palacio, que deb\u00eda servir de residencia de ver\u00e1n. O edificio recibiu o nome de Vila Quijano, que pronto foi co\u00f1ecido como \u00abEl Capricho\u00bb, debido ao seu aspecto exuberante e orixinal.\nGaud\u00ed realizou un proxecto de estilo orientalizante, en paralelo \u00e1 s\u00faa obra contempor\u00e1nea na casa Vicens de Barcelona, con reminiscencias das artes g\u00f3tico, oriental, mud\u00e9xar e nazar\u00ed. Posiblemente Gaud\u00ed inspirouse nun proxecto para un embarcadoiro que fixera durante os seus estudos universitarios, en 1876.\nAs obras foron executadas por Crist\u00f3bal Cascante, compa\u00f1eiro de carreira de Gaud\u00ed, quen se baseou nunha maqueta realizada polo arquitecto modernista. Os traballos realiz\u00e1ronse entre 1883 e 1885 a\u00ednda que, lamentablemente, o seu propietario non puido gozalo moito tempo, xa que morreu uns meses m\u00e1is tarde de rematarse as obras. Xa que era solteiro, a vila pasou \u00e1 s\u00faa irm\u00e1, Benita D\u00edaz de Quijano. O seu fillo, Santiago L\u00f3pez y D\u00edaz de Quijano, emprendeu en 1914 unha primeira reforma da casa en que se substitu\u00edu o invernadoiro por un bloque de obra de f\u00e1brica e cambi\u00e1ronse tellas cer\u00e1micas por placas de fibrocemento.\nO edificio caeu no abandono trala Guerra civil estado no que seguiu a pesar da s\u00faa declaraci\u00f3n como Ben de Interese Cultural en 1969. En 1975 o concello de Reus, localidade natal de Gaud\u00ed, suxeriu trasladar o edificio a esa poboaci\u00f3n, a\u00ednda que o proxecto foi desestimado. Pouco m\u00e1is tarde, en 1977, a \u00faltima descendente dos L\u00f3pez-D\u00edaz de Quijano, Pilar G\u00fcell Martos, vendeu a propiedade ao empresario Antonio D\u00edaz por 16 mill\u00f3ns de pesetas. Os seus fillos, Antonio e Ernesto, fix\u00e9ronse cargo do inmoble que foi inaugurado como restaurante co nome de \u00abEl Capricho de Gaud\u00ed\u00bb en 1988 tras unhas obras de rehabilitaci\u00f3n que custaron 300 mill\u00f3ns de pesetas. En 1992 foi comprado polo grupo xapon\u00e9s \u00abMido Development\u00bb por 800 mill\u00f3ns de pesetas. Debido \u00e1 crise econ\u00f3mica, o restaurante viuse obrigado a pechar. Por \u00faltimo, o edificio converteuse en museo e abriu as s\u00faas portas ao p\u00fablico en xullo de 2010; desde ent\u00f3n recibiu preto de 500\u00a0000 visitantes.\nDescrici\u00f3n.\nExterior.\nA casa at\u00f3pase nun terreo en pendente, que antigamente albergaba un bosque de casti\u00f1eiros, nun val cuxas ladeiras descenden cara ao mar, exposto ao norte. O arquitecto debeu ter en conta todos estes aspectos, que resolveu cun proxecto de volumetr\u00eda horizontal, orientando a fachada das zonas destinadas ao d\u00eda cara ao norte. A nivelaci\u00f3n do terreo obt\u00edvoa mediante un baleirado parcial das terras da leira contendo a pendente cun muro no xard\u00edn traseiro. Gaud\u00ed incorporou \u00e1 s\u00faa obra d\u00faas construci\u00f3ns anteriores que hab\u00eda no terreo, un invernadoiro e un templete, que transformou no corpo central do edificio e na base da torre-minarete, respectivamente. Doutra banda, xunto ao edificio dese\u00f1ou tam\u00e9n os xard\u00edns da leira, nos que inclu\u00edu unha gruta artificial.\nO edificio ten planta alargada en forma de \u00abU\u00bb, cunha superficie de 720\u00a0m\u00b2 e unha planta de . Cont\u00e9n semisoto, planta nobre e faiado, comunicados por d\u00faas escaleiras de caracol, e cunha torre cil\u00edndrica en forma de minarete persa, revestida completamente de cer\u00e1mica. Na s\u00faa construci\u00f3n empreg\u00e1ronse diversos materiais, como a pedra, o ladrillo, o azulexo, o ferro e a tella, combinados en diferentes tonalidades, o que outorga unha gran riqueza crom\u00e1tica ao conxunto.\nA fachada principal est\u00e1 estruturada sobre a base dunha serie de franxas horizontais de perpia\u00f1os de ton amarelo-ocre con franxas de verde decoradas con flores amarelas de xirasol. Os muros son de ladrillo visto sobre un z\u00f3colo de pedra de forma almofadillada, e rematados por unha cornixa de cartelas de cores; o tellado, de d\u00faas augas, est\u00e1 revestido de tellas cer\u00e1micas. Na s\u00faa planimetr\u00eda destaca a li\u00f1a curva, con diversos corpos semicirculares superpostos que destacan do conxunto, e mesmo as esquinas te\u00f1en forma de curvas c\u00f3ncavas. Os balc\u00f3ns presentan un orixinal dese\u00f1o, xa que a varanda de ferro forxado conv\u00e9rtese na s\u00faa parte central nun asento, mentres que na s\u00faa parte superior presentan un dese\u00f1o a modo de p\u00e9rgola.\nO acceso principal da casa at\u00f3pase no lado norte, nun monumental p\u00f3rtico sobre o que se ergue a torre-minarete, con catro columnas e arcos a nivel, con capiteis decorados con paxaros e follas de palmito, como na casa Vicens. A xanela da porta principal presenta unha forma con chanzos, e est\u00e1 revestida de azulexos de cor verde no intradorso e en forma de xirasois na imposta.\nA horizontalidade do corpo central do edificio queda contrastada pola verticalidade da torre, de 20 metros de altura, semellante a un minarete isl\u00e1mico, que act\u00faa de miradoiro, xa que desde a s\u00faa altura p\u00f3dese ver o mar Cant\u00e1brico. Ten planta cil\u00edndrica e est\u00e1 formada por tres partes: unha terraza situada sobre o p\u00f3rtico de entrada, ao nivel da cornixa do edificio; o corpo central, revestido de azulexos verdes e de xirasois, dispostos en forma axadrezada; e o miradoiro, cunha plataforma con varanda de ferro forxado con motivos musicais \u2014concretamente claves de sol\u2014, rematada cun templete de formas xeom\u00e9tricas sustentado sobre catro columnas de ferro.\nAs fachadas laterais do edificio presentan unha planimetr\u00eda distinta: a de po\u00f1ente \u00e9 a que cont\u00e9n, xunto \u00e1 fachada principal, o p\u00f3rtico e a torre, e estaba pensada para recibir \u00e1s visitas xa que se atopa fronte ao cami\u00f1o de acceso e manobra das carruaxes. Est\u00e1 na parte m\u00e1is alta do terreo polo que o z\u00f3colo do edificio ten aqu\u00ed tan s\u00f3 unha altura de 80\u00a0cm. Pola s\u00faa banda, a fachada de levante at\u00f3pase sobre a parte m\u00e1is baixa do terreo, polo que o z\u00f3colo ten neste lado unha altura de 3,5 metros. Nesta parte at\u00f3pase o dormitorio principal as\u00ed como unha sala de xogos, que serv\u00eda en ocasi\u00f3ns como dormitorio auxiliar. Baixo a terraza do dormitorio principal \u00e1chase a cocheira que, debido \u00e1 inclinaci\u00f3n do terreo, queda situada no semisoto.\nEn canto \u00e1 fachada posterior, situada ao mediod\u00eda, corresp\u00f3ndese co p\u00f3rtico acristalado do anterior invernadoiro, derrubado en 1914 e reconstru\u00eddo en 1988. Esta fachada, na cara interna da U que forma o edificio, supu\u00f1a a \u00e1rea privada da casa, destinada \u00e1s principais afecci\u00f3ns do propietario, a m\u00fasica e a bot\u00e1nica, actividade esta \u00faltima que cumprir\u00eda o invernadoiro, que actuaba tam\u00e9n como regulador t\u00e9rmico e como eixo distribuidor da casa. Detr\u00e1s do invernadoiro \u00e1chase un patio situado entre a fachada posterior e o xard\u00edn, de 130\u00a0m\u00b2, pechado na parte do xard\u00edn por un muro de ladrillo cun banco corrido de azulexos brancos.\nOs xard\u00edns da leira te\u00f1en unha superficie de 2500\u00a0m\u00b2, e foron dese\u00f1ados polo propio Gaud\u00ed. Esta zona non sufriu apenas modificaci\u00f3ns, polo que conservan practicamente o seu dese\u00f1o orixinal. O arquitecto mostrou como noutras das s\u00faas obras un gran respecto pola contorna, utilizando para o seu proxecto materiais aut\u00f3ctonos. A principal modificaci\u00f3n do terreo foi debida ao seu desnivel, o que lle levou a extraer pedras da zona m\u00e1is elevada, que utilizou para constru\u00edr cami\u00f1os, muros e escaleiras. Do xard\u00edn destaca a gruta, situada no extremo occidental, elaborada con bloques de pedra sen desbastar, cunha porta de entrada e unha xanela a nivel, e no interior un banco corrido de pedra. Doutra banda, nun banco situado fronte \u00e1 fachada traseira \u00e1chase unha estatua sedente en bronce de Gaud\u00ed, obra de Marco Ferreiros (1989).\nInterior.\nO dese\u00f1o interior da casa responde principalmente ao feito de estar proxectada para unha persoa solteira e cunha finalidade recreativa xa que se trataba dun edificio pensado para o descanso e as vacaci\u00f3ns. O interior est\u00e1 distribu\u00eddo en tres plantas: no semisoto atop\u00e1banse a coci\u00f1a, as despensas e os rochos, na planta nobre a residencia, e o faiado estaba destinado ao servizo. A planta principal ten cinco estancias, o vest\u00edbulo e o cuarto de ba\u00f1o, unidos por un amplo distribuidor paralelo ao invernadoiro. Gaud\u00ed distribu\u00edu o espazo en base ao percorrido do sol, situando as dependencias de actividades matutinas cara ao sur, e as vespertinas a po\u00f1ente, mentres que as estivais quedaban cara ao norte.\nA decoraci\u00f3n da vivenda levouse a cabo con toda clase de luxos ornamentais e os mellores materiais como vidreiras, cer\u00e1micas e madeiras talladas. A maior\u00eda dos motivos decorativos son de car\u00e1cter xeom\u00e9trico e vexetal como flores e follas, pero tam\u00e9n alg\u00fan animal, principalmente ornitol\u00f3xico.\nO vest\u00edbulo, que est\u00e1 situado tralo p\u00f3rtico de entrada ao p\u00e9 da torre-minarete, ten 12\u00a0m\u00b2, planta hexagonal e act\u00faa de distribuidor entre as tres plantas. O pavimento est\u00e1 composto por laxas de m\u00e1rmore de forma circular mentres que o teito presenta un artesoado de madeira cunha franxa de cinco vigas no centro e dous grupos de sete vigas que percorren transversalmente a estancia. Esta sala ten unha vidreira con reberetes de formas xeom\u00e9tricas e motivos ornamentais vexetais.\nEntre o vest\u00edbulo e o sal\u00f3n principal \u00e1chase a sala de visitas, de 16\u00a0m\u00b2. Esta estancia cumpr\u00eda unha dobre funci\u00f3n: a de recibidor nun contexto m\u00e1is formal e a de acceso ao resto da vivenda nun plano m\u00e1is informal xa que conecta coa galer\u00eda de distribuci\u00f3n que comunica todas as estancias a trav\u00e9s do invernadoiro, onde en principio s\u00f3 acced\u00edan familiares e amigos. O principal material empregado nesta estancia \u00e9 a madeira que recobre chan, teito, z\u00f3colos, portas e xanelas as\u00ed como a cheminea. A maior\u00eda de motivos ornamentais son de car\u00e1cter xeom\u00e9trico.\nO sal\u00f3n principal ten 35\u00a0m\u00b2 e presenta unha dobre altura que chega at\u00e9 a cuberta do edificio dividindo o faiado en d\u00faas partes. Como est\u00e1 situado na cox\u00eda norte \u00e9 o contrapunto do invernadoiro, orientado ao sur. \u00c9 un sal\u00f3n acolledor e luminoso pero de certa sobriedade, tal e como quer\u00eda o propietario. O teito ten forma de nave invertida, posiblemente pensado para conter unha cuberta acristalada, como era a moda na \u00e9poca, que con todo non chegou a constru\u00edrse. Na estancia destaca unha ampla vent\u00e1 con xanelas de guillotina dotadas dun sistema de corredeiras que se moven con contrapesos. Igualmente, na zona interior hai catro xanelas en forma de arcos en chanzos que dan ao corredor e permiten a entrada da luz de mediod\u00eda. Doutra banda, corresponden a este sal\u00f3n os dous balc\u00f3ns en forma de banco-varanda elaborados en ferro forxado que dan ao exterior. Xunto a este sal\u00f3n at\u00f3pase o comedor, de dimensi\u00f3ns modestas, colocado xunto \u00e1 escaleira de servizo que conduce \u00e1 coci\u00f1a, no semisoto.\nXunto ao sal\u00f3n principal est\u00e1 a sala de xogos, unha estancia de 37\u00a0m\u00b2 orientada cara a po\u00f1ente. Era unha sala polivalente destinada a finalidades l\u00fadicas pero que tam\u00e9n pod\u00eda servir de dormitorio secundario. Incl\u00fae unha galer\u00eda semicircular de 6\u00a0m\u00b2 como ambiente adicional destinado principalmente a fumadeiro, de inspiraci\u00f3n \u00e1rabe. O chan deste sal\u00f3n \u00e9 de parqu\u00e9, que sintoniza co teito de artesoado de madeira, decorado con flores talladas igualmente en madeira. A decoraci\u00f3n, a m\u00e1is rica da casa, est\u00e1 realizada en madeira, cer\u00e1mica e ferro, con motivos vexetais e animais.\nNa fachada de levante \u00e1chase o dormitorio principal, que cos seus 42\u00a0m\u00b2 \u00e9 a estancia m\u00e1is grande despois do invernadoiro, maior mesmo que o sal\u00f3n principal, o que pon de relevo a importancia concedida polo seu propietario \u00e1 s\u00faa vida privada. Debido ao seu tama\u00f1o, na reforma de 1914 foi dividido en d\u00faas habitaci\u00f3ns. \u00c9 unha estancia luminosa, con vent\u00e1s que dan a levante e mediod\u00eda, as\u00ed como unha porta de acceso \u00e1 terraza de 26\u00a0m\u00b2 que se sit\u00faa sobre o teito da cocheira. Da estancia destaca o artesoado do teito, o m\u00e1is elaborado de toda a casa, cunhas vigas transversais cruzadas por unha rede de viguetas en diagonal, con remates decorativos de motivos vexetais nas intersecci\u00f3ns. Xunto ao dormitorio at\u00f3pase o cuarto de ba\u00f1o, de 14\u00a0m\u00b2, con chan de m\u00e1rmore, azulexos para a zona de ducha, z\u00f3colos de madeira e m\u00e1rmore e teito de artesoado de madeira. As xanelas te\u00f1en vidreiras de cores con motivos vexetais e ornitol\u00f3xicos, posiblemente un modelo para as demais estancias que finalmente non se realizou.\nNa parte sur da casa, no interior da \"U\" que forma o edificio, at\u00f3pase o invernadoiro constru\u00eddo sobre unha edificaci\u00f3n anterior que cumpr\u00eda o mesmo uso; destru\u00eddo na reforma da casa efectuada en 1914, foi reconstru\u00eddo en 1988 base\u00e1ndose no dese\u00f1o orixinal. Esta estancia respond\u00eda a unha das afecci\u00f3ns do propietario, a bot\u00e1nica, a\u00ednda que debido \u00e1 s\u00faa prematura morte non chegou a cumprir o seu obxectivo. Ten 72\u00a0m\u00b2 de superficie, 6 metros de altura e presenta planta de estadio e cuberta a d\u00faas augas. Constru\u00eduse cunha estrutura de madeira de cor branca e acristalada. Esta estancia cumpre a funci\u00f3n de regulador t\u00e9rmico da casa, absorbendo calor durante o d\u00eda e desprend\u00e9ndoo ao resto das estancias pola noite. O invernadoiro forma, xunto ao muro interior da casa, o corredor que serve de distribuci\u00f3n da planta nobre.\nNa planta superior at\u00f3pase o faiado, dividido en dous polo sal\u00f3n principal xa que a s\u00faa altura chega at\u00e9 o teito do edificio, con acceso por d\u00faas escaleiras de caracol. Ten unha superficie total de 140\u00a0m\u00b2, con cuberta a d\u00faas augas cunha estrutura de vigas de madeira con diversos \u00e1ngulos de abertura, m\u00e1is pechados canto m\u00e1is cerca est\u00e1n do centro da cox\u00eda. O faiado cumpr\u00eda tam\u00e9n o obxectivo de regulador t\u00e9rmico, illando a planta nobre das temperaturas exteriores. Neste espazo ach\u00e1banse as habitaci\u00f3ns do servizo e as d\u00faas \u00e1s estaban conectadas por un corredor exterior, paralelo \u00e1 cuberta do invernadoiro. Unha das habitaci\u00f3ns conta cunha terraza semicircular que est\u00e1 sobre a galer\u00eda da sala de xogos. Tam\u00e9n hai un acceso \u00e1 terraza inferior da torre-minarete.\nCabe resaltar que numerosas soluci\u00f3ns estruturais e ornamentais da casa responden \u00e1 afecci\u00f3n do propietario pola m\u00fasica, por exemplo: os reberetes no exterior da casa imitan un pentagrama, as varandas da torre te\u00f1en forma de clave de sol e de semicorchea, nas xanelas do sal\u00f3n principal us\u00e1ronse contrapesos para o sistema de corredeiras, que eran camp\u00e1s tubulares con diferentes densidades e tama\u00f1os para poder obter notas musicais diferentes ao abrirse e pecharse; por \u00faltimo, no cuarto de ba\u00f1o at\u00f3panse d\u00faas vidreiras con debuxos dunha abella tocando a guitarra e un paxaro tocando o \u00f3rgano."}
{"id": "492474", "revid": "1131", "url": "https://gl.wikipedia.org/wiki?curid=492474", "title": "Elba Pedrosa", "text": "Elba Pedrosa Rodr\u00edguez, nada en Santa Cruz de Tenerife en 1973, \u00e9 unha escritora galega en galego e castel\u00e1n.\nTraxectoria.\n\u00c9 licenciada en Ciencias da Informaci\u00f3n pola Universidade Complutense de Madrid. Traballou como consultora e formadora en creatividade e oratoria para instituci\u00f3ns p\u00fablicas e privadas. Colaborou coa Fundaci\u00f3n Bot\u00edn a trav\u00e9s do programa Educaci\u00f3n Responsable, como formadora de docentes en Creatividades (Galicia). Ademais impartiu formaci\u00f3n ao profesorado desde o CAFI (Centro auton\u00f3mico de formaci\u00f3n e innovaci\u00f3n de Galicia).\nColabora con distintos medios de comunicaci\u00f3n. \u00c9 tam\u00e9n actriz, bailarina, presentadora de televisi\u00f3n e xornalista. Participou na serie TV \"El punto fr\u00edo\". Participou na Direcci\u00f3n Creativa de compa\u00f1\u00edas de publicidade e comunicaci\u00f3n durante m\u00e1is de 15 anos."}
{"id": "492475", "revid": "6", "url": "https://gl.wikipedia.org/wiki?curid=492475", "title": "Universidade de Yale", "text": ""}
{"id": "492476", "revid": "23204", "url": "https://gl.wikipedia.org/wiki?curid=492476", "title": "Carmen Mondrag\u00f3n", "text": "Mar\u00eda del Carmen Mondrag\u00f3n Valseca, nada en Tacubaya (hoxe Cidade de M\u00e9xico) o 8 de xullo de 1893 e finada na mesma cidade o 23 de xaneiro de 1978, foi unha pintora, modelo de artistas e poeta mexicana, tam\u00e9n co\u00f1ecida como Nahui Olin.\nRub\u00ed de Mar\u00eda G\u00f3mez sinala que puido achegarse \u00e1s ideas feministas e mesmo se menciona a influencia da ideolox\u00eda de Mary Wollstonecraft. A fil\u00f3sofa Mar\u00eda Cecilia Rosales mesmo sinala que o feito de que se autorrepresentase na s\u00faa pintura corresponde co seu co\u00f1ecemento do feminismo mexicano e anglosax\u00f3n que a impulsou a explorar a s\u00faa creatividade.\nTraxectoria.\nInfancia e mocidade.\nQuinta filla do xeneral porfiriano Manuel Mondrag\u00f3n e de Mercedes Valseca, pertenceu \u00e1 burgues\u00eda de fins do s\u00e9culo XIX. A s\u00faa nai ensinoulle a tocar o piano e a escribir dende moi curta idade. Por comisi\u00f3n do seu pai, quen dese\u00f1aba armas, toda a familia mudouse a Par\u00eds cando ela ti\u00f1a catro anos e a\u00ed habitou durante oito anos. Nesa cidade estudou nun internado onde tam\u00e9n aprendeu sobre diversas artes, como a danza cl\u00e1sica, a pintura, a literatura e o teatro.\nAo pasar \u00e1 adolescencia, Carmen Mondrag\u00f3n regresou \u00e1 Cidade de M\u00e9xico e aos poucos anos co\u00f1eceu a Manuel Rodr\u00edguez Lozano, quen era cadete nese momento, e con quen contraeu matrimonio en 1913. Xuntos foron vivir a Par\u00eds onde conviviron con artistas como Diego Rivera, Georges Braque, Henri Matisse e Pablo Picasso. Ao iniciarse a primeira guerra mundial, a familia Mondrag\u00f3n refuxiouse en Donostia, onde a parella comezou a pintar. Foi nese mesmo lugar onde se cre naceu o seu \u00fanico fillo, que ao parecer morreu por asfixia ou morte de berce. A relaci\u00f3n non prosperou cando regresaron a M\u00e9xico en 1921. Separ\u00e1ronse despois de que ela co\u00f1ecese a Doctor Atl e a homosexualidade do seu esposo (quen despois mantivo unha relaci\u00f3n con Antonieta Rivas Mercado), de quen se divorciou en 1922.\nRetorno a M\u00e9xico.\nEn 1921 volveu \u00e1 Cidade de M\u00e9xico e mergullouse na vida art\u00edstica do pa\u00eds, onde resaltou polas s\u00faas ideas avanzadas e pola s\u00faa actitude provocadora. Conviviu con personaxes como Jos\u00e9 Vasconcelos, Frida Kahlo, Xavier Villaurrutia, Dolores del R\u00edo, Guadalupe Mar\u00edn, Tereza Montoya, Tina Modotti, Mar\u00eda Izquierdo, Jos\u00e9 Clemente Orozco, David Alfaro Siqueiros, Lupe V\u00e9lez e Salvador Novo. Tam\u00e9n fixo de modelo para pinturas de Rosario Cabrera, para o mural \"A creaci\u00f3n\" de Diego Rivera, onde aparece como Erato, a musa da poes\u00eda er\u00f3tica; tam\u00e9n posou para Jean Charlot e realizou espidos para os fot\u00f3grafos Edward Weston e Antonio Gardu\u00f1o. Mondrag\u00f3n formou parte do grupo de mulleres que durante as d\u00e9cadas de 1920 e 1930 produciron un dos per\u00edodos m\u00e1is activos da cultura e a arte en M\u00e9xico, e \u00e1s que Elena Poniatowska bautizou como \"Las siete cabritas\" (as sete cabri\u00f1as).\nEse mesmo ano iniciou unha relaci\u00f3n de cinco anos co artista pl\u00e1stico Gerardo Murillo, m\u00e1is co\u00f1ecido como Doctor Atl, con quen viviu no ex convento da Merc\u00e9. Cons\u00e9rvanse m\u00e1is de duascentas cartas escritas por ela e m\u00faltiples retratos que el lle fixo. Foi nesa etapa cando ela tomou o nome de \"Nahui Olin\" (cuarto movemento ou perpetuo movemento en n\u00e1huatl), en relaci\u00f3n \u00e1 renovaci\u00f3n c\u00edclica do calendario mexica. Ese per\u00edodo foi o m\u00e1is prol\u00edfico na produci\u00f3n po\u00e9tica e pict\u00f3rica na vida da artista.\nNo filme \"La fabulosa vida de Diego Rivera\" menci\u00f3nase a Carmen Mondrag\u00f3n como unha das d\u00faas \u00fanicas mulleres integrantes da Uni\u00f3n Revolucionaria de Obreiros, T\u00e9cnicos, Pintores, Escultores e Similares difundida en 1924 por \u201cEl Machete\u201d, xunto con Carmen Foncerrada. En 1935 tam\u00e9n fundou a Liga Feminista de Loita contra as Toxicoman\u00edas, que buscaba erradicar os vicios que, ao seu xu\u00edzo, non permit\u00edan o progreso do pa\u00eds; con ela un\u00edronse axi\u00f1a outros grupos que buscaban o voto feminino, a igualdade de dereitos fronte aos homes, acceso ao traballo con apoios \u00e1 maternidade, dereito a posu\u00edr terras, a integraci\u00f3n das mulleres ind\u00edxenas e o acceso \u00e1 educaci\u00f3n para todas as mulleres.\nTras rematar coa s\u00faa relaci\u00f3n con Doctor Atl, Mondrag\u00f3n co\u00f1eceu o caricaturista Mat\u00edas Santoyo, con quen viaxou a Hollywood. A\u00ed o director Rex Ingram ofreceulle aparecer nun filme, mais ela non aceptou porque considera que quer\u00eda explotar a s\u00faa imaxe como s\u00edmbolo sexual, argumentando que co espido ela buscaba m\u00e1is unha existencia est\u00e9tica que rompese tab\u00fas en canto ao espido na arte.\nAo corenta anos co\u00f1eceu o capit\u00e1n Eugenio Agacino, quen apareceu nalg\u00fans dos seus cadros. Con el viaxou a Cuba, Espa\u00f1a e Francia, onde participou nunha exposici\u00f3n e deu concertos de piano. Cando el morreu, ao parecer de inxesta de marisco en mal estado ou de choque anafil\u00e1ctico (non est\u00e1 claro), Carmen Mondrag\u00f3n retirouse da vida p\u00fablica, dedicando m\u00e1is tempo \u00e1 escritura que \u00e1 pintura. Foi ent\u00f3n cando compuxo a s\u00faa diatriba contra a teor\u00eda da relatividade de Einstein que titulou \"Energ\u00eda C\u00f3smica\", un libro onde mestura poemas, reflexi\u00f3ns e asertos cient\u00edficos.\n\u00daltimos anos.\nDurante os \u00faltimos anos da s\u00faa vida, Carmen Mondrag\u00f3n viviu no centro da Cidade de M\u00e9xico. Mant\u00ed\u00f1ase traballando como mestra de pintura nunha escola primaria e cunha bolsa proporcionada por Belas Artes.\nMorreu na s\u00faa casa da infancia en Tacubaya o 23 de xaneiro de 1978.\nOs restos mortais de Carmen Mondrag\u00f3n descansan no Pante\u00f3n Espa\u00f1ol na Cidade de M\u00e9xico. No cuartel \"E\" fosa 503, xunto co seu irm\u00e1n e a s\u00faa sobri\u00f1a.\nObra.\nPintura.\nA s\u00faa obra pict\u00f3rica inscr\u00edbese dentro do na\u00edf, que se distingue pola espontaneidade e a inxenuidade. Ademais de facer m\u00faltiples autorretratos, cos seus caracter\u00edsticos ollos verdes, Carmen Mondrag\u00f3n recreou imaxes t\u00edpicas de M\u00e9xico, como os seus parques, os seus mercados ou as pulquer\u00edas. Outras das s\u00faas obras caracter\u00edzanse polo seu erotismo e a s\u00faa exploraci\u00f3n da sexualidade.\nParticipou nunha exposici\u00f3n colectiva en Belas Artes en 1945, xunto con pintores como Pablo O\u2019Higgins e Jos\u00e9 Clemente Orozco. Con todo, aos poucos desapareceu da escena art\u00edstica.\nEn 1993, con motivo do centenario do seu nacemento, organizouse a exposici\u00f3n \"Nahui Olin, una mujer de los tiempos modernos\" no Museo-Estudio Diego Rivera na Cidade de M\u00e9xico. A s\u00faa seguinte exposici\u00f3n individual exhibiuse de xu\u00f1o a setembro do 2018 no Museo Nacional de Arte (Munal) na Cidade de M\u00e9xico, e titulouse \"Nahui Olin. La mirada infinita\", onde se mostrou pintura, fotograf\u00eda, caricaturas e publicaci\u00f3ns da artista.\nPoes\u00eda.\nUn dos temas m\u00e1is recorrentes na poes\u00eda de Carmen Mondrag\u00f3n \u00e9 a liberdade corporal das mulleres, polo cal resultou revolucionaria para a s\u00faa \u00e9poca. Entre as s\u00faas obras publicadas en vida est\u00e1n: \"\u00d3ptica cerebral, poemas din\u00e1micos\" (1922), \"C\u00e2linement je suis dedans\" (1923), \"\u00c0 dix ans sur mon pupitre\" (1924), \"Nahui Olin\" (1927) e \"Energ\u00eda c\u00f3smica\" (1937).\nNo ano 2012 a Universidade Aut\u00f3noma de Nuevo Le\u00f3n fixo unha compilaci\u00f3n das s\u00faas obras baixo o t\u00edtulo \"Nahui Olin: sin principio ni fin.\" \"Vida, obra y varia invenci\u00f3n\", en que non obstante non se publicaron as obras in\u00e9ditas: \"Una mol\u00e9cula de amor\" e \"Totalidad sexual del cosmos\", ademais dun poemario derivado da morte de Eugenio Agacino.\nNa cultura popular.\nNo ano 2017 rodouse o filme \"Nahui, La musa olvidada\" sobre a vida de Carmen Mondrag\u00f3n, dirixida por Gerardo Tort cun gui\u00f3n escrito por el mesmo e Marina Stavenhagen. O filme rodouse no porto de Veracruz e na Cidade de M\u00e9xico. A personaxe de Carmen Mondrag\u00f3n est\u00e1 interpretada por Tessa Ia, Irene Azuela e Delia Casanova e o de Doctor Atl polo actor Julio Bracho. En 2019 a editorial Seix Barral publicou a novela \"Totalidad sexual del Cosmos\" de Juan Bonilla, relato que segue de preto a vida de Nahui Olin dende a s\u00faa infancia ata o seu redescubrimento en 1978.\nEn 2019 Sandra Frid publicou co editorial Planeta a novela \"La mujer que naci\u00f3 tres veces\", que narra a vida da artista."}
{"id": "492477", "revid": "1987", "url": "https://gl.wikipedia.org/wiki?curid=492477", "title": "931 a. C.", "text": ""}
{"id": "492478", "revid": "47401", "url": "https://gl.wikipedia.org/wiki?curid=492478", "title": "Nahui Olin", "text": ""}
{"id": "492479", "revid": "1888", "url": "https://gl.wikipedia.org/wiki?curid=492479", "title": "Natalia Carou", "text": "Natalia Carou Figueira, nada en Bealo (Boiro) o 14 de outubro 1974, \u00e9 unha escritora galega.\nTraxectoria.\nCursou estudos de Graduado Social na Universidade da Coru\u00f1a exercendo como asesora empresarial fiscal.\n\"O alento nas costas\", ao igual que \"A cova da Moura\", conta duras historias de adolescentes que se combinan con lendas da Galicia medieval, alternando li\u00f1as temporais. \"O mal querer\" relata o caso dun rapaz maltratado que comete un delito e debe ingresar nun centro de menores."}
{"id": "492482", "revid": "5863", "url": "https://gl.wikipedia.org/wiki?curid=492482", "title": "Federico \u00c1vila Cuadra", "text": "Federico \u00c1vila Cuadra, nado en Viana do Bolo o 2 de novembro de 1892 e finado no mesmo concello en 1970, foi un mestre e pol\u00edtico galego.\nTraxectoria.\nMestre en Chao de Castro, foi trasladado a Fisterra en 1922. Foi cofundador da Banda Municipal de Fisterra en 1924. Na ditadura de Primo de Rivera foi nomeado alcalde de Fisterra en 1925. Afeccionado \u00e1 fotograf\u00eda, publicou algunhas das s\u00faas imaxes en \"Vida Gallega\". Dende 1927 foi mestre en Pet\u00edn. Fundou o Orfe\u00f3n e Rondalla Ecos de Sil de Pet\u00edn en 1928 e creou e dirixiu a banda La Alborada de Viana do Bolo en 1932.\nVida persoal.\nCasou con Matilde Bustillo de Puga en 1917, e foi pai de Antonio \u00c1vila Bustillo."}
{"id": "492483", "revid": "98629", "url": "https://gl.wikipedia.org/wiki?curid=492483", "title": "Christian Panucci", "text": "Christian Panucci, nado en Savona o 12 de abril de 1973, \u00e9 un exfutbolista e actual adestrador italiano. Xogaba de lateral dereito e foi internacional coa selecci\u00f3n italiana.\nPalmar\u00e9s.\nA.C. Milan\nReal Madrid\nChelsea\nA.S. Roma"}
{"id": "492487", "revid": "98629", "url": "https://gl.wikipedia.org/wiki?curid=492487", "title": "El Ni\u00f1o Gusano", "text": "El Ni\u00f1o Gusano foi unha banda de m\u00fasica alternativa de Zaragoza, activa entre 1993 e 1999. Durante a s\u00faa traxectoria mesturaron elementos da psicodelia brit\u00e1nica e do noise pop estadounidense, as\u00ed como do pop espa\u00f1ol da d\u00e9cada de 1960."}
{"id": "492488", "revid": "98629", "url": "https://gl.wikipedia.org/wiki?curid=492488", "title": "Hydroblading (patinaxe)", "text": "O hydroblading \u00e9 un movemento de gume ou paso de patinaxe art\u00edstica no que o patinador se desliza nun gume marcado co corpo esticado en posici\u00f3n baixa, case tocando o xeo. Son posibles diversas variaci\u00f3ns de posici\u00f3n, pero os patinadores individuais adoitan executalo co gume interior cara a atr\u00e1s co xeonllo da perna que patina moi flexionada, a perna libre cruzada por detr\u00e1s e estendida f\u00f3ra do c\u00edrculo, e co torso inclinado cara ao c\u00edrculo con d\u00faas, unha ou sen ningunha man rozando o xeo.\nHistoria.\nA\u00ednda que non foi inventado por eles, este elemento volveuse popular a comezos de 1990 grazas \u00e1 parella de danza sobre xeo canadense de Shae-Lynn Bourne e Victor Kraatz."}
{"id": "492489", "revid": "25871", "url": "https://gl.wikipedia.org/wiki?curid=492489", "title": "Parus", "text": "Parus \u00e9 un x\u00e9nero de aves do Vello Mundo da familia dos p\u00e1ridos. Anteriormente era un x\u00e9nero moi grande que conti\u00f1a m\u00e1is de 50 especies da familia Paridae. O x\u00e9nero foi despois dividido en varios x\u00e9neros que foron resucitados despois da publicaci\u00f3n dunha an\u00e1lise detallada de filoxen\u00e9tica molecular en 2013. O nome do x\u00e9nero, \"Parus\", \u00e9 o nome latino dos \"ferreiri\u00f1os\".\nAgora o x\u00e9nero cont\u00e9n s\u00f3 as seguintes especies:"}
{"id": "492491", "revid": "89787", "url": "https://gl.wikipedia.org/wiki?curid=492491", "title": "Hotel Ryugyong", "text": "O Hotel Ryugyong (; ) \u00e9 un ra\u00f1aceos pendente de inauguraci\u00f3n situado en Pyongyang, a capital de Corea do Norte. O edificio tam\u00e9n \u00e9 co\u00f1ecido como Edificio 105, debido ao n\u00famero de plantas que ten. A s\u00faa construci\u00f3n rem\u00f3ntase ao ano 1987, pero det\u00edvose en 1992 debido a que o pa\u00eds entrou nunha \u00e9poca de crise despois da disoluci\u00f3n da Uni\u00f3n Sovi\u00e9tica.\nPasado o ano 1992, o ra\u00f1aceos alcanzou o tope, pero sen xanelas e sen acondicionamento interior. A obra proseguiu en 2008 e rematouse definitivamente en 2011, cando se acabou de acristalar o exterior. A apertura ao p\u00fablico programouse sucesivas veces, pero foise pospondo. Por mor diso, o edificio foi utilizado como obxecto de burla e mofa pola prensa estranxeira, refer\u00edndose a el como \u00abO peor edificio do mundo\u00bb e \u00abO hotel da fatalidade\u00bb, entre outras denominaci\u00f3ns.\nArquitectura.\nO ra\u00f1aceos ten unha altura de 330 metros, o que o converte nun s\u00edmbolo destacable do panorama urbano de Pyongyang e, de lonxe, a estrutura m\u00e1is alta de todo Corea do Norte. A construci\u00f3n do Ryugyong estivo pensada para que finalizase antes do d\u00e9cimo terceiro Festival Mundial da Mocidade e os Estudantes de 1989 e conseguir ser o hotel m\u00e1is alto do planeta. O a\u00ednda non rematado edificio non fora superado nese status por ning\u00fan outro, at\u00e9 2009, cando se completou a Rose Tower en Dubai, Emiratos \u00c1rabes Unidos. Actualmente, o edificio ostenta a posici\u00f3n 76 entre os ra\u00f1aceos m\u00e1is altos do mundo \u2014xunto ao China World Trade Center Tower 3 en Pequ\u00edn, Rep\u00fablica Popular da China\u2014 e o quinto con m\u00e1is plantas, xa que ten 105.\nO edificio est\u00e1 formado por tres sa\u00edntes en forma de aleta de 100 metros de longo e 18 de ancho, formando un \u00e1ngulo de 75 graos. Todos os sa\u00edntes converxen nun pin\u00e1culo. No tope, o ra\u00f1aceos pos\u00fae un cono truncado de 40 metros de anchura, no que hai oito plantas que se constru\u00edron para que rotasen e seis plantas est\u00e1ticas. Desde as s\u00faas orixes, o edificio pensouse tam\u00e9n para albergar cinco restaurantes xiratorios e, dependendo das fontes, de 3000 a 7665 habitaci\u00f3ns. Segundo o executivo de Orascom Construction Industries Khaled Bichara, o ra\u00f1aceos pode ter outras funci\u00f3ns ademais das de aloxamento, como apartamentos, centros comerciais ou o restaurante xiratorio xa mencionado.\nConstruci\u00f3n.\nAntecedentes.\nSupostamente, o plan de facer un gran hotel xurdiu como resposta \u00e1 finalizaci\u00f3n do hotel m\u00e1is alto do mundo en 1986, o Westin Stamford en Singapur, por parte da compa\u00f1\u00eda surcoreana SsangYong Group durante a Guerra fr\u00eda. O goberno viu o proxecto como unha forma de entrada ao mercado para os investidores occidentais. Con iso, creouse a empresa Ryugyong Hotel Investment and Management Co., para captar 230 mill\u00f3ns de USD. \u00c1 s\u00faa vez, un representante do Goberno norcoreano prometeu unha delicada supervisi\u00f3n para permitir a investidores estranxeiros operar en casinos, clubs nocturnos ou en sal\u00f3ns xaponeses. A compa\u00f1\u00eda norcoreana Baikdoosan Architects &amp; Engineers comezou en 1987 a construci\u00f3n do hotel.\nDetenci\u00f3n do proxecto.\nA finalizaci\u00f3n do proxecto estaba programada para coincidir coa apertura do Festival Mundial da Mocidade e os Estudantes en 1989, pero alg\u00fans problemas relacionados cos m\u00e9todos de construci\u00f3n e os materiais atrasaron o seu avance. De acabar a tempo, ser\u00eda o s\u00e9timo ra\u00f1aceos m\u00e1is alto do mundo e o primeiro hotel en altura da \u00e9poca.\nEn 1992, despois de que o edificio alcanzase o seu apoxeo arquitect\u00f3nico, os responsables detiveron a construci\u00f3n debido \u00e1 falta de fondos para a electricidade e \u00e1 escaseza de alimentos no pa\u00eds, tralo colapso do bloque sovi\u00e9tico. A prensa xaponesa estimou o custo da construci\u00f3n en 750 mill\u00f3ns de USD, o 2% do produto interior bruto de Corea do Norte. Durante m\u00e1is dunha d\u00e9cada, o ra\u00f1aceos sen acabar estivo baleiro e sen xanelas, artefactos ou accesorios, reduc\u00edndose s\u00f3 \u00e1 estrutura de formig\u00f3n. Moi simb\u00f3lico era un guindastre de construci\u00f3n oxidado, que a BBC denominou como \u00abun recordatorio da frustrada ambici\u00f3n do estado totalitario\u00bb. Segundo Marcus Noland, a finais da d\u00e9cada de 1990 a C\u00e1mara de comercio da Uni\u00f3n Europea en Corea inspeccionou o edificio e conclu\u00edu que a estrutura era irreparable. Moitas d\u00fabidas quedaron expostas acerca da calidade dos materiais utilizados e a ali\u00f1aci\u00f3n dos pozos dos ascensores, pois algunhas fontes afirmaban que estaban tortos.\nNun artigo de 2006, ABC News puxo en cuesti\u00f3n se o pa\u00eds posu\u00eda as suficientes materias primas ou enerx\u00eda para un proxecto desas caracter\u00edsticas. Un funcionario do Goberno norcoreano comentou ao diario \"Los Angeles Times\" que a construci\u00f3n non se completaba porque \u00ab[Corea do Norte] carec\u00eda de di\u00f1eiro\u00bb. A paralizaci\u00f3n da obra, os rumores de problemas e o misterio sobre o seu futuro, levou aos medios a que o denominasen como \u00abO peor edificio do mundo\u00bb, \u00abO hotel da fatalidade\u00bb ou \u00abO hotel pantasma\u00bb.\nA\u00ednda que houbo burlas sobre imaxes do hotel completo en selos norcoreanos, o goberno ignorou a existencia do edificio durante a detenci\u00f3n da s\u00faa construci\u00f3n, a pesar de que dominaba o horizonte de Pyonyang. Ademais, o Goberno norcoreano manipulou fotograf\u00edas oficiais e mapas impresos con tal de que non aparecese a estrutura inconclusa no horizonte da capital.\nContinuaci\u00f3n da obra.\nEn abril de 2008, despois de 16 anos de inactividade, os traballos no edificio foron retomados, esta vez pola compa\u00f1\u00eda exipcia Orascom Construction Industries. Os directivos de Orascom, que asinaran un contrato de 400 mill\u00f3ns de USD co Goberno norcoreano para instalar unha rede de telecomunicaci\u00f3ns 3G, negou que este acordo estivese directamente relacionado co traballo da construci\u00f3n. En 2008, oficiais do goberno afirmaron que o hotel estar\u00eda listo en 2012, coincidindo co aniversario n\u00famero 100 do \u00abPresidente Eterno\u00bb Kim Il-sung. Ademais, ao ano seguinte, o xefe de operaci\u00f3ns de Orascom, Khaled Bichara, sinalou que a empresa \u00abnon atopara demasiados problemas estruturais\u00bb a causa do paro da obra.\nNo mes de xullo de 2011, informouse de que o traballo exterior fora rematado. A compa\u00f1\u00eda Orascom engadiu novas caracter\u00edsticas ao edificio, tales como paneis de vidro e antenas de comunicaci\u00f3n. En setembro de 2012, algunhas fotograf\u00edas do interior do hotel, tomadas por Koryo Tours, foron amosadas ao p\u00fablico por primeira vez. Pod\u00edase apreciar que hab\u00eda moi poucos artefactos ou mobles. Dous meses m\u00e1is tarde, a operadora de hoteis internacional Kempinski anunciou que o hotel estar\u00eda en funcionamento cara a mediados de 2013. Con todo, estes plans quedaron suspendidos debido ao aumento das tensi\u00f3ns pol\u00edticas no pa\u00eds en 2013."}
{"id": "492498", "revid": "23204", "url": "https://gl.wikipedia.org/wiki?curid=492498", "title": "Ill\u00e9gal", "text": "Ill\u00e9gal \u00e9 un filme belga de 2010 dirixido por Olivier Masset-Depasse. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "492500", "revid": "23204", "url": "https://gl.wikipedia.org/wiki?curid=492500", "title": "De Helaasheid der Dingen", "text": "De Helaasheid der Dingen \u00e9 un filme belga de 2009 dirixido por Felix Van Groeningen. \u00c9 unha adaptaci\u00f3n da novela semiautobiogr\u00e1fica hom\u00f3nima de Dimitri Verhulst. Est\u00e1 protagonizado por Kenneth Vanbaeden, Valentijn Dhaenens, Koen De Graeve, Wouter Hendrickx, Johan Heldenbergh, Bert Haelvoet e Gilda De Bal. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado."}
{"id": "492510", "revid": "89787", "url": "https://gl.wikipedia.org/wiki?curid=492510", "title": "Mimetismo batesiano", "text": "O mimetismo batesiano \u00e9 un tipo de mimetismo no que unha especie inofensiva evolucionou para imitar os sinais de advertencia dunha especie perigosa dirixidos a un predador de ambas. Denom\u00ednase as\u00ed polo naturalista ingl\u00e9s Henry Walter Bates, polo seu traballo sobre as bolboretas das selvas do Brasil.\nO mimetismo batesiano \u00e9 o m\u00e1is co\u00f1ecido e estudado dos complexos de mimetismo, ata o punto que \u00e1s veces os termos mimetismo e mimetismo batesiano tr\u00e1tanse como se fosen sin\u00f3nimos. Por\u00e9n, hai moitas outras formas, algunhas moi similares nos seus principios, outras moi diferentes. A mi\u00fado contr\u00e1stase co mimetismo m\u00fclleriano, unha forma de converxencia con beneficio mutuo entre d\u00faas ou m\u00e1is especies nocivas. Por\u00e9n, como o mimetismo pode supo\u00f1er en si mesmo un grao de protecci\u00f3n, a distinci\u00f3n non \u00e9 absoluta. Pode tam\u00e9n compararse con formas funcionalmente diferentes de mimetismo. Quizais a diferenza maior \u00e9 co mimetismo agresivo, no que un predador ou parasito imita unha especie inofensiva, evitando a detecci\u00f3n e mellorando o seu \u00e9xito na busca de alimento.\nA especie imitadora denom\u00ednase \"mim\u00e9tica\" ou \"imitadora\", mentres que a especie imitada (protexida pola s\u00faa toxicidade, mal sabor ou outras defensas) denom\u00ednase \"modelo\". A especie predadora que ten interacci\u00f3ns indirectas entre o imitador e o modelo pode denominarse \"receptora [do sinal]\", \"inxenua\" ou \"operadora\". Ao parasitar o sinal de advertencia honesto do modelo, o imitador no mimetismo batesiano obt\u00e9n vantaxe, sen ter que cargar co gasto de armarse ela mesma. Para o modelo \u00e9 unha desvantaxe e tam\u00e9n para o predador \"inxenuo\". Se aparecen os impostores en grandes cantidades, as experiencias positivas co imitador poden ter como resultado que o modelo sexa tratado como inofensivo. Cunha alta frecuencia hai unha forte vantaxe selectiva para o predador de distinguir o imitador do modelo. Por eta raz\u00f3n, os imitadores son normalmente menos numerosos que os modelos, o que \u00e9 un exemplo de selecci\u00f3n dependente da frecuencia. Algunhas poboaci\u00f3ns imitadoras evolucionaron para presentar m\u00faltiples formas de (polimorfismo), permit\u00edndolles imitar varios modelos diferentes e, por tanto, obter maior protecci\u00f3n. O mimetismo batesiano non sempre \u00e9 perfecto. Propux\u00e9ronse varias explicaci\u00f3ns para isto, inclu\u00edndo as limitaci\u00f3ns nas capacidades cognitivas dos predadores.\nA\u00ednda que os sinais visuais foron moi estudados, o mimetismo batesiano pode empregarse para enganos que afecten a calquera sentido; por exemplo, algunhas avela\u00ed\u00f1as imitan os sinais de advertencia de ultras\u00f3ns enviados por avela\u00ed\u00f1as incomestibles a morcegos predadores, o que \u00e9 un mimetismo batesiano auditivo.\nContexto hist\u00f3rico.\nHenry Walter Bates (1825\u20131892) foi un explorador e naturalista ingl\u00e9s que estudou a selva amaz\u00f3nica xunto con Alfred Russel Wallace en 1848. Wallace volveu a Inglaterra en 1852, pero Bates permaneceu al\u00ed unha d\u00e9cada. O seu traballo de campo consistiu en recoller case un cento de especies de bolboretas das familias Ithomiinae e Heliconiinae e outros miles de esp\u00e9cimes doutros insectos. Ao ordenar estas bolboretas en grupos similares baseados na aparencia, empezaron a aparecer inconsistencias. Algunhas parec\u00edan superficialmente similares a outras, \u00e1s veces tanto que Bates non pod\u00eda diferenciar as d\u00faas especies s\u00f3 pola aparencia das \u00e1s. Por\u00e9n, un exame m\u00e1is minucioso de caracteres morfol\u00f3xicos menos obvios parec\u00edan mostrar que nin sequera ti\u00f1an un parentesco estreito. Pouco despois regresou a Inglaterra e fixo unha intervenci\u00f3n lendo un artigo sobre a s\u00faa teor\u00eda do mimetismo na xuntanza da Sociedade Linneana de Londres do 21 de novembro de 1861, que se publicou despois en 1862 co t\u00edtulo 'Contributions to an Insect Fauna of the Amazon Valley' (Contribuci\u00f3ns \u00e1 fauna de insectos do val do Amazonas) na revista \"Transactions\". Presentou de forma m\u00e1is elaborada as s\u00faas experiencias en \"The Naturalist on the River Amazons\" (O naturalista no r\u00edo Amazonas).\nBates presentou a hip\u00f3tese de que a estreita semellanza entre especies non relacionadas foi unha adaptaci\u00f3n antipredator. Sinalou que algunhas especies ti\u00f1an unha coloraci\u00f3n moi rechamante, e voaban dunha maneira pausada, case como se tentasen os predadores para que as comesen. Razoou que estas bolboretas eran incomestibles para as aves e outros insect\u00edvoros, e eran evitadas por eles. Ampliou esta l\u00f3xica a formas que lembraban fielmente esas especies con protecci\u00f3n, imitando a s\u00faa coloraci\u00f3n de advertencia pero non a s\u00faa toxicidade.\nEsta explicaci\u00f3n naturalista axust\u00e1base ben \u00e1s recentes explicaci\u00f3ns da evoluci\u00f3n dadas por Wallace e Charles Darwin, como as expostas no seu famoso libro de 1859 \"A orixe das especies\". Como esta explicaci\u00f3n darwinista non necesitaba a actuaci\u00f3n de forzas sobrenaturais, atopouse con grandes cr\u00edticas dos antievolucionistas do seu tempo, tanto en c\u00edrculos acad\u00e9micos coma nos sociais.\nAposematismo.\nA maior\u00eda dos seres vivos te\u00f1en predadores e, por tanto, est\u00e1n nunha constante carreira de armamentos evolutiva para desenvolver adaptaci\u00f3ns antipredadores, mentres que o predador ad\u00e1ptase para ser m\u00e1is eficiente \u00e1 hora de vencer as adaptaci\u00f3ns da presa. Alg\u00fans organismos evolucionaron para facer m\u00e1is doada a detecci\u00f3n, por exemplo por nocturnidade e camuflaxe. Outros deenvolveron defensas qu\u00edmicas como toxinas mortais de certas serpes e avespas, ou o cheiro noxento dos l\u00edquidos que expelen as mofetas. Tales presas adoitan enviar sinais claros e honestas de advertencia aos seus atacantes con padr\u00f3ns aposem\u00e1ticos (de advertencia) conspicuos. A viveza deses sinais de advertencia est\u00e1 correlacionado co nivel de toxicidade do organismo.\nNo mimetismo batesiano, o imitador copia a coloraci\u00f3n dun animal aposem\u00e1tico para enganar os predadores para que se comporten como se fose de mal sabor. O \u00e9xito desta exhibici\u00f3n deshonesta depende dun nivel de toxicidade dun modelo e a abundancia do modelo na \u00e1rea xeogr\u00e1fica. Canto o m\u00e1is t\u00f3xico \u00e9 o modelo, m\u00e1is probable \u00e9 que o predador evite o imitador. A abundancia da especie modelo \u00e9 tam\u00e9n importante para o \u00e9xito do imitador debido \u00e1 selecci\u00f3n dependente da frecuencia. Cando o modelo \u00e9 abundante, os imitadores con padr\u00f3ns do modelo imperfectos ou coloraci\u00f3ns lixeiramente diferentes do modelo est\u00e1n a\u00ednda evitando os predadores. Isto d\u00e9bese porque o predador ten un forte incentivo para evitar organismos potencialmente letais, dada a probabilidade de encontrar un. Por\u00e9n, en \u00e1reas nas que o modelo \u00e9 escaso ou est\u00e1 extinto localmente, os imitadores son impulsados a ter unha coloraci\u00f3n aposem\u00e1tica moi exacta. Isto d\u00e9bese a que os predadores atacan os imitadores imperfectos m\u00e1is rapidamente onde hai poucas posibilidades de que sexan as especies modelo. A selecci\u00f3n dependente de frecuencia puido tam\u00e9n impulsar os imitadores batesianos a seren polim\u00f3rficos naqueles raros casos nos que un s\u00f3 cambio xen\u00e9tico controla a aparencia, como nas bolboretas Papilionidae, como \"Battus philenor\".\nClasificaci\u00f3n e comparaci\u00f3ns.\nO mimetismo batesiano \u00e9 un caso de mimetismo defensivo ou protector, no que ao imitador lle vai mellor evitando confrontaci\u00f3ns co receptor do sinal. \u00c9 un sistema \"disxunto\", o que significa que as tres partes implicadas son diferentes especies. Un exemplo ser\u00eda a mosca as\u00edlida \"Mallophora bomboides\", que \u00e9 un imitador batesiano dos seu abesouro modelo e presa, \"B. americanorum\" (agora chamado \"Bombus pensylvanicus\"), que \u00e9 perigoso para os predaadores debido ao seu ferrete.\nO mimetismo batesiano contrasta con outras formas de mimetismo como o mimetismo agresivo, no que o imitador se aproveita das interacci\u00f3ns co receptor do sinal. Un deses casos \u00e9 a dos vagalumes, nos que as femias dunha especie imitan os sinais de apareamento doutra especie, enganando os machos para que se acheguen dabondo como para que os poidan comer. Por\u00e9n, o mimetismo non necesita implicar o predador en absoluto. Tal \u00e9 o caso do \"mimetismo de dispersi\u00f3n\", no que o imitador unha vez m\u00e1is benef\u00edciase do encontro. Por exemplo, alg\u00fans fungos dispersan as s\u00faas esporas con axuda dos insectos porque cheiran como carne de prea. No mimetismo protector, o encontro entre o imitador e o inxenuo non \u00e9 algo fortu\u00edto para o imitador, e os sinais que imita tenden a diminu\u00edr a probabilidade dese encontro.\nUn caso en parte similar ao mimetismo batesiano \u00e9 o das malas herbas mim\u00e9ticas, que imitan colleitas agr\u00edcolas. No mimetismo vaviloviano ou de malas herbas, estas sobrevien ao ter sementes que a maquimaria para separar a semente da palla identifica como pertencentes \u00e1 colleita. O mimetismo vaviloviano non \u00e9 batesiano, porque o home e a colleita non son inimigos. En contraste, unha planta que imita as follas, a enredadeira \"Boquila\", emprega o mimetismo batesiano ao adaptar a forma e cor das s\u00faas follas para que coincidan coas do seu hospedador para disuadir a herb\u00edvoros de comer as s\u00faas follas comestibles.\nOutro caso an\u00e1logo cunha soa especie denominouse \"mimetismo broweriano\" (por Lincoln P. Brower e Jane Van Zandt Brower). \u00c9 un caso de automimetismo bipolar (s\u00f3 est\u00e1n implicadas d\u00faas especies); o modelo \u00e9 a mesma especie que o seu imitador. Equivale ao mimetismo batesiano dentro dunha soa especie, e d\u00e1se cando hai un \"espectro de palatabilidade\" dentro dunha poboaci\u00f3n de presas perigosas. Por exemplo, as eirugas de bolboreta monarca (\"Danaus plexippus\") alim\u00e9ntanse de especies de asclepi\u00e1ceas de diversa toxicidade. Algunhas alim\u00e9ntanse de plantas m\u00e1is t\u00f3xicas e almacenan estas toxinas dentro dos seus corpos. As eirugas de mellor sabor benef\u00edcianse as\u00ed dos membros m\u00e1is t\u00f3xicos da mesma especie.\nOutra importante forma de mimetismo protector \u00e9 o mimetismo m\u00fclleriano, descuberto e nomeado en honra do naturalista Fritz M\u00fcller. No mimetismo m\u00fclleriano tanto o modelo coma o imitador son aposem\u00e1ticos, polo que o mimetismo pode ser mutuo, non necesariamente constit\u00fae un farol ou engano e como nas avespas e as abellas pode implicar moitas especies nun anel de mimetismo.\nMimetismo batesiano imperfecto.\nNo mimetismo batesiano imperfecto, os imitadores non se parecen de forma exacta aos seus modelos. Un exemplo disto \u00e9 a mosca \"Spilomyia longicornis\", que imita a avespas v\u00e9spidas. Por\u00e9n, non \u00e9 un imitador perfecto. As avespas te\u00f1en longas antenas negras e esta mosca non. No seu lugar, move as s\u00faas patas anteriores sobre a cabeza para que parezan as antenas dunha avespa. Moitas raz\u00f3ns suxeriron o mimetismo imperfecto.\nOs imitadores imperfectos poden simplemente estar evolcionando cara \u00e1 perfecci\u00f3n.\nPoden obter vantaxe de parecerse a moitos modelos \u00e1 vez.\nOs humanos poden avaliar os imitadores de forma diferente a como o fan os verdadeiros predadores. \nOs imitadores poden confundir os predadores asemell\u00e1ndose \u00e1 vez ao modelo e o non imitador ao mesmo tempo (mimetismo sat\u00edrico). \nA selecci\u00f3n de parentesco pode reforzar o mimetismo.\nA vantaxe selectiva de ter un mimetismo mellor pode non superar as vantaxes doutras estratexias como a termorregulaci\u00f3n ou a camuflaxe. \nPode que s\u00f3 sexan necesarias certas caracter\u00edsticas para enganar aos predadores; por exemplo, os tests sobre o l\u00edmite simpatr\u00eda/alopatr\u00eda (onde ambos est\u00e1n na mesma \u00e1rea, e onde non) da serpe imitadora \"Lampropeltis elapsoides\" e o modelo \"Micrurus fulvius\" mostraron que as proporci\u00f3ns de cor nestas serpes eran importantes para enganar aos predadores, pero que a orde dos aneis coloreados da s\u00faa pel non.\nMimetismo ac\u00fastico.\nOs predadores poden identificar as s\u00faas presas polo son e tam\u00e9n pola vista; os imitadores evolucionaron en consecuencia enganando polo sentido auditivo aos predadores. Os morcegos son predadores nocturnos que dependen da ecolocaci\u00f3n para detectar as s\u00faas presas. Algunhas presas potenciais son incomestibles para os morcegos e producen un sinal aposem\u00e1tico ultras\u00f3nico, o equivalente auditivo da coloraci\u00f3n de advertencia. En resposta \u00e1 ecolocalizaci\u00f3n dos morcegos \"Lasiurus borealis\" e \"Eptesicus fuscus\", as avela\u00ed\u00f1as tigre Arctiinae como \"Cycnia tenera\" producen sons de advertencia. Os morcegos aprenden a evitar avela\u00ed\u00f1as dani\u00f1as, pero de xeito similar evitan outras especies como as avela\u00ed\u00f1as Pyralidae que producen eses sons de advertencia tam\u00e9n. Os complexos de mimetismo ac\u00fastico, tanto o de tipo batesiano coma m\u00fclleriano, poden estar amoi estendidos no mundo auditivo."}
{"id": "492512", "revid": "1131", "url": "https://gl.wikipedia.org/wiki?curid=492512", "title": "Castelo de Ambras", "text": "O castelo ou palacio de Ambras (en alem\u00e1n: \"Schloss Ambras\")? \u00e9 un castelo e palacio renacentista situado nos outeiros que est\u00e1n sobre a cidade de Innsbruck, Austria.\nConsiderada unha das atracci\u00f3ns tur\u00edsticas m\u00e1is populares da cidade, o castelo de Ambras foi constru\u00eddo no s\u00e9culo XVI no lugar dun anterior castelo do s\u00e9culo X, e converteuse na sede do poder dos condes de Andechs. A importancia cultural e hist\u00f3rica do castelo est\u00e1 estreitamente relacionada co arquiduque Fernando II, xa que foi a s\u00faa residencia de 1563 a 1595.\nNo castelo de Ambras at\u00f3pase a C\u00e1mara de Arte e Curiosidades, cunha colecci\u00f3n de pinturas de persoas con deformidades. Durante 200 anos, albergou o Penacho de Moctezuma. "}
{"id": "492514", "revid": "98629", "url": "https://gl.wikipedia.org/wiki?curid=492514", "title": "Vincenzo Iaquinta", "text": "Vincenzo Iaquinta, nado en Cutro o 21 de novembro de 1973, \u00e9 un exfutbolista profesional italiano. Xogaba de dianteiro e foi internacional coa selecci\u00f3n italiana, coa que ga\u00f1ou o Mundial de 2006.\nPalmar\u00e9s.\nClub.\nJuventus\nSelecci\u00f3n.\nItalia"}
{"id": "492516", "revid": "27155", "url": "https://gl.wikipedia.org/wiki?curid=492516", "title": "Batesiano", "text": ""}
{"id": "492535", "revid": "23204", "url": "https://gl.wikipedia.org/wiki?curid=492535", "title": "Eldorado (filme de 2008)", "text": "Eldorado \u00e9 un filme franco-belga de 2008 dirixido por Bouli Lanners. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "492536", "revid": "624", "url": "https://gl.wikipedia.org/wiki?curid=492536", "title": "Concello de Gazi Baba", "text": ""}
{"id": "492538", "revid": "23204", "url": "https://gl.wikipedia.org/wiki?curid=492538", "title": "Little Women (filme de 2019)", "text": "Little Women \u00e9 un filme estadounidense de 2019 escrito e dirixido por Greta Gerwig. \u00c9 a s\u00e9tima adaptaci\u00f3n \u00f3 cinema da novela hom\u00f3nima de 1868 escrita por Louisa May Alcott. Est\u00e1 protagonizado por Saoirse Ronan, Emma Watson, Florencia Pugh, Eliza Scanlen, Laura Dern, Timoth\u00e9e Chalamet, Meryl Streep, Tracy Letts, Bob Odenkirk, James Norton, Louis Garrel e Chris Cooper.\n\"Little Women\" tivo a s\u00faa estrea internacional no Museo de Arte Moderna de Nova York o 7 de decembro de 2019, e estreouse nos cinemas dos Estados Unidos de Am\u00e9rica o 25 de decembro de 2019 a trav\u00e9s de Sony Pictures Releasing. O filme recibiu a aclamaci\u00f3n da cr\u00edtica e recadou m\u00e1is de 205 mill\u00f3ns de d\u00f3lares en todo o mundo. Entre os seus numerosos premios, o filme recibiu seis nomeamentos na 92\u00aa edici\u00f3n dos \u00d3scar, inclu\u00edndo as categor\u00edas de mellor filme, mellor actriz (Ronan), mellor actriz secundaria (Pugh) e mellor gui\u00f3n adaptado, ga\u00f1ando o \u00d3scar \u00f3 mellor dese\u00f1o de vestiario."}
{"id": "492540", "revid": "23204", "url": "https://gl.wikipedia.org/wiki?curid=492540", "title": "Joker (personaxe)", "text": ""}
{"id": "492543", "revid": "75439", "url": "https://gl.wikipedia.org/wiki?curid=492543", "title": "Distrito de Bitburg-Pr\u00fcm", "text": "Bitburg-Pr\u00fcm \u00e9 un distrito de Renania-Palatinado, Alema\u00f1a. Limita (empezando desde o Oeste en sentido horario) con Luxemburgo, B\u00e9lxica e os distritos alem\u00e1ns de Euskirchen, Vulkaneifel, Bernkastel-Wittlich e Trier-Saarburg.\nHistoria.\nExisten tres rexi\u00f3ns hist\u00f3ricas diferentes: a abad\u00eda e a cidade de Pr\u00fcm estiveron directamente subordinadas ao Sacro Imperio Romano Xerm\u00e1nico durante a Idade Media; m\u00e1is tarde, a cidade libre converteuse no Principado de Pr\u00fcm, que ocupa grandes porci\u00f3ns no norte.\nO suroeste, inclu\u00edndo a vila de Bitburg formou parte de Luxemburgo do s\u00e9culo X ao XV. M\u00e1is tarde, pasou a formar parte das Dezasete Provincias e, por tanto, baixo dominio espa\u00f1ol Habsburgo. Tras as Guerras Napole\u00f3nicas, decidiuse entregar esta rexi\u00f3n a Prusia.\nAs zonas orientais do distrito, inclu\u00edndo a vila de Kyllburg, foron propiedade do arcebispado de Tr\u00e9veris.\nCando Prusia capturou todas estas rexi\u00f3ns ao redor de 1815, estableceu os tres distritos de Bitburg, Pr\u00fcm e Tr\u00e9veris. Nos anos 1970, os distritos de Bitburg e Pr\u00fcm foron fusionados con parte do antigo distrito de Tr\u00e9veris, para formar o actual distrito. O 1 de xaneiro de 2007, o nome completo do distrito foi cambiado para que fose \"Eifelkreis Bitburg-Pr\u00fcm\", en lugar de \"Landkreis\".\nEscudo de armas.\nO escudo de armas de Bitburg-Pr\u00fcm mostra:\nXeograf\u00eda.\nO distrito cobre a zona escasamente poboada do suroeste das Monta\u00f1as Eifel. As porci\u00f3ns ao longo das fronteiras occidentais est\u00e1n ocupadas por un parque natural xermano-belga e un parque natural xermano-luxemburgu\u00e9s. Unha gran cantidade de r\u00edos descende do Schneifel ao noroeste e do Kyllwald polo leste e fl\u00faen cara ao sur ao r\u00edo Sauer, que \u00e9 un afluente do r\u00edo Mosela."}
{"id": "492546", "revid": "98629", "url": "https://gl.wikipedia.org/wiki?curid=492546", "title": "Ben X", "text": "Ben X \u00e9 filme belga-neerland\u00e9s de 2007 dirixido por Nic Balthazar. Bas\u00e9ase na novela \"Niets Was Alles Wat Hij Zei\", escrita polo propio Balthazar. A novela est\u00e1 inspirada na historia real dun rapaz con autismo que se suicida por mor do bullying. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "492547", "revid": "65337", "url": "https://gl.wikipedia.org/wiki?curid=492547", "title": "Casa da Moeda de Su\u00edza", "text": "A Casa da Moeda de Su\u00edza (en alem\u00e1n: \"Swissmint\") \u00e9 unha empresa p\u00fablica que se encarga da cu\u00f1axe das moedas circulantes e conmemorativas dese pa\u00eds. Depende organicamente do Ministerio Federal de Facenda e traballa en estreita colaboraci\u00f3n co Banco Nacional Su\u00edzo (BNS).\nHistoira.\nAntecedentes.\nNo s\u00e9culo VII, a cu\u00f1axe de moeda en territorio su\u00edzo lev\u00e1base a cabo en determinados centros relixiosos, daquela baixo control dos francos. Durante a Alta Idade Media, o dereito de cu\u00f1axe era exclusivo da Igrexa, a\u00ednda que tam\u00e9n se fixo extenso a determinadas vilas e baron\u00edas do pa\u00eds cara \u00e1 fin dese per\u00edodo. A primeira moeda su\u00edza que amosa a data de emisi\u00f3n foi cu\u00f1ada en Sankt Gallen en 1424.\nNo s\u00e9culo XVI, a chegada masiva de metais prociosos provenientes da Am\u00e9rica Latina favoreceu a expansi\u00f3n das emisi\u00f3ns propias por parte de multitude de cidades, centros relixiosos, gobernantes, bar\u00f3ns locais e cant\u00f3ns. As denominaci\u00f3ns destas moedas eran moi diversas (as m\u00e1is com\u00fans: batz, pfennig, rappen, kreuzer, schilling, groschen, ducado ou t\u00e1lero), e o mesmo suced\u00eda cos seus tama\u00f1os e as aliaxes das que estaban feitas. As\u00ed as cousas, xa en 1525, Ulrich Zwingli, l\u00edder da Reforma protestante en Su\u00edza, amosou a necesidade dunha estandarizaci\u00f3n monetaria nos cant\u00f3ns e nas cidades su\u00edzas.\nEn 1757, o cant\u00f3n de Berna emitiu unha moeda de 10 batzen que se co\u00f1eceu como o primeiro \"franco su\u00edzo\". En 1798, Francia invadiu Su\u00edza e forzou o colapso da antiga confederaci\u00f3n. Napoleon creou a ef\u00e9mera Rep\u00fablica Helv\u00e9tica, nun intento de unir os territorios su\u00edzos baixo o seu goberno, e nela prohib\u00edronse as moedas cantonais en favor das da Rep\u00fablica, durante este per\u00edodo. En 1803, logo da retirada dos francesas, os cant\u00f3ns recuperaron o seu dereito de cu\u00f1axe de moeda propia, o que deu lugar a que en 1840 existisen arredor de 860 tipos de moedas diferentes en circulaci\u00f3n no pa\u00eds, emitidas por 79 entidades de status diferentes.\nLogo da creaci\u00f3n da \"Swissmint\" (1848).\nLogo desta anarqu\u00eda monetaria, en 1848, os cant\u00f3ns decidiron delegar na Confederaci\u00f3n, ao abeiro do artigo 36 da nova Constituci\u00f3n federal, o dereito de bater moeda:\n\"A moeda entra dentro da competencia da Confederaci\u00f3n; o dereito de cu\u00f1ar moeda e o de emitir billetes de banco pertence exclusivamente \u00e1 Confederaci\u00f3n.\"\nEn consecuencia, a Asemblea Federal abrobou o 7 de maio de 1850 a premeira lei federal da moeda, inspirada en grande medida no sistema monetario franc\u00e9s. Neste contexto acordouse a creaci\u00f3n dunha casa de moeda federal, para asegurar a produci\u00f3n das moedas de curso legal no pa\u00eds, baseadas nun novo sistema monetario, caracterizado por un franco dividido en 100 rappen. O valor do franco su\u00edzo equiparouse co do franco franc\u00e9s e co do franco belga do seu tempo. Por\u00e9n, as primeiras moedas de prata introducidas na circulaci\u00f3n pola Confederaci\u00f3n estaban cu\u00f1adas na \"Monnaie de Paris\", na Casa de Moeda Real de B\u00e9lxica e na ceca de Estrasburgo, e non resultaron do agrado da poboaci\u00f3n, dada a inexpresiva representaci\u00f3n da alegor\u00eda nacional, Helvetia, nunha forzada postura sentada enriba dun arado.\nA ceca federal estableceuse en Berna, nas instalaci\u00f3ns que xa vi\u00f1eran funcionando como tal desde 1792 e que levaban case unha d\u00e9cada sen actividade.\nNos primeiros tempos, entre 1851 e 1852, permit\u00eduselle \u00e1 poboaci\u00f3n o cambio das moedas de prata cantonais que estaban en circulaci\u00f3n polas novas moedas da Confederaci\u00f3n. Nese per\u00edodo retir\u00e1ronse da circulaci\u00f3n e fund\u00edronse aproximadamente 66 mill\u00f3ns de moedas cantonais. En tanto que non foi suficiente a moeda en circulaci\u00f3n emitida a nome da Confederaci\u00f3n, durante un tempo admitiuse tam\u00e9n o uso de moedas de prata belgas e francesas, de igual peso e valor, e tam\u00e9n dalgunas moedas de Sarde\u00f1a e de Parma.\nEn 1865, Su\u00edza, Francia, B\u00e9xica e Italia harmonizaron totalmente os seus sistemas monetarios e fundaron a Uni\u00f3n Monetaria Latina (UML). De feito, mesmo nos primeiros anos do s\u00e9culo XX, arredor da metade do circulante en Su\u00edza correspond\u00eda a moedas dos outros pa\u00edses da Uni\u00f3n Monetaria. En 1883, a Casa da Moeda de Su\u00edza cu\u00f1ou a s\u00faa moeda est\u00e1ndar de ouro baixo os par\u00e1metros da UML, con valor facial de 20 francos, e en 1897 cambiou o seu dese\u00f1o ao co\u00f1ecido popularmente como Vreneli, unha moeda que se utilizou en todo o mundo para o comercio e o almacenamento de ouro como metal de investimento.\nNa d\u00e9cada de 1890, o Goberno federal decidiu substitu\u00edr a antiga ceca estatal de Berna (\"Berner M\u00fcnze\") por unha nova, de car\u00e1cter federal, que abriu en 1906, nun edificio \"ad hoc\" dese\u00f1ado polo arquitecto Th\u00e9odore Gohl. Foi realmente nese momento cando a instituci\u00f3n se empezou a denominar propiamente Casa da Moeda de Su\u00edza (\"Swissmint\").\nA Uni\u00f3n Monetaria Latina foi disolvida en 1926 e, consecuentemente, as moedas italianas, francesas e belgas deixaron de ter valor legal en Su\u00edza, que s\u00f3 autorizou para a circulaci\u00f3n as moedas emitidas pola Confederaci\u00f3n, que tam\u00e9n foron aceptadas, a partir de 1930, no Principado de Liechtenstein.\nEn 1967 foi o derradeiro ano en producirse na ceca de Su\u00edza emisi\u00f3ns circulantes en prata (coa excepci\u00f3n dos 5 francos de 1969). A partir desa data substitu\u00edronse por cu\u00f1axes en cupron\u00edquel.\nDe 1990 a 1992, o edificio da Casa da Moeda e todos os equipamentos de cu\u00f1axe sufriron unha importante modernizaci\u00f3n.\nProdutos da Casa da Moeda de Su\u00edza.\nMoeda circulante su\u00edza.\nA Casa da Moeda de Su\u00edza cu\u00f1a as moedas met\u00e1licas de curso legal no pa\u00eds por encarga da entidade emisora, que \u00e9 o Ministerio Federal de Facenda. As\u00ed mesmo, enc\u00e1rgase da impresi\u00f3n do papel moeda, cuxa autoridade emisora \u00e9 o Banco Nacional Su\u00edzo.\nOs valores faciais das moedas su\u00edzas producidas pola Casa da Moeda de Su\u00edza mant\u00e9\u00f1ense desde o seu inicio en 1850 e os seus dese\u00f1os permanecen practicamente inalterados desde 1879; un dos cambios m\u00e1is significativos desde ent\u00f3n foi a substituci\u00f3n da prata polo cupron\u00edquel nestas emisi\u00f3ns regulares:\nMoedas para coleccionistas e medallas.\n\u00c1 parte das actividades desenvolvidas tradicionalmente pola \"Swissmint\", a entidade garante tam\u00e9n a comercializaci\u00f3n e a distribuci\u00f3n das medallas e de moedas conmemorativas e das destinadas aos coleccionistas numism\u00e1ticos, de cuxa produci\u00f3n tam\u00e9n se ocupa. De xeito diferente \u00e1s moedas conmemorativas, as medallas carecen de valor facial e, con frecuencia, c\u00fa\u00f1anse a instancias de entidades privadas.\nA partir de 1936, a Casa da Moeda comezou a cu\u00f1axe de moedas conmemorativas en lembranza de acontecementos culturais ou hist\u00f3ricos salientables, na honra de persoairos significativos ou para a difusi\u00f3n do patrimonio cultural do pa\u00eds.\nAdemais destas emisi\u00f3ns conmemorativas, a Casa da Moeda de Su\u00edza produce as series circulantes anuais, compostas por moedas desde os 5 rappen aos 5 francos, presentadas nuns expositores especiais para os coleccionistas, tanto cun acabamento normal como cun tratamento especial que lles confere un fondo de espello e un relevo mate. Estas series para coleccionistas incl\u00faen tam\u00e9n unha moeda conmemorativa bimet\u00e1lica con valor facial de 10 francos."}
{"id": "492548", "revid": "65337", "url": "https://gl.wikipedia.org/wiki?curid=492548", "title": "Casa de Moeda de Su\u00edza", "text": ""}
{"id": "492549", "revid": "65337", "url": "https://gl.wikipedia.org/wiki?curid=492549", "title": "Ceca de Su\u00edza", "text": ""}
{"id": "492550", "revid": "65337", "url": "https://gl.wikipedia.org/wiki?curid=492550", "title": "Swissmint", "text": ""}
{"id": "492552", "revid": "85894", "url": "https://gl.wikipedia.org/wiki?curid=492552", "title": "Fern\u00e3o Mendes Pinto", "text": "Fern\u00e3o Mendes Pinto, nado en Montemor-o-Velho cara a 1510 e finado en Almada (Pragal) o 8 de xullo de 1583, foi un aventureiro e explorador portugu\u00e9s.\nEn 2011 foi homenaxeado nunha Moeda conmemorativa de 2 euros. A TAP Portugal homenaxeouno ao atribu\u00edr o seu nome a unha das s\u00faas aeronaves. Na fregues\u00eda do Pragal foi erixida unha escultura, homenaxe\u00e1ndoo. Esa peza escult\u00f3rica foi inaugurada o 31 de decembro de 1983 e foi esculpida por Ant\u00f3nio Duarte.\nO dramaturgo espa\u00f1ol do S\u00e9culo de Ouro Antonio Enr\u00edquez G\u00f3mez dedicoulle d\u00faas comedias moi aplaudidas.\nTraxectoria.\nS\u00e1bese hoxe que non fixo realmente parte da primeira expedici\u00f3n portuguesa que logrou alcanzar o Xap\u00f3n o 23 de setembro de 1543, mais si dunha das primeiras. Acontece que os gobernantes locais que o recibiron non ti\u00f1an a\u00ednda visto outros occidentais e por iso reaccionaron dic\u00edndolle que fora o primeiro en chegar a aquelas paraxes. A chegada dos portugueses ao Xap\u00f3n foi moi celebrada, e perdura a\u00ednda na memoria cultural xaponesa, porque foi o episodio que permitiu a introduci\u00f3n das armas de fogo naquel pa\u00eds. O propio Fern\u00e3o Mendes Pito ins\u00e9rese nese papel, describindo o asombro e o interese do dito rei local (na verdade un daimio) cando viu un dos seus compa\u00f1eiros disparar unha arma mentres cazaba.\nA\u00ednda pequeno, un seu t\u00edo levouno para Lisboa onde o puxo ao servizo na casa de Jorge de Lencastre, Duque de Aveiro, fillo do rei Xo\u00e1n II. Mant\u00edvose aqu\u00ed durante cerca de cinco anos, dous dos cales como mozo de c\u00e1mara do propio Jorge de Lancastre, feito importante para a comprobaci\u00f3n da s\u00faa descendencia dunha clase social que contradic\u00eda a precaria situaci\u00f3n econ\u00f3mica que a familia ent\u00f3n manti\u00f1a.\nEn 1537, parte para a India ao encontro dos seus dous irm\u00e1ns. De acordo cos relatos da s\u00faa obra \"Peregrina\u00e7\u00e3o\", foi durante unha expedici\u00f3n ao mar Vermello en 1538, que Mendes Pinto participou nun combate naval cos otom\u00e1ns, onde foi feito prisioneiro e vendido a un grego e por este a un xudeu que o levou para Ormuz, onde foi rescatado por portugueses.\nAcompa\u00f1ou a Malaca a Pedro de Far\u00eda, onde fixo o punto de partida para as s\u00faas aventuras, percorrendo, durante 21 accidentados anos, as costas da Birmania, Si\u00f3n, arquip\u00e9lago de Sunda, Molucas, China e o Xap\u00f3n, gran parte dese tempo ao lado do pirata Ant\u00f3nio de Far\u00eda. Nunha das s\u00faas viaxes a este pa\u00eds co\u00f1eceu san Francisco Xabier e, influenciado pola personalidade, decidiu entrar na Compa\u00f1\u00eda de Xes\u00fas e promover unha misi\u00f3n xesu\u00edta no Xap\u00f3n.\nEn 1554, despois de liberar os seus escravos, vai para o Xap\u00f3n como novizo da Compa\u00f1\u00eda de Xesus e como embaixador do vicerrei D. Afonso de Noronha xunto do daimio de Bungo. Esta viaxe constitu\u00edu un desencanto para el, quer no que se refire ao comportamento do seu compa\u00f1eiro, quer no que respecta ao comportamento da propia Compa\u00f1\u00eda. Desgustado, abandona o noviciado e regresa a Portugal.\nCoa axuda do exgobernador da India Francisco Barreto, conseguiu arranxar documentos acreditativos dos sacrificios realizados pola patria, que lle deron dereito a unha renda, que nunca recibiu. Desilusionado, foi para a s\u00faa Quinta de Palen\u00e7a, en Almada, onde se mantivo at\u00e9 \u00e1 morte e onde escribiu, entre 1570 e 1578, a obra que nos legou, a s\u00faa inimit\u00e1vel \"Peregrina\u00e7\u00e3o\". Esta s\u00f3 vir\u00eda a ser publicada 20 anos tras a morte do autor, rece\u00e1ndose que o orixinal sufrise alteraci\u00f3ns \u00e1s cales non ser\u00edan alleos os Xesu\u00edtas.\nDeixounos un relato tan fant\u00e1stico do que viviu (a \"Peregrina\u00e7\u00e3o\", publicada postumamente en 1614), que durante moito tempo non se creu na s\u00faa veracidade; de tal modo que at\u00e9 se fac\u00eda un xocoso dito co seu nome: \"Fern\u00e3o Mendes Minto\", ou ent\u00f3n a\u00ednda: \"Fern\u00e3o, mentes?\" \"Minto!\" (Equ\u00edvoco que chegou ata Edgar Allan Poe).\nEsta idea de que o que contaba era demasiado fantasioso para poder terlle realmente acontecido parte do principio que se pode xulgar un texto do s\u00e9c. XVI cos criterios de hoxe, mais na verdade o texto \u00e9 unha inestim\u00e1bel fonte de informaci\u00f3n para co\u00f1ecermos o que suced\u00eda aos navegadores e aventureiros que \u00edan cami\u00f1o do Extremo Oriente nas caravelas portuguesas, mesmo que nin todas esas cousas acontecesen realmente a Fern\u00e3o Mendes Pinto e que el te\u00f1a compilado alg\u00fans relatos que ouviu.\nAn\u00e1lise do contexto de escrita de \"Peregrina\u00e7\u00e3o\".\nFern\u00e3o Mendes Pinto foi contempor\u00e1neo do auxe da expansi\u00f3n mar\u00edtima portuguesa e da paradoxal decadencia interna que asolaba as terras lusitanas. Chegou a presenciar a unificaci\u00f3n de Portugal coa Espa\u00f1a so o goberno do rei Filipe II de Espa\u00f1a (1556-1598). A presenza da Inquisici\u00f3n f\u00edxose particularmente forte nese per\u00edodo, promulgada por decreto papal do Papa Paulo III en 1536, un ano antes da partida do autor, e efectivaen 1547, pola instancia de Xo\u00e1n III de Portugal.\nEn 1558, Fern\u00e3o Mendes Pinto estabeleceuse na Quinta de Vale do Rosal, situada na G\u00e1ndara de Caparica, e crese que foi na mesma que escribiu, entre 1569 e 1578, aquela que vir\u00eda a tornarse nunha famosa obra literaria: \"Peregrina\u00e7\u00e3o\". O texto orixinal foi deixado \u00e1 Casa Pia dos Penitentes que s\u00f3 ir\u00eda publicalo 31 anos tras a morte do escritor. A tama\u00f1a demora na s\u00faa publicaci\u00f3n \u00e9 debida ao temor do autor fronte \u00e1 Inquisici\u00f3n.\nDe feito, o temor de Fern\u00e3o Mendes Pinto probouse xustificado unha vez que a versi\u00f3n impresa ten moitas frases borradas e \"corrixidas\". M\u00e1is chamativa a\u00ednda \u00e9 a completa desaparici\u00f3n de referencias \u00e1 Compa\u00f1\u00eda de Xes\u00fas, unha das m\u00e1is activas congregaci\u00f3ns relixiosas no Oriente, e que posu\u00eda claras relaci\u00f3ns con Fern\u00e3o Mendes Pinto (pois f\u00f3ra membro da mesma anos antes da escrita da obra). O tama\u00f1o da obra tam\u00e9n era un obst\u00e1culo consider\u00e1bel naquela \u00e9poca, a\u00ednda m\u00e1is sen o auxilio financeiro de ningunha instituci\u00f3n ou mecenas.\nIndependente diso, a Casa Pia somete os escritos de Pinto ao criterio da Inquisici\u00f3n, que os aproba en 1603, o mesmo ano en que o proceso de an\u00e1lise se iniciou. Soamente en 1614 o famoso editor Pedro Craesbeeck acepta a empresa, a\u00ednda que o contexto da \u00e9poca non lle fose favor\u00e1bel. O libro, organizado por Frei Belchior Far\u00eda, foi publicado co t\u00edtulo, na s\u00faa forma completa e orixinal: \n\"Peregrina\u00e7am de Fernam Mendez Pinto em que da conta de muytas e muyto estranhas cousas que vio &amp; ouvio no reyno da China, no da Tartaria, no de Sornau, que vulgarmente se chama de Si\u00e3o, no de Calaminhan, no do Peg\u00f9, no de Martau\u00e3o, &amp; em outros muytos reynos &amp; senhorios das partes Orientais, de que nestas nossas do Occidente ha muyto pouca ou nenhua noticia. E tamb\u00e9m da conta de muytos casos particulares que acontecer\u00e3o assi a elle como a outras muytas pessoas. E no fim della trata brevemente de alguas cousas, &amp; da morte do Santo Padre Francisco Xavier, unica luz &amp; resplandor daquellas partes do Oriente, &amp; reitor nellas universal da Companhia de Iesus.\"\nPesaban contra a obra o grande distanciamento temporal e as dr\u00e1sticas mudanzas no escenario oriental que Fern\u00e3o Mendes presenciara e o daquel momento, coas fortes presenzas dos ingleses e holandeses na rexi\u00f3n. Al\u00e9n diso, os seus escritos far\u00edan competencia con autores moito m\u00e1is recentes e eruditos, como Jo\u00e3o de Barros, Lu\u00eds Vaz de Cam\u00f5es e Fern\u00e3o Lopes de Castanheda. A \"Peregrina\u00e7\u00e3o\" deixara de tratar dun asunto do momento para se tornar a descrici\u00f3n dun tempo pasado.\nContrariando as expectativas, a \"Peregrina\u00e7\u00e3o\" t\u00f3rnase un \u00e9xito, recibindo 19 edici\u00f3ns en seis linguas. \u00c1brense inmediatamente discusi\u00f3ns respecto \u00e1 veracidade dos eventos narrados. Esa cuesti\u00f3n \u00e9 traballada por autores como P. G. Adams, Mary Campbell, Maurice Collis e A. Pagden, non se limitando s\u00f3 \u00e1 \"Peregrina\u00e7\u00e3o\", mais abranguendo o x\u00e9nero de relatos de viaxe como un todo. Ser\u00e1n levantadas d\u00fabidas e cuesti\u00f3ns que resultar\u00e1n nunha delimitaci\u00f3n m\u00e1is profunda entre o rexistro hist\u00f3rico e a ficci\u00f3n.\nA \"Peregrina\u00e7\u00e3o\" \u00e9 unha obra cr\u00edtica co colonialismo portugu\u00e9s no Extremo Oriente. Editouse en toda Europa, empezando por Espa\u00f1a, convert\u00e9ndose nun aut\u00e9ntico best seller do sec. XVII. En Francia, Holanda e Inglaterra, onde seguen a marcha dos descubrimentos portugueses, e na Alema\u00f1a, mant\u00e9n unha dobre personalidade, a dun experto nos asuntos de Extremo Oriente e a dun personaje cuxas verdades son constantemente postas en cuesti\u00f3n.\nNotas.\n=V\u00e9xase tam\u00e9n="}
{"id": "492553", "revid": "98629", "url": "https://gl.wikipedia.org/wiki?curid=492553", "title": "Mauro Camoranesi", "text": "Mauro Germ\u00e1n Camoranesi Serra, nado en Tandil (Arxentina) o 4 de outubro de 1976, \u00e9 un exfutbolista profesional e actual adestrador italiano. Xogaba de interior ou extremo dereito e foi internacional coa selecci\u00f3n italiana, coa que ga\u00f1ou o Mundial de 2006.\nPalmar\u00e9s.\nClub.\nJuventus\nSelecci\u00f3n.\nItalia"}
{"id": "492554", "revid": "56817", "url": "https://gl.wikipedia.org/wiki?curid=492554", "title": "Isabel de Baviera (ra\u00ed\u00f1a de Francia)", "text": "Isabel de Baviera, nada en 1371 e finada en Par\u00eds en 1435, foi princesa de Baviera e ra\u00ed\u00f1a consorte de Francia (1385 - 1422). \nTraxectoria.\nOrixes familiares.\nNaceu en 1371, filla do duque Estevo III de Baviera e da s\u00faa esposa Taddea Visconti. Era neta por li\u00f1a paterna de Estevo II de Baviera e Isabel de Sicilia e por li\u00f1a materna de Barnabo Visconti e Beatriz della Scala. \nMatrimonio e descendentes.\nO 17 de xullo de 1385 casou en Amiens co rei Carlos VI de Francia. Desta uni\u00f3n naceron: \nIsabel faleceu o 24 de setembro de 1435 en Par\u00eds e foi enterrada na catedral de Saint-Denis xunto ao seu marido. "}
{"id": "492560", "revid": "56817", "url": "https://gl.wikipedia.org/wiki?curid=492560", "title": "Club Santos Laguna", "text": " \nO Club Santos Laguna S.A. de C.V., co\u00f1ecido como Santos Laguna, \u00e9 un club de f\u00fatbol profesional da Comarca Lagunera, M\u00e9xico. Compite na Liga MX.\nHistoria.\nO Santos Laguna foi fundado en 1983 e chegou \u00e1 m\u00e1xima divisi\u00f3n do f\u00fatbol mexicano tras comprar o \u00c1ngeles de Puebla, desaparecido en 2001. O club debutou na Primeira Divisi\u00f3n na tempada 1988\u201389. Dende ent\u00f3n conseguiron seis campionatos: Inverno de 1996, Ver\u00e1n de 2001, Clausura de 2008, Clausura de 2012, Clausura de 2015 e Clausura de 2018. Chegou tam\u00e9n \u00e1s finais na tempada 1993\u201394, no Ver\u00e1n de 2000, no Bicentenario de 2010, no Apertura de 2010 e no Apertura de 2011. Ademais ga\u00f1ou a copa mexicana no Apertura de 2014.\nO Santos \u00e9 o terceiro equipo de f\u00fatbol formado na rexi\u00f3n de Laguna, tras o Laguna Football Club e o Football Club Torre\u00f3n. En 2018, o club celebrou o seu 35\u00ba aniversario cun cambio de escudo. En 2013 foi elixido coma o quinto equipo m\u00e1is popular de M\u00e9xico.\nEstadio.\nEstadio Corona.\nO Estadio Corona, en Torre\u00f3n, Coahuila, foi un dos estadios m\u00e1is pequenos de M\u00e9xico, cunha capacidade para 20.100 espectadores. Co\u00f1ecido coma o Estadio Montezuma, inaugurouse o 2 de xullo de 1970 cun amigable entre o CF Torre\u00f3n e o Guadalajara. O estadio foi demolido o 2 de novembro de 2009.\nNovo Estadio Corona.\nO Santos Laguna xoga os seus partidos coma local no Estadio Corona, con capacidade para 30.050 espectadores. A construci\u00f3n comezou o 22 de febreiro de 2008 e rematou o 11 de novembro de 2009. Inaugurouse cun amigable entre o Santos Laguna e o Santos FC brasileiro, con vitoria por 2-1 do equipo local."}
{"id": "492561", "revid": "7523", "url": "https://gl.wikipedia.org/wiki?curid=492561", "title": "Santos Laguna", "text": ""}
{"id": "492563", "revid": "56817", "url": "https://gl.wikipedia.org/wiki?curid=492563", "title": "CAPWAP", "text": "Control And Provisioning of Wireless Access Points (CAPWAP) \u00e9 un protocolo de rede interoperable est\u00e1ndar que lle permite a un controlador de acceso dunha rede de \u00e1rea local sen f\u00edos xestionar unha serie de puntos de acceso sen f\u00edos. A especificaci\u00f3n desbr\u00edbese en RFC 5415.\nCaracter\u00edsticas.\nCAPWAP bas\u00e9ase en Lightweight Access Point Protocol (LWAPP). A m\u00e1quina de estados de CAPWAP \u00e9 semellante \u00e1 de LWAPP, co engadido do establecemento dun completo t\u00fanel DTLS. O est\u00e1ndar ofrece xesti\u00f3n da configuraci\u00f3n e dos dispositivos, permitindo que as configuraci\u00f3ns e o microprograma se dirixan os puntos de acceso. \u00a0\nO protocolo usa unha encapsulaci\u00f3n e un mecanismo de transporte xen\u00e9rico, sendo as\u00ed independente dunha tecnolox\u00eda de radio espec\u00edfica. A especificaci\u00f3n CAPWAP para unha tecnolox\u00eda concreta de rede sen f\u00edos denom\u00ednase \"nexo\". O nexo IEEE 802.11 establ\u00e9cese en RFC 5416.\nCAPWAP usa os portos UDP 5246 (canle de control) e 5247 (canle de datos).\nImplementaci\u00f3ns.\nUn exemplo de implantaci\u00f3n de software de CAPWAP \u00e9 OpenCAPWAP"}
{"id": "492564", "revid": "55340", "url": "https://gl.wikipedia.org/wiki?curid=492564", "title": "Control And Provisioning of Wireless Access Points", "text": ""}
{"id": "492569", "revid": "25871", "url": "https://gl.wikipedia.org/wiki?curid=492569", "title": "Programas e audiencia de Land Rober Tunai Show", "text": ""}
{"id": "492571", "revid": "56817", "url": "https://gl.wikipedia.org/wiki?curid=492571", "title": "\u00a1Beso a Vd. la mano!", "text": "\u00a1Beso a Vd. la mano! foi un peri\u00f3dico editado en Pontevedra en 1886.\nHistoria e caracter\u00edsticas.\nSubtitulado \"Peri\u00f3dico de ambos mundos, muy serio aunque parezca broma\", apareceu o 4 de novembro de 1886. Autodenomindo \"Peri\u00f3dico farsante universal\", estaba dirixido por Ramiro Vieira. Imprim\u00edase en Vilagarc\u00eda de Arousa, na imprenta de Jos\u00e9 Ram\u00f3n Paratcha. Cesou a s\u00faa publicaci\u00f3n o 23 de decembro dese ano."}
{"id": "492573", "revid": "56817", "url": "https://gl.wikipedia.org/wiki?curid=492573", "title": "FAISAT", "text": "FAISAT (acr\u00f3nimo de Final Analysis Inc. Satellite), co\u00f1ecido tam\u00e9n como Faisat 1, \u00e9 un sat\u00e9lite de comunicaci\u00f3ns da empresa Final Analysis Inc. lanzado o 24 de xaneiro de 1995 mediante un foguete Kosmos 3M, xunto co sat\u00e9lite Tsikada 1, desde o cosm\u00f3dromo de Plesetsk.\nCaracter\u00edsticas.\nFAISAT ti\u00f1a unha masa de 115\u00a0kg e a s\u00faa misi\u00f3n principal era a de comunicaci\u00f3ns mediante o sistema de almacenamento e reenv\u00edo de datos a terminais situados nos Estados Unidos. Levaba a bordo unha carga secundaria da Forza A\u00e9rea dos Estados Unidos que non foi activada debido a falta de fondos. O sat\u00e9lite deb\u00eda probar protocolos de comunicaci\u00f3n en \u00f3rbita baixa terrestre nas bandas de VHF e UHF, pero non foi capaz de establecer ligaz\u00f3ns estables cos terminais remotos cos que deb\u00eda comunicarse. Foi apagado en maio de 1996. Foi seguido polo sat\u00e9lite FAISAT 2V."}
{"id": "492574", "revid": "72012", "url": "https://gl.wikipedia.org/wiki?curid=492574", "title": "Faisat 1", "text": ""}
{"id": "492575", "revid": "1131", "url": "https://gl.wikipedia.org/wiki?curid=492575", "title": "SN 1572", "text": "SN 1572 \u00e9 o nome dado \u00e1 supernova observada no 1572 por Tycho Brahe na constelaci\u00f3n de Casiopea. Na actualidade \u00e9 co\u00f1ecida sobre todo como SN 1572 mais tam\u00e9n como a supernova de Tycho ou B Cassiopeiae (B Cas). Foi unha supernova de Tipo Ia, unha das oito das que hai rexistros a ollo nu. Xurdiu en novembro de 1572 e foi notada por Brahe entre outros.\nOs restos foron observados de xeito \u00f3ptico, pero sobre todo en lonxitudes de onda de radio. Como radiofonte \u00e9 co\u00f1ecida como 3C 10.\nA s\u00faa aparici\u00f3n col\u00f3case entre as observaci\u00f3ns m\u00e1is importantes efectuadas na historia da astronom\u00eda, pois axudou a revisar os antigos modelos celestes, acelerando o cambio na astronom\u00eda e a s\u00faa revoluci\u00f3n, comezando pola necesidade de elaborar mellores cat\u00e1logos estelares (que necesitaron mellores instrumentos) e a confrontaci\u00f3n do dogma aristot\u00e9lico de inmutabilidade do ceo na esfera das estrelas."}
{"id": "492576", "revid": "56817", "url": "https://gl.wikipedia.org/wiki?curid=492576", "title": "FAISAT 2V", "text": "FAISAT 2V (acr\u00f3nimo de Final Analysis Inc. Satellite 2V) \u00e9 un sat\u00e9lite de comunicaci\u00f3ns da empresa Final Analysis Inc. lanzado o 23 de setembro de 1997 mediante un foguete Kosmos 3M desde o cosm\u00f3dromo de Plesetsk.\nCaracter\u00edsticas.\nFAISAT 2V foi lanzado como sucesor do primeiro FAISAT. O plans da empresa era lanzar unha constelaci\u00f3n de 26 sat\u00e9lites operativos, con 4 de reserva e dous de proba, FAISAT e FAISAT 2V. Ti\u00f1a unha masa de 114,5\u00a0kg e estaba baseado no bus 21KF2, desenvolvido para os sat\u00e9lites Nadezhda-M. FAISAT 2V traballaba nas bandas de VHF e UHF e levaba tam\u00e9n un transpondedor VITA, desenvolvido para axudar a persoas en pa\u00edses en desenvolvemento a recoller e transferir informaci\u00f3n. Despois do lanzamento un fallo fixo que o sat\u00e9lite perdera a comunicaci\u00f3n con terra. Despois do fracaso de FAISAT 2V a constelaci\u00f3n de sat\u00e9lites non chegou a despregarse."}
{"id": "492577", "revid": "72012", "url": "https://gl.wikipedia.org/wiki?curid=492577", "title": "Faisat 2v", "text": ""}
{"id": "492578", "revid": "56817", "url": "https://gl.wikipedia.org/wiki?curid=492578", "title": "Manuel Trigo D\u00edaz", "text": "Manuel Trigo D\u00edaz, nado en Caleiro (Vilanova de Arousa) en 1907 e finado en Vilagarc\u00eda de Arousa o 16 de xaneiro de 1992, foi un mestre e escritor galego.\nTraxectoria.\nFillo de Jos\u00e9 Trigo G\u00f3mez. Iniciou os estudos de Maxisterio por libre e ao rematar a carreira foi mestre en Moa\u00f1a. Pasou despois \u00e1 escola de Vilanovi\u00f1a patrocinada polos emigrantes que acoll\u00eda alumnos procedentes de Bai\u00f3n, Mosteiro e Vilanovi\u00f1a. Foi mari\u00f1o de guerra durante a Guerra Civil e cando rematou foi destinado a Aralde e pouco tempo despois a Vilagarc\u00eda de Arousa. Participou nos certames po\u00e9ticos Perla de Arosa organizados polo Concello, obtendo varios galard\u00f3ns. Foi moi celebrada a \"C\u00e1ntigas da Queimada\". Foi delegado do Patronato Rosal\u00eda de Castro na comarca do Saln\u00e9s, redactor do Plan Marisqueiro de Galicia e colaborou na organizaci\u00f3n de Fexdega.\nVida persoal.\nCasou con Hip\u00f3lita Pardo Montes e foi pai de Pilar, Helena e Manuel Trigo Pardo."}
{"id": "492602", "revid": "98629", "url": "https://gl.wikipedia.org/wiki?curid=492602", "title": "El hoyo", "text": "El hoyo \u00e9 un filme espa\u00f1ol de ciencia ficci\u00f3n e suspense do ano 2019 dirixido por Galder Gaztelu-Urrutia e protagonizado por Iv\u00e1n Massagu\u00e9, Antonia San Juan, Zorion Eguileor, Emilio Buale e Alexandra Masangkay.\nO filme estreouse no Festival Internacional de Cinema de Toronto o 6 de setembro de 2019, onde ga\u00f1ou o premio \"People's Choice Award for Midnight Madness\" e recibiu boas cr\u00edticas. A estrea europea do filme tivo lugar no Festival de Cinema de Sitges o 8 de outubro de 2019. O 12 de outubro de 2019, \"El hoyo\" ga\u00f1ou catro premios, entre eles, o premio de mellor filme, convert\u00e9ndose as\u00ed no primeiro filme espa\u00f1ol en ga\u00f1ar o premio nas 52 edici\u00f3ns que tivera o festival.\nO 26 de outubro de 2019 foi o filme que inaugurou a semana do Cinema Fant\u00e1stico e de Terror de Donostia. A estrea en salas comerciais tivo lugar o 8 de novembro de 2019. Netflix adquiriu os dereitos do filme antes da s\u00faa estrea nos cinemas, pasando a formar parte do cat\u00e1logo da plataforma a nivel mundial, ag\u00e1s nos pa\u00edses asi\u00e1ticos.\nSinopse.\nD\u00faas persoas por nivel, un n\u00famero desco\u00f1ecido e vertixinoso de niveis e unha soa plataforma con comida para todos eles."}
{"id": "492605", "revid": "98629", "url": "https://gl.wikipedia.org/wiki?curid=492605", "title": "Bloodride (serie de televisi\u00f3n)", "text": "Bloodride \u00e9 unha serie de televisi\u00f3n norueguesa creada por Kjetil Indregard e Atle Knudsen e lanzada a trav\u00e9s de Netflix no ano 2020.\nSinopse.\nA serie segue os acontecementos dun grupo de persoas unidas s\u00f3 polo feito de que viaxan no mesmo autob\u00fas perturbador. Cada episodio conta a historia dun grupo de pasaxeiros, mesturando un sutil humor negro coa inquietude e o sobrenatural.\nEpisodios.\nA primeira tempada est\u00e1 composta por 6 episodios, cada un cunha historia independente.\nDistribuci\u00f3n.\nO primeiro tr\u00e1iler foi lanzado o 3 de marzo de 2020. A serie estreouse completamente por Netflix o 16 de marzo de 2020."}
{"id": "492606", "revid": "98629", "url": "https://gl.wikipedia.org/wiki?curid=492606", "title": "Fialho de Almeida", "text": "Jos\u00e9 Valentim Fialho de Almeida, m\u00e1is co\u00f1ecido s\u00f3 como Fialho de Almeida, nado en Vidigueira (Vila de Frades) o 7 de maio de 1857 e finado en Cuba (Beja, Alentejo) o 4 de marzo de 1911, foi un xornalista, escritor e tradutor pos-rom\u00e1ntico portugu\u00e9s.\nTraxectoria.\nFillo dun mestre de escola, realizou os estudos secundarios nun colexio de Lisboa, entre 1866 e 1871. Empregouse nunha farmacia e estudou Medicina entre 1878 e 1885. En 1893 volveu \u00e1 s\u00faa terra natal, onde casou cunha se\u00f1ora rica, que faleceu logo o ano seguinte e da cal non tivo descendencia.\nCarreira profesional e literaria.\nNunca exerceu medicina, dedic\u00e1ndose ao xornalismo e \u00e1 literatura. Tornouse labrego en Cuba, mais continuou a publicar artigos para xornais, e a escribir varios contos e cr\u00f3nicas.\nEntre as s\u00faas obras m\u00e1is not\u00e1beis enc\u00f3ntranse os cadernos peri\u00f3dicos \"Os Gatos\", redactados entre 1889 e 1894, que seguiron a mesma li\u00f1a cr\u00edtica da obra \"As Farpas\", de Ramalho Ortig\u00e3o.\nA s\u00faa carreira literaria foi pautada por un estilo moi irregular, baseado no naturalismo. As s\u00faas principais inspiraci\u00f3ns foron as sensaci\u00f3ns reais, m\u00f3rbidas e groseiras, con temas repartidos entre os escenarios urbanos e campestres. Nos finais do S\u00e9culo XIX, o seu estilo tornouse m\u00e1is decadente, en concordancia cos ideais en voga nesa \u00e9poca.\nFialho de Almeida colaborou en diversas publicaci\u00f3ns peri\u00f3dicas, sobre todo nos xornais humor\u00edsticos \"Pontos nos ii\" (1885-1891)e \"A Com\u00e9dia Portuguesa\" (fundado en 1888), e tam\u00e9n nas revistas: \"Renascen\u00e7a\" (1878-1879?), \"A Mulher\" (1879), \"O Pantheon\" (1880-1881), \"Ribaltas e Gambiarras\" (1881), \"Branco e Negro\" (1896-1898), \"Brasil-Portugal\" (1899-1914), \"Ser\u00f5es\" (1901-1911). e, postumamente, na \"Revista de turismo\" iniciada en 1916.\nCompuxo cr\u00f3nicas (asinadas co pseud\u00f3nimo de \"Valentim Dem\u00f3nio\") e cr\u00edticas literarias e teatrais: Foi celebrada a amargura con que conmemorou a morte de E\u00e7a de Queiroz.\nFalecemento.\nFialho de Almeida faleceu o 4 de marzo de 1911, na localidade de Cuba, onde foi sepultado.\nNa s\u00faa campa est\u00e1 rexistrado o seguinte epitafio:\nA C\u00e2mara Municipal de Lagos aprobou o 18 de febreiro de 1987, a asignaci\u00f3n do nome de \"Fialho de Almeida\" a unha r\u00faa da cidade. Existe tam\u00e9n, en Lisboa, un xard\u00edn co seu nome, na praza das Flores. \u00c1 s\u00faa vez, a alcald\u00eda de Cuba deu o seu nome a un centro cultural e a un concurso literario, e, en agosto de 2011, xa adquirira a s\u00faa antiga vivenda naquela localidade, para a futura instalaci\u00f3n dunha Casa Museo. En Castro Verde, o seu nome foi atribu\u00eddo a unha das principais r\u00faas da vila.\nFialho de Almeida e Galiza.\nFixo tres viaxes \u00e1 Galiza. Dunha delas publicou en 1996 Laiovento \"Cadernos de viagem. Galiza, 1905: \nNotas.\n=V\u00e9xase tam\u00e9n="}
{"id": "492618", "revid": "23204", "url": "https://gl.wikipedia.org/wiki?curid=492618", "title": "Een ander zijn geluk", "text": "Een ander zijn geluk \u00e9 un filme belga de 2005 dirixido e escrito por Fien Troch. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "492621", "revid": "85894", "url": "https://gl.wikipedia.org/wiki?curid=492621", "title": "O Cimo da Agra, Vilar de Sarria, Sarria", "text": "O Cimo da Agra \u00e9 un lugar da parroquia de Vilar de Sarria no concello lugu\u00e9s de Sarria.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "492623", "revid": "98629", "url": "https://gl.wikipedia.org/wiki?curid=492623", "title": "De zaak alzheimer", "text": "De zaak alzheimer \u00e9 un filme belga de 2003 dirixido por Erik Van Looy. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 77\u00aa edici\u00f3n dos premios, mais finalmente non foi nomeado."}
{"id": "492625", "revid": "98629", "url": "https://gl.wikipedia.org/wiki?curid=492625", "title": "Filmes propostos \u00f3 mellor filme internacional na 42\u00aa edici\u00f3n dos \u00d3scar", "text": "Os seguintes 24 filmes, todos eles de pa\u00edses diferentes, foron propostos na 42\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Alxeria, Francia, Suecia, a Uni\u00f3n Sovi\u00e9tica e Iugoslavia.\nAlxeria, que presentou un filme por vez primeira, converteuse no primeiro pa\u00eds africano en recibir un nomeamento nesta categor\u00eda. Alxeria acabou ga\u00f1ando o premio (por primeira e \u00fanica vez) co suspense pol\u00edtico \"Z\", unha coproduci\u00f3n con Francia."}
{"id": "492627", "revid": "23204", "url": "https://gl.wikipedia.org/wiki?curid=492627", "title": "Ph\u00f6rpa", "text": "Ph\u00f6rpa (en ) \u00e9 un filme butan\u00e9s de 1999 dirixido por Khyentse Norbu. O filme conta a historia de dous rapaces tibetanos refuxiados nun mosteiro no Himalaia indio que tentan desperadamente obter unha televisi\u00f3n para ver a final do Mundial de F\u00fatbol de 1998.\nFoi escollido como candidato de But\u00e1n para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado.\nProduci\u00f3n.\nO filme foi rodado completamente na aldea de refuxiados tibetanos de Bir, na India (Himachal Pradesh) (case completamente entre Chokling Gompa e Elu Road)."}
{"id": "492628", "revid": "5863", "url": "https://gl.wikipedia.org/wiki?curid=492628", "title": "Mara Dierssen", "text": "Mara Dierssen Sotos, nada en Santander o 21 de agosto de 1961, \u00e9 unha neurobi\u00f3loga, investigadora, profesora universitaria e divulgadora cient\u00edfica espa\u00f1ola. \u00c9 unha das investigadoras m\u00e1is destacadas a nivel mundial en s\u00edndrome de Down.\nTraxectoria.\n\u00c9 filla do doutor Guillermo Dierssen Gerv\u00e1s, neurocirurxi\u00e1n de orixe alem\u00e1. Licenciouse en medicina na Universidade de Cantabria en 1985 e obtivo o seu doutoramento en neurobiolox\u00eda en 1989 cunha tese sobre neurofarmacolox\u00eda.\nDe 1990 a 1993 realizou a s\u00faa investigaci\u00f3n posdoutoral na Universidade Aut\u00f3noma de Barcelona. Inicialmente elixira investigar a alteraci\u00f3n cognitiva asociada \u00e1 idade pero acabou dedic\u00e1ndose ao estudo da s\u00edndrome de Down do que \u00e9 considerada unha experta no \u00e1mbito internacional. O seu interese comezou cando traballaba na Universidade de Cantabria, no laboratorio do profesor Jes\u00fas Fl\u00f3rez, pai dunha muller con s\u00edndrome de Down, e quen lle contaxiou a paix\u00f3n pola investigaci\u00f3n segundo explicou ao recibir o premio Jaime Blanco da Fundaci\u00f3n S\u00edndrome de Down de Madrid.\nEntre os seus achados m\u00e1is relevantes at\u00f3pase o descubrimento das alteraci\u00f3ns da plasticidade en modelos animais de s\u00edndrome de Down, e o primeiro tratamento procognitivo nesta s\u00edndrome, que conseguiu levar desde os seus traballos en modelos experimentais at\u00e9 un ensaio cl\u00ednico.\nDe 1993 a 1997 foi profesora asistente na Universidade de Cantabria e posteriormente ingresou como investigadora s\u00e9nior no Instituto de Investigaci\u00f3n Oncol\u00f3xica de Hospitalet de Llobregat onde iniciou o seu propio grupo de investigaci\u00f3n neurobiol\u00f3xico .\n&lt;time&gt;De 1997&lt;/time&gt; a &lt;time&gt;2006&lt;/time&gt; impartiu clases na Universitat Ramon Llull. Tam\u00e9n traballou no Centro de Regulaci\u00f3n Xen\u00f3mica. En 2007 incorporouse ao Centro de Investigaci\u00f3n Biom\u00e9dica en Red de Enfermidades Raras (CIBERER) onde contin\u00faa traballando.\nEn 2010 ga\u00f1ou o premio de investigaci\u00f3n \"Jaime Blanco\" da Fundaci\u00f3n S\u00edndrome de Down de Madrid (FSDM) polo seu traballo \"Bases moleculares de la neuropatolog\u00eda del s\u00edndrome de Down: Implicaci\u00f3n de DYRK1A\".\nEn 2014 liderou a realizaci\u00f3n dun videoxogo para a estimulaci\u00f3n cognitiva das persoas con discapacidade intelectual.\nEn abril de 2016 como xefa do grupo de Neurobiolox\u00eda Celular e de Sistemas presentou un traballo publicado na revista \"Journal of Neuroscience\", no que \u00e9 co-investigadora principal xunto \u00e1 doutora Mavi S\u00e1nchez Vives. Nesta publicaci\u00f3n explica como un xene vinculado coa s\u00edndrome de Down as\u00f3ciase a cambios nos ritmos cerebrais na cortiza cerebral, a rexi\u00f3n responsable da capacidade de razoamento, da linguaxe e do comportamento social.\nEn xu\u00f1o de 2016 publicou un estudo na revista m\u00e9dica \"The Lancet Neurology\" no que colaborou co farmac\u00f3logo Rafael de la Torre, sobre un composto presente no t\u00e9 verde, que acompa\u00f1ado dun protocolo de estimulaci\u00f3n cognitiva pode mellorar moderadamente a capacidade intelectual do afectado. O estudo bas\u00e9ase nun ensaio cl\u00ednico no que participaron 84 persoas con s\u00edndrome de Down, de entre 16 e 34 anos. A neurobi\u00f3loga sinalou que o ensaio cl\u00ednico \"non \u00e9, nin moito menos, unha cura, pero abre novas v\u00edas \u00e1 terapia farmacol\u00f3xica en s\u00edndrome de Down\u201d.\nOrganizaci\u00f3ns nacionais internacionais.\nDe 2003 a 2006 foi presidenta da International Behavioral and Neural Genetics Society e de 2007 a 2009 foi Vicepresidenta, e de 2013 a 2015 foi Presidenta da Sociedade Espa\u00f1ola de Neurociencia.\nFoi membro do Consello da FENS (Federation of Neuroscience Association Societies). Desde 2016 \u00e9 presidenta da Trisomy 21 Research Society.\nPertence a numerosos comit\u00e9s editoriais, de revistas internacionais como \"Genes, Brain and Behaviour\", \"Frontiers in Neurosciences\", \"Amino Acids\", \"Down Syndrome Research and Practice\" entre outros e \u00e9 revisora \u201cad hoc\u201d de varias revistas cient\u00edficas internacionais.\nEn 2015 e 2016 participou como xurado no Premio Princesa de Asturias de Investigaci\u00f3n Cient\u00edfica e T\u00e9cnica.\nVida persoal.\nDurante anos actuou en concertos de m\u00fasica barroca como soprano coa coral de Santander. \u00c9 vocalista do grupo de \u2018pop-rock\u2019 \"From Lost To The River\", un grupo que ten como obxectivo a concienciaci\u00f3n social xa que todos os seus concertos te\u00f1en un \u00e1nimo ben\u00e9fico para favorecer proxectos de investigaci\u00f3n. Tam\u00e9n \u00e9 impulsora do proxecto musical \"Realidades Paralelas\", que deu lugar a un disco no que se d\u00e1 voz \u00e1s persoas con s\u00edndrome de Down.\nTam\u00e9n desenvolve un amplo labor no campo da divulgaci\u00f3n cient\u00edfica.\nPremios.\nAo longo da s\u00faa traxectoria recibiu numerosos premios e reco\u00f1ecementos, entre eles:\nEn 2021 \u00e9 elixida como unha das dez cient\u00edficas m\u00e1is relevantes de Espa\u00f1a pola Fundaci\u00f3n Aquae."}
{"id": "492631", "revid": "98629", "url": "https://gl.wikipedia.org/wiki?curid=492631", "title": "KOMSCO", "text": "Korea Minting, Security Printing and ID Card Operating Corporation \u2013KOMSCO\u2013, (en coreano: \ud55c\uad6d\uc870\ud3d0\uacf5\uc0ac; en galego \"Corporaci\u00f3n de Cu\u00f1axe e Impresi\u00f3n de Seguridade de Corea\") \u00e9 unha compa\u00f1\u00eda p\u00fablica suroreana responsable da cu\u00f1axe de moedas e medallas e da impresi\u00f3n de billetes e outros documentos de seguridade para o Goberno surcoreano.\nA s\u00faa sede est\u00e1 na localidade de Yuseong na cidade metropolitana de Daejeon.\nHistoria.\nA compa\u00f1\u00eda fundouse o 1 de outubro de 1951, en pleno desenvolvemento da Guerra de Corea. A s\u00faa primeira sede foi, con car\u00e1cter provisional, un edificio de madeira na cidade de Busan.\nNa d\u00e9cada de 1960 produciuse a grande expansi\u00f3n da empresa, coa instalaci\u00f3n duns talleres de impresi\u00f3n de billetes na preexistente f\u00e1brica de papel de Daejeon e coa construci\u00f3n dunha nova planta para a cu\u00f1axe de moeda en Busan.\nNa d\u00e9cada seguinte a compa\u00f1\u00eda, a\u00ednda en expansi\u00f3n, coa creaci\u00f3n dunha terceira planta, deu un paso cara \u00e1 internacionalizaci\u00f3n coa sinatura dun acordo de subministraci\u00f3n de papel especial de seguridade a Tailandia, en 1970.\nA d\u00e9cada de 1980 veu marcada polo establecemento dunha nova planta de papel e un notable crecemento en instalaci\u00f3ns e en tecnolox\u00eda para a fabricaci\u00f3n tanto de moedas e billetes como doutros produtos, como tarxetas identificativas. Nestes anos inaugurouse tam\u00e9n o Museo do Di\u00f1eiro.\nA diversificaci\u00f3n dos produtos elaborados por KOMSCO intensificouse nas d\u00e9cadas seguintes, do mesmo xeito que a internacionalizaci\u00f3n do seu \u00e1mbito de operaci\u00f3ns, que se viu reforzada coa organizaci\u00f3n da XI Conferencia de Impresores de Billetes do Pac\u00edfico e coa sinatura de contratos para a fabricaci\u00f3n de moeda doutros pa\u00edses como Israel, a India, Tailandia ou a Arxentina, e de billetes para Indonesia e Vietnam.\nMuseo do Di\u00f1eiro de Corea (KOMSCO).\nO Museo do Di\u00f1eiro de Corea (\"Currency Museum of Korea\"), establecido en 1988, \u00e9 a \u00fanica instituci\u00f3n muse\u00edstica dedicada en exclusiva ao di\u00f1eiro en todo o pa\u00eds. O museo depende de KOMSCO como unha parte dos seus servizos p\u00fablicos sen \u00e1nimo de lucro e a s\u00faa visita \u00e9 gratu\u00edta. A s\u00faa colecci\u00f3n abrangue arredor de 120.000 pezas, entre as que hai moedas e billetes en circulaci\u00f3n tanto coreanos como do resto do mundo; moedas coreanas desde as dinast\u00edas Goryeo (918-1392) e Joseon (1392-1897) ata a actualidade, pezas conmemorativas, formas alternativas de di\u00f1eiro, selos de correos e outros obxectos. O museo estrut\u00farase en catro salas de exposici\u00f3n:"}
{"id": "492632", "revid": "65337", "url": "https://gl.wikipedia.org/wiki?curid=492632", "title": "Korea Minting, Security Printing and ID Card Operation Corporation", "text": ""}
{"id": "492633", "revid": "65337", "url": "https://gl.wikipedia.org/wiki?curid=492633", "title": "Korea Minting and Security Printing Corporation", "text": ""}
{"id": "492634", "revid": "65337", "url": "https://gl.wikipedia.org/wiki?curid=492634", "title": "Corporaci\u00f3n de Cu\u00f1axe e Impresi\u00f3n de Seguridade de Corea", "text": ""}
{"id": "492635", "revid": "23204", "url": "https://gl.wikipedia.org/wiki?curid=492635", "title": "Yaaba", "text": "Yaaba \u00e9 un filme de 1989 escrito, producido e dirixido por Idrissa Ouedraogo. \u00c9 unha coproduci\u00f3n entre Burkina Faso, Su\u00edza e Francia. Ga\u00f1ou o Premio Sakura de Ouro no Festival de Cinema de Toquio de 1989. Foi escollido como candidato de Burkina Faso para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado.\nO filme foi suxeito dunha curtametraxe, \"Parlons Grand-m\u00e8re\", que foi rodada durante a s\u00faa produci\u00f3n por Djibril Diop Mamb\u00e9ty."}
{"id": "492639", "revid": "65337", "url": "https://gl.wikipedia.org/wiki?curid=492639", "title": "Casa da Moeda de Corea", "text": ""}
{"id": "492640", "revid": "65337", "url": "https://gl.wikipedia.org/wiki?curid=492640", "title": "Museo do Di\u00f1eiro de Corea", "text": ""}
{"id": "492641", "revid": "1505", "url": "https://gl.wikipedia.org/wiki?curid=492641", "title": "Carroucha", "text": "O termo carroucha pode referirse a plantas, algas e un insecto:"}
{"id": "492642", "revid": "98629", "url": "https://gl.wikipedia.org/wiki?curid=492642", "title": "Verder dan de maan", "text": "Verder dan de maan \u00e9 un filme belga-neerland\u00e9s de 2003 dirixido por Stijn Coninx. Bas\u00e9ase nun gui\u00f3n de Jacqueline Epskamp. O filme foi exhibido no Festival de Cinema de Hong Kong e no Lucaskinder Film Festival de Frankfurt, Alema\u00f1a, onde obtivo tres premios.\nFoi escollido como candidato de B\u00e9lxica para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "492646", "revid": "98629", "url": "https://gl.wikipedia.org/wiki?curid=492646", "title": "Le fils", "text": "Le fils \u00e9 un filme franco-belga de 2002 dirixido por Jean-Pierre e Luc Dardenne. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado.\nSinopse.\nOlivier, un carpinteiro que traballa nun centro de operaci\u00f3ns, acepta como aprendiz a Francis Thorion, o asasino do seu fillo, que non sabe quen \u00e9 Olivier nin o tipo de relaci\u00f3n que os une. Atormentado pola perda do seu fillo e pola separaci\u00f3n da s\u00faa esposa, Olivier desenvolve unha obsesi\u00f3n con Francis. Revisa a s\u00faa casa, rouba as s\u00faas chaves e explora o seu apartamento. Para Francis, Olivier \u00e9 unha figura de substituci\u00f3n. Con isto na mente, Olivier est\u00e1 dividido entre o odio ao asasino do seu fillo e a ambig\u00fcidade moral ao aceptar este mozo cun fogar roto e un pasado cheo de desilusi\u00f3ns."}
{"id": "492648", "revid": "23204", "url": "https://gl.wikipedia.org/wiki?curid=492648", "title": "Pauline &amp; Paulette", "text": "Pauline &amp; Paulette \u00e9 un filme belga de 2001 dirixido e coescrito por Lieven Debrauwer. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "492649", "revid": "23204", "url": "https://gl.wikipedia.org/wiki?curid=492649", "title": "Iedereen beroemd!", "text": "Iedereen beroemd! \u00e9 un filme belga de 2000 dirixido por Dominique Deruddere. Conta a historia dunha moza adolescente que \u00e9 obrigada polos seus pai pobres a converterse nunha estrela da m\u00fasica. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "492650", "revid": "98629", "url": "https://gl.wikipedia.org/wiki?curid=492650", "title": "Manu Dibango", "text": "Emmanuel N'Djok\u00e9 Dibango, m\u00e1is co\u00f1ecido como Manu Dibango, nado o 12 de decembro de 1933 en Douala e finado o 24 de marzo de 2020 en Par\u00eds , foi un cantante e saxofonista camerun\u00e9s de world jazz, falecido por mor da enfermidade do coronavirus 2019.\nTraxectoria.\nSeu pai, Michel Manfred N'Djok\u00e9 Dibango, era funcionario e pertenc\u00eda \u00e1 etnia yabassi e s\u00faa nai era costureira e ocasionalmente exerc\u00eda como profesora na coral do templo protestante onde rend\u00eda culto a familia, e foi al\u00ed onde comezou a cantar mentres no gram\u00f3fono dos pais descubriu a m\u00fasica francesa, norteamericana e cubana, grazas aos discos que mari\u00f1eiros destes pa\u00edses, habituais no porto, levaban consigo .\nComezou a s\u00faa educaci\u00f3n na escola local e logo foi \u00e1 \"escola dos brancos\", onde logrou o certificado de estudos. Despois continuou os estudos en Francia . Coa s\u00faa familia de acollida viviu en Sarthe. Na s\u00faa autobiograf\u00eda \"Trois kilos de caf\u00e9\" recolle que chegou cun saco de tres quilos de caf\u00e9, raro e caro naquela \u00e9poca, para pagar os seus primeiros meses de pensi\u00f3n. M\u00e1is tarde estudou en Chartres e mais en Ch\u00e2teau-Thierry a principios dos anos 50, e al\u00ed descubriu o jazz, tocou a mandolina e aprendeu piano. Durante unha estad\u00eda nun centro de colonias reservado a nenos cameruneses residentes en Francia en Saint-Hilaire-du-Harcou\u00ebt , descubriu o saxof\u00f3n e co\u00f1eceu a Francis Bebey, quen lle ensinou o b\u00e1sico do jazz e con quen formou un grupo. Pero foi en Reims, onde preparaba o bacharelato, onde se introduciu seriamente no saxof\u00f3n e comezou a actuar en clubs e festas, para desgusto de seu pai, que lle cortou os fondos enen 1956 tras fallar na segunda parte do bacharelato .\nDiversos contratos lev\u00e1rono a finais de 1956 a B\u00e9lxica, tocando con orquestras en clubs privados ou en cabarets de Bruxelas, onde co\u00f1eceu \u00e1 pintora e modelo Marie-Jos\u00e9e \"Coco\" con quen casou en 1957, e foi en Antuerpen e Charleroi, onde se africanizou o seu jazz en contacto co ambiente congol\u00e9s que se viv\u00eda por mor da independencia do Congo Belga en 1960, en especial tocou coa orquestra dos \"Anges Noirs\", que frecuentaban pol\u00edticos e intelectuais congoleses, no medio das negociaci\u00f3ns para a independencia do seu pa\u00eds. Al\u00ed co\u00f1eceu a Grand Kalle, que o convenceu para se unir \u00e1 s\u00faa orquestra. Gravaron varios discos que tiveron \u00e9xito en \u00c1frica, especialmente Independance Cha Cha e realizaron unha xira por Congo L\u00e9opoldville en agosto de 1961. A parella Dibango f\u00edxose cargo asemade de \"Afro-Negro\" en L\u00e9opoldville, onde Manu lanzou o twist en 1962 co t\u00edtulo \"Twist A L\u00e9o\". A petici\u00f3n de seu pai en 1963 abriu o seu propio club no Camer\u00fan, \"Tam Tam\", que resultou ser un fracaso financeiro por mor do toque de queda imposto durante a guerra civil e finalmente volveu a Francia en 1965.\nEn 1967, Manu Dibango p\u00faxose \u00e1 cabeza da s\u00faa primeira Big Band. Creou e desenvolveu o seu propio estilo musical, innovador e urbano e descubriu o rhythm and blues. Participou nunha serie de programas de televisi\u00f3n titulados \"Pulsations\", co produtor G\u00e9sip L\u00e9gitimus. Despois co\u00f1eceu a Dick Rivers e Nino Ferrer, estrelas da \u00e9poca que tam\u00e9n participaron nos programas de L\u00e9gitimus. Tocou o \u00f3rgano de Hammond para Dick Rivers durante seis meses, e despois colaborou con Nino Ferrer. Ao seu servizo primeiro tocou o \u00f3rgano, logo o saxof\u00f3n para pasar a liderar a s\u00faa orquestra. En 1969 o seu \u00e1lbum afro-jazz \"Saxy Party\", producido por Mercury (Philips) con versi\u00f3ns e composici\u00f3ns persoais, gozou de \u00e9xito. En 1972 o lado B dun 45 rpm, \"Soul Makossa\" conquistou os Estados Unidos e levouno a realizar unha xira polo pa\u00eds. Os seus acentos africanos fascinaron os m\u00fasicos afroamericanos.\nEn 1992 Yves Bigot de Fnac Music prop\u00faxolle gravar \"Wakafrika\", un \u00e1lbum con versi\u00f3ns dos m\u00e1is grandes saxofonistas africanos coa elite dos artistas africanos e internacionais. O \u00e1lbum, so a realizaci\u00f3n de George Acogny e a produci\u00f3n executiva de Philippe Poustis, lanzouse no mundo enteiro. Nun proxecto ambicioso de reunificaci\u00f3n musical de \u00c1frica, Manu revisitou o patrimonio musical con cantantes como Youssou N'dour en \"Soul Makossa\", King Sunny Ad\u00e9 en \"Hi-Life\", Salif Ke\u00efta en \"Emma\", Ang\u00e9lique Kidjo e Papa Wemba en \"Ami Oh !\", sen esquecer a Peter Gabriel, Sin\u00e9ad O'Connor, Dominic Miller (guitarrista de Sting) e Manu Katch\u00e9. No sinxelo \"Biko\" participaron Alex Brown, Peter Gabriel, Ladysmith Black Mambazo, Geoffrey Oryema e Sin\u00e9ad O'Connor con \"remix\" realizado en Atlanta por Brendan O'Brien.\nEn 1997, Dibango creou o Festival Soirs au Village (t\u00edtulo dunha das s\u00faas canci\u00f3ns) na cidade que o acolleu, Saint-Calais. Este festival v\u00e9nse celebrando cada ano dende ent\u00f3n. Werrason invitouno en 2001 para colaborar nunha canci\u00f3n da Cruz Vermella no \u00e1lbum \"Kibwisa Mpimpa\" coa cantante Nathalie Makoma.\nO 8 de setembro de 2015 a secretaria xeral da Organizaci\u00f3n Internacional da Francofon\u00eda, Micha\u00eblle Jean, nomeou a Manu Dibango \"Grand T\u00e9moin de la Francophonie\" nos Xogos Ol\u00edmpicos e Paral\u00edmpicos de R\u00edo 2016 .\nMorreu o 24 de marzo de 2020 en Par\u00eds, seis d\u00edas despois da s\u00faa hospitalizaci\u00f3n, pola enfermidade do coronavirus 2019."}
{"id": "492651", "revid": "23204", "url": "https://gl.wikipedia.org/wiki?curid=492651", "title": "Rosetta (filme)", "text": "Rosetta \u00e9 un filme franco-belga de 1999 escrito e dirixido polos irm\u00e1ns Dardenne. Conta a historia dunha moza de dezasete anos (interpretada por \u00c9milie Dequenne) que vive nun parque de caravanas coa s\u00faa nai alcoh\u00f3lica.\nO filme ga\u00f1ou numerosos premios, inclu\u00edndo a Palma de Ouro e o premio \u00e1 mellor actriz no Festival Internacional de Cinema de Cannes de 1999, e recibiu a aclamaci\u00f3n da cr\u00edtica logo da s\u00faa estrea. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado."}
{"id": "492653", "revid": "98629", "url": "https://gl.wikipedia.org/wiki?curid=492653", "title": "Rosie (filme de 1998)", "text": "Rosie \u00e9 un filme franco-belga de 1998 escrito e dirixido por Patrice Toye. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado.\nSinopse.\nRosie, unha adolescente belga, tenta lidar coa s\u00faa familia disfuncional e un mundo adulto que non entende."}
{"id": "492654", "revid": "23204", "url": "https://gl.wikipedia.org/wiki?curid=492654", "title": "Le huiti\u00e8me jour", "text": "Le huiti\u00e8me jour \u00e9 un filme belga de 1996 dirixido por Jaco Van Dormael. Conta a historia de amizade que se desenvolve entre dous homes que se co\u00f1ecen por casualidade. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 69\u00aa edici\u00f3n dos premios, mais finalmente non foi nomeado."}
{"id": "492655", "revid": "23204", "url": "https://gl.wikipedia.org/wiki?curid=492655", "title": "Manneken Pis (filme)", "text": "Manneken Pis \u00e9 un filme belga de 1995 dirixido por Frank Van Passel e escrito por Christophe Dirickx. Estreouse en maio de 1995 no Festival Internacional de Cinema de Cannes. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "492657", "revid": "23204", "url": "https://gl.wikipedia.org/wiki?curid=492657", "title": "Farinelli (filme)", "text": "Farinelli \u00e9 un filme de 1994 dirixido por G\u00e9rard Corbiau e protagonizado por Stefano Dionisi, Enrico Lo Verso, Elsa Zylberstein e Jeroen Krabb\u00e9. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, sendo nomeado finalmente."}
{"id": "492660", "revid": "23204", "url": "https://gl.wikipedia.org/wiki?curid=492660", "title": "Historia dunha monxa", "text": "Historia dunha monxa (en ) \u00e9 un filme estadounidense de 1959 dirixido por Fred Zinnemann e protagonizado por Audrey Hepburn, Peter Finch, Edith Evans e Peggy Ashcroft. O gui\u00f3n foi escrito por Robert Anderson, baseado na popular novela \"The Nun's Story\" de 1956 escrita por Kathryn Hulme. O filme \u00e9 unha adaptaci\u00f3n relativamente fiel da novela, inspirada na vida da monxa belga Marie Louise Habets. Algunhas escenas do filme foron rodadas en localizaci\u00f3ns do Congo Belga e te\u00f1en a Finch interpretando un c\u00ednico mais coidadoso cirurxi\u00e1n.\nFoi estreada en galego pola Televisi\u00f3n de Galicia o 28 de decembro de 2002.\nArgumento.\nGabrielle \"Gaby\" Van Der Mal (Audrey Hepburn), cuxo pai Hubert (Dean Jagger) \u00e9 un destacado cirurxi\u00e1n belga, entra nun convento como de monxas enfermeiras a finais da d\u00e9cada de 1920, esperando servir no Congo Belga. Tras recibir o nome relixioso de irm\u00e1 Luke, sofre o seu per\u00edodo como postulante e o seu noviciado que presaxian as s\u00faas futuras dificultades co voto de obediencia. Toma os seus primeiros votos e \u00e9 enviada a unha escola de medicina tropical."}
{"id": "492661", "revid": "5863", "url": "https://gl.wikipedia.org/wiki?curid=492661", "title": "Guadalupe Sabio", "text": "Guadalupe Sabio Buzo, nada en Badaxoz o 4 de xu\u00f1o de 1977, \u00e9 unha cient\u00edfica e profesora espa\u00f1ola, directora dun grupo de investigaci\u00f3n no Centro Nacional de Investigaci\u00f3ns Cardiovasculares (CNIC) do Instituto Carlos III de Madrid.\nTraxectoria.\nLicenciada en Veterinaria pola Universidade de Estremadura con Premio Extraordinario, en 2005 conseguiu o Doutoramento Europeo do Medical Reserch Council. Foi aceptada no grupo de Roger Davis, no Instituto M\u00e9dico Howard Hughes da Universidade de Massachusetts pola s\u00faa investigaci\u00f3n sobre as prote\u00ednas quinasas do estr\u00e9s. Foi reco\u00f1ecida pola Fundaci\u00f3n L'Or\u00e9al-Unesco polo seu estudo sobre a obesidade e a s\u00faa relaci\u00f3n co cancro de f\u00edgado e a diabetes e recibiu o Premio Pr\u00edncipe de Xirona en Ciencia e Academia. Polo seu labor a favor dos dereitos da muller foille outorgado o premio Estrella da Comunidade de Madrid. Foi investigadora no Centro Nacional de Biotecnolox\u00eda do CSIC.\nA s\u00faa li\u00f1a principal de investigaci\u00f3n \u00e9 o papel das quinasas activadas polo estr\u00e9s no desenvolvemento de enfermidades asociadas \u00e1 obesidade como enfermidades cardiovasculares, diabetes e o cancro hep\u00e1tico."}
{"id": "492662", "revid": "23204", "url": "https://gl.wikipedia.org/wiki?curid=492662", "title": "A lenda do indomable", "text": "A lenda do indomable (en ) \u00e9 un filme estadounidense de 1967 dirixido por Stuart Rosenberg e protagonizado por Paul Newman e con George Kennedy nun papel que lle valeu o \u00d3scar ao mellor actor secundario. Newman interpreta a Luke, un prisioneiro dun campo de Florida que rexeita renderse ao sistema.\nFoi estreada en galego pola Televisi\u00f3n de Galicia o 25 de decembro de 2001.\nArgumento.\nLuke \u00e9 un prisioneiro da penitenciar\u00eda de Florida por mor dunha sentenza por arrancar os parqu\u00edmetros unha noite que \u00eda b\u00e9bedo. A s\u00faa tozudez ante os castigos dos respons\u00e1beis da prisi\u00f3n fai que se converta en poucos meses no \u00eddolo dos demais prisioneiros, mentres procura un xeito de fuxir."}
{"id": "492665", "revid": "1131", "url": "https://gl.wikipedia.org/wiki?curid=492665", "title": "Templo de Kukulk\u00e1n", "text": "O templo de Kukulk\u00e1n (estrutura tam\u00e9n co\u00f1ecida co nome de \u00abEl Castillo\u00bb, debido a que os conquistadores espa\u00f1ois no s\u00e9culo XVI buscaban algunha similitude arquitect\u00f3nica coas existentes no continente europeo), \u00e9 un edificio prehisp\u00e1nico situado na pen\u00ednsula do Iucat\u00e1n, no actual estado do mesmo nome. O actual templo foi constru\u00eddo no s\u00e9culo XII\u00a0d.\u00a0C. polos maias itzaes na s\u00faa capital, a cidade de Chich\u00e9n Itz\u00e1, fundada orixinalmente no s\u00e9culo VI\u00a0d.\u00a0C. O seu dese\u00f1o ten unha forma xeom\u00e9trica piramidal; conta con nove niveis ou basamentos, catro fachadas principais cada unha cunha escalinata central, e unha plataforma superior rematada por un templete. Nesta construci\u00f3n rendeuse culto ao deus maia Kukulk\u00e1n (en lingua maia: Serpe Emplumada), raz\u00f3n pola cal poden apreciarse motivos serpentinos na decoraci\u00f3n arquitect\u00f3nica. Por outra banda tam\u00e9n conta con simbolismos que fan alusi\u00f3n aos n\u00fameros m\u00e1is importantes utilizados no calendario solar agr\u00edcola, o calendario Tzolkin (calendario sacro) e a roda calend\u00e1rica. A ali\u00f1aci\u00f3n da construci\u00f3n da pir\u00e1mide permite que se poidan observar diversos fen\u00f3menos de luz e sombra, os cales se producen no seu propio corpo durante os equinoccios e solsticios cada ano.\nEn 1988, a UNESCO declarou a cidade maia de Chich\u00e9n Itz\u00e1 como Patrimonio da Humanidade. Case 20 anos despois, o cineasta su\u00edzo Bernard Weber convocou por medio da New Open World Corporation unha \u00abelecci\u00f3n global\u00bb (isto \u00e9, baseada en internet e na que teoricamente calquera con acceso \u00e1 rede pod\u00eda votar) para elixir as Novas marabillas do mundo, resultando elixido o templo de Kukulk\u00e1n desde o 7 de xullo de 2007 como unha das \u00abNovas sete marabillas do mundo contempor\u00e1neo\u00bb. Cabe mencionar que foi esta estrutura \u2014e non o sitio arqueol\u00f3xico na s\u00faa totalidade\u2014 a que resultou ga\u00f1adora. Esta confusi\u00f3n d\u00e9bese a que a pir\u00e1mide de Kukulc\u00e1n \u00e9 unha das principais estruturas do lugar.\nDimensi\u00f3ns.\nEn comparaci\u00f3n coa pir\u00e1mide de Gizeh en Exipto, ou mesmo coa pir\u00e1mide do Sol de Teotihuacan, as dimensi\u00f3ns da pir\u00e1mide de Kukulk\u00e1n son pequenas.\nEn canto \u00e1 altura, a pir\u00e1mide de Gizeh mide aproximadamente 147\u00a0m e a do Sol, 65\u00a0m sen inclu\u00edr os supostos 10 metros que ter\u00eda o seu templete; pola s\u00faa banda, a altura da pir\u00e1mide de Kukulk\u00e1n alcanza os 24\u00a0m at\u00e9 a plataforma superior, m\u00e1is 6\u00a0m do seu templete para lograr 30\u00a0m como m\u00e1ximo. A base da construci\u00f3n exipcia ten medidas aproximadas de 226,5\u00a0m, mentres que a do Sol alcanza os 225\u00a0m. Pola s\u00faa banda, a pir\u00e1mide de Kukulk\u00e1n s\u00f3 mide 55,3\u00a0m nas bases das s\u00faas fachadas.\nDe tal forma, as medidas da pir\u00e1mide de Kukulk\u00e1n non rivalizan con outras construci\u00f3ns similares no mundo; incluso a pir\u00e1mide de Tikal (47\u00a0m) \u00e9 m\u00e1is alta. Son as s\u00faas caracter\u00edsticas arquitect\u00f3nicas, os seus simbolismos calend\u00e1ricos e astron\u00f3micos os que a destacan de forma particular.\nInterior do templo.\nEn 1566 o templo foi descrito por frei Diego de Landa no manuscrito co\u00f1ecido como \"Relaci\u00f3n de las cosas de Yucat\u00e1n\"; case tres s\u00e9culos m\u00e1is tarde John Lloyd Stephens describiu de maneira m\u00e1is minuciosa a arquitectura da pir\u00e1mide no seu libro \"Incidentes del viaje a Yucat\u00e1n\", obra publicada en 1843. Nesa \u00e9poca a zona arqueol\u00f3xica de Chich\u00e9n Itz\u00e1 atop\u00e1base dentro dunha facenda que ti\u00f1a o mesmo nome, e era propiedade de Juan Sosa. O libro decorado con litograf\u00edas de Frederick Catherwood amosa a pir\u00e1mide cuberta de abundante vexetaci\u00f3n en todos os seus noiros. Existen fotograf\u00edas tomadas a principios do s\u00e9culo\u00a0XX onde aparece a pir\u00e1mide cuberta parcialmente con esta vexetaci\u00f3n.\nO Instituto Carnegie de Washington (Carnegie Institution of Washington) solicitou en 1924 permiso ao Goberno mexicano para realizar exploraci\u00f3ns e reconstruci\u00f3ns na zona de Chich\u00e9n Itz\u00e1. En 1927, coa asistencia de arque\u00f3logos mexicanos, inici\u00e1ronse os traballos. En abril de 1931, buscando confirmar a hip\u00f3tese de que a estrutura da pir\u00e1mide de Kukulk\u00e1n atop\u00e1base constru\u00edda sobre outra pir\u00e1mide m\u00e1is antiga, inici\u00e1ronse os traballos de escavaci\u00f3n e exploraci\u00f3n, a pesar da reticencia xeral da \u00e9poca. En gran medida, o arque\u00f3logo Jos\u00e9 Erosa Peniche influ\u00edu na autorizaci\u00f3n desta exploraci\u00f3n. O 7 de xu\u00f1o de 1932 atopouse unha caixa con obxectos de coral e obsidiana e incrustaci\u00f3ns de turquesa ao car\u00f3n de restos humanos; os obxectos exh\u00edbense no Museo Nacional de Antropolox\u00eda da Cidade de M\u00e9xico.\nDespois de longos traballos, en abril de 1935 atopouse no interior do templo unha figura de Chac Mool con incrustaci\u00f3ns de cuncha n\u00e1cara nas s\u00faas u\u00f1as, dentes e ollos. O recinto onde se realizou o achado foi bautizado como \"sala das ofrendas ou c\u00e1mara norte\". A s\u00f3 uns cantos metros, e tras m\u00e1is dun ano de escavaci\u00f3ns, en agosto de 1936 descubriuse un segundo recinto, o cal se bautizou co nome de \"c\u00e1mara de sacrificios\", dentro do cal se atoparon d\u00faas fileiras de tibias humanas encaixadas de forma paralela ao fondo da c\u00e1mara, e a escultura dun xaguar (\"Panthera onca\") de cor vermella con 74 incrustaci\u00f3ns de xade que simulan no corpo as manchas caracter\u00edsticas da especie; os ollos son simulados con medias l\u00faas da mesma pedra e os cabeiros e dentes est\u00e1n feitos de pedernal pintados de branco. No lombo atop\u00e1base un disco de turquesas, o cal aparentemente serv\u00eda para queimar copal; ambas as figuras te\u00f1en a s\u00faa vista dirixida ao NNE (nor-nord\u00e9s). Como conclusi\u00f3n determinouse a existencia dunha pir\u00e1mide de medidas aproximadas de 33 metros de ancho, de igual forma que a exterior, con nove basamentos e unha altura de 17\u00a0m at\u00e9 a plataforma do templete onde se atoparon o Chac Mool e o xaguar. Est\u00edmase que esta construci\u00f3n corresponde ao s\u00e9culo XI\u00a0d.\u00a0C. Conclu\u00eddos os traballos constru\u00eduse unha porta de acceso na balaustrada da escalinata exterior da fachada NNE para facilitar o acceso aos turistas. A pir\u00e1mide interior m\u00e1is antiga \u00e9 referida como \u00absubestrutura\u00bb.\nSimbolismos calend\u00e1ricos.\nO templo de Kukulk\u00e1n, principal estrutura de Chich\u00e9n Itz\u00e1, demostra os profundos co\u00f1ecementos de matem\u00e1ticas, xeometr\u00eda, ac\u00fastica e astronom\u00eda que os maias posu\u00edan. Ao ser unha sociedade inicialmente agr\u00edcola, os maias observaron con detemento o comportamento das estaci\u00f3ns, as variaci\u00f3ns das traxectorias do Sol e as estrelas, e combinando os seus co\u00f1ecementos, lograron rexistralos na construci\u00f3n do templo dedicado ao seu deus Kukulk\u00e1n.\nDo mesmo xeito que as culturas mesoamericanas, a cultura maia utilizou un calendario agr\u00edcola solar ao que chamaban \"Haab\", o cal conta con 18 meses ou \"uinales\". Cada \"uinal\" ten 20 d\u00edas ou \"kines\". Desta forma o calendario comprende 18 x 20 = 360 d\u00edas regulares ou \"kines\", m\u00e1is cinco d\u00edas adicionais, considerados como nefastos, chamados \"uayeb\".\nO templo de Kukulk\u00e1n conta con catro escalinatas; cada unha delas ten 91 chanzos. Desta forma suman 364 e considerando a plataforma superior do templo temos un total 365 unidades que representan os d\u00edas do \"Haab\".\nO segundo calendario utilizado polos maias, chamado \"Tzolkin\" ou calendario sacro, consta de 13 meses e cada mes ten 20 d\u00edas, de tal forma que este conta con 260 d\u00edas. Os ciclos do \"Tzolkin\" e do \"Haab\" fusion\u00e1ronse nunha \"roda calend\u00e1rica\" de tal sorte que as combinaci\u00f3ns de ambos se repiten cada 18\u00a0980 d\u00edas (m\u00ednimo com\u00fan m\u00faltiplo de 260 e 365) equivalentes a 52 anos, o que quere dicir que cada 52 ciclos do calendario \"Haab\" comeza a repetirse a combinaci\u00f3n de ambos os calendarios.\nOs n\u00fameros 18 (uinales), 20 (kines), 5 (uayeb) e 52 (ciclos) poden descifrarse de maneira m\u00e1is complexa na pir\u00e1mide de Kukulk\u00e1n. O templo ten nove niveis ou basamentos; se se observara de forma frontal calquera das fachadas, ao ter no centro da vista a escalinata, p\u00f3dese multiplicar o n\u00famero de basamentos x 2, dando como resultado o n\u00famero 18, correspondendo as\u00ed aos 18 \"uinales\" do \"Haab\". No templete superior da pir\u00e1mide exist\u00edan cinco adornos ou ameas en cada fachada; desta maneira t\u00ed\u00f1anse 20 ameas que representan os 20 d\u00edas ou \"kines\" de cada \"uinal\". En cada fachada, no peralte de cada basamento at\u00f3panse paneis en baixorrelevo; no nivel m\u00e1is alto son soamente dous paneis, os outros oito basamentos contan con tres paneis, de tal forma que 3 x 8 = 24 + 2 = 26 paneis, que sumados aos outros 26 paneis do lado oposto da escalinata dannos un gran total de paneis por fachada de 52; \u00e9 dicir, representan os 52 ciclos do \"Haab\" na roda calend\u00e1rica. Como ornamentaci\u00f3n, o edificio ten 260 cuadr\u00e1ngulos, que coinciden co n\u00famero de d\u00edas do calendario Tzolkin.\nDesta forma, e acorde aos calendarios utilizados polos maias, p\u00f3dese deducir que a pir\u00e1mide non soamente est\u00e1 dedicada ao deus Kukulk\u00e1n, sen\u00f3n que tam\u00e9n observa a conta do tempo dando particular relevancia aos seus ciclos.\nAc\u00fastica en escalinata.\nCara a finais do s\u00e9culo\u00a0XX o turismo en Chich\u00e9n Itz\u00e1 incrementouse e foi cando accidentalmente os gu\u00edas de turistas descubriron un efecto ac\u00fastico que se produce na escalinata NNE da pir\u00e1mide. Se unha persoa aplaude de forma frontal \u00e1 escalinata, o son do aplauso prop\u00e1gase cara ao peralte dos chanzos e rebota en forma de eco distorsionado; \u00e9 dicir, a reflexi\u00f3n do son esc\u00f3itase diferente da fonte (aplauso), provocando unha renxedura semellante ao canto dun quetzal.\nTecnicamente, isto d\u00e9bese a que o son producido pola fonte prop\u00e1gase de forma simult\u00e1nea para chocar cos chanzos inferiores e superiores da escalinata; o son chega primeiro aos m\u00e1is pr\u00f3ximos, \u00e9 dicir, os inferiores, e unha fracci\u00f3n de milisegundo despois aos superiores. Esta fracci\u00f3n de tempo \u00e9 suficiente para crear interferencias coas ondas de reflexi\u00f3n e producir o peculiar eco. S\u00f3 os sons de baixa frecuencia como o aplauso producen o efecto.\nDescenso de Kukulc\u00e1n nos equinoccios.\nSe durante un ano e desde un punto fixo contemplamos o amencer no horizonte, poderemos observar que o Sol vai aparecendo en diferentes posici\u00f3ns ao longo do mesmo e a s\u00faa traxectoria no ceo vai cambiando. Isto \u00e9 debido aos propios movementos da Terra, de rotaci\u00f3n sobre o seu eixo e translaci\u00f3n ao redor do Sol, as\u00ed como a variante da s\u00faa ecl\u00edptica e a inclinaci\u00f3n do eixo terrestre.\nRefer\u00edndonos ao hemisferio norte do planeta, durante un ano o Sol parece colocarse na li\u00f1a do horizonte nun punto m\u00e1is austral durante o solsticio de inverno (decembro), pasando por un punto intermedio durante o equinoccio de primavera (marzo) e chegando a un punto m\u00e1is setentrional durante o solsticio de ver\u00e1n (xullo), para regresar novamente ao momento intermedio durante o equinoccio de outono (setembro) e reiniciar o ciclo novamente.\nEste movemento aparente ten unha variaci\u00f3n adicional se nos trasladamos a diferentes latitudes do planeta. Os maias consideraron todas estas variables e con grande atenci\u00f3n observaron os posibles fen\u00f3menos de luz e sombra xerados durante cada d\u00eda do ano. Constru\u00edron as\u00ed a pir\u00e1mide de Kukulc\u00e1n tendo en conta todas estas variables. Ademais das consideraci\u00f3ns arquitect\u00f3nicas, orientaron a fachada NNE cunha inclinaci\u00f3n aproximada de 20\u00b0 con respecto ao norte xeogr\u00e1fico.\n\u00c1 tardi\u00f1a dos equinoccios de primavera e outono obs\u00e9rvase na escalinata NNE da pir\u00e1mide de Kukulc\u00e1n unha proxecci\u00f3n solar serpentina, consistente en sete tri\u00e1ngulos is\u00f3sceles de luz invertidos, como resultado da sombra que proxectan as nove plataformas dese edificio durante o ocaso. En Chich\u00e9n Itz\u00e1 o fen\u00f3meno vese en todo o seu esplendor e a imaxe da serpe de tri\u00e1ngulos de luz e sombra \u00e9 proxectada no pont\u00f3n NNE; conforme avanza o tempo parece descender do templo unha serpe e o \u00faltimo reduto de luz prox\u00e9ctase na cabeza da \"serpe emplumada\" que se atopa na base da escalinata. Este fen\u00f3meno ocorre en marzo e setembro, e pode observarse aproximadamente durante un per\u00edodo de cinco d\u00edas nas datas m\u00e1is pr\u00f3ximas aos equinoccios. A duraci\u00f3n do efecto comeza aproximadamente tres horas antes do ocaso; ao principio destas horas p\u00f3dese ver na balaustrada unha forma de luz ondulada que aos poucos se vai pechando para formar sete tri\u00e1ngulos is\u00f3sceles, os cales s\u00f3 poden verse durante dez minutos; despois comezan a desaparecer paulatinamente.\nCon todo, non hai evidencias de que este xogo de luz e sombra fose logrado \u00e1 mantenta, como resultado do dese\u00f1o consciente dos maias. As investigaci\u00f3ns recentes mostraron que o efecto pode observarse, sen cambios maiores, durante varias semanas.\nNa zona arqueol\u00f3xica de Mayap\u00e1n existe unha pir\u00e1mide de menores dimensi\u00f3ns, pero de iguais proporci\u00f3ns e dedicada por suposto a Kukulc\u00e1n. A proxecci\u00f3n ondulada do corpo da serpe tam\u00e9n pode ser observada durante a posta do sol preto dos solsticios; con todo, non \u00e9 tan espectacular debido \u00e1 deterioraci\u00f3n da propia estrutura. No ano 1566, Diego de Landa describiu que os maias celebraban no d\u00eda 16 do mes \"Xul\" a ida de Kukulc\u00e1n, a quen ti\u00f1an como un deus. A celebraci\u00f3n realiz\u00e1base en todo o mundo maia ata a destruci\u00f3n de Mayap\u00e1n; despois s\u00f3 os tutul xi\u00faes a realizaban na s\u00faa capital Man\u00ed. Tras manter xax\u00fan e abstinencia, os sacerdotes, reunidos, \u00edan \u00f3 templo de Kukulc\u00e1n, onde pasaban cinco d\u00edas e noites en oraci\u00f3n realizando alg\u00fans bailes devotos:\nDebido a que as fachadas SSO e ESE est\u00e1n deterioradas, non se observa ning\u00fan fen\u00f3meno de luz e sombra nos amenceres equinocciais; con todo, \u00e9 probable que si se restaurasen as escalinatas e as balaustradas, puidera apreciarse un efecto que evocase o ascenso do corpo da serpe \u00e1 pir\u00e1mide pola escalinata da fachada SSO.\nKukulk\u00e1n, Quetzalc\u00f3atl, Gucumatz, Coo Dzavui.\nA finais do per\u00edodo cl\u00e1sico mesoamericano rexistrouse unha influencia arquitect\u00f3nica, cultural e relixiosa na zona maia, a cal se adxudicou \u00e1 cultura tolteca do altiplano. \u00c9 por iso que se atopan similitudes entre a deidade Quetzalc\u00f3atl (, \"serpe emplumada\") e a deidade maia Kukulk\u00e1n (, \"pluma e serpe\").\nNo Popol Vuh a deidade \u00e9 referida como \"Gucumatz\" (, \"serpe emplumada\") quen xunto con \"Tepew\" son considerados os deuses formadores do universo. Foi co\u00f1ecido pola cultura mixteca como \"Nove Vento\" (, \"serpe de choiva\"). De acordo \u00e1s descrici\u00f3ns de Diego de Landa, o deus foi especialmente venerado en varias cidades do noroeste da pen\u00ednsula do Iucat\u00e1n, entre elas destacan Chich\u00e9n Itz\u00e1, Mayap\u00e1n e Man\u00ed.\nEn moitas partes da decoraci\u00f3n arquitect\u00f3nica de columnas e linteles de Chich\u00e9n Itz\u00e1, at\u00f3panse alusi\u00f3ns ao corpo da serpe, no propio templo de Kukulc\u00e1n, no \"Templo dos Xaguares\", no templo dos Guerreiros, no \"Xogo de Pelota\", na \"Plataforma das Aguias e os Xaguares\". A clase do r\u00e9ptil parece ser \"Crotalus durissus\" debido \u00e1 forma da cabeza das esculturas, aos relevos que detallan serpes noutros edificios da cidade, e aos tri\u00e1ngulos de luz que se forman nos d\u00edas equinocciais, os cales evocan os tri\u00e1ngulos que se forman na pel do corpo desta especie.\n\u00c9 destacable o decorado da lingua das serpes que se atopan no remate da escalinata. A lingua ten semic\u00edrculos que fan alusi\u00f3n \u00e1 traxectoria diaria do Sol no ceo. Na vista de perfil das cabezas, xunto \u00e1 comisura da boca apr\u00e9cianse espirais que evocan a un caracol, o trazado pode interpretarse como unha alusi\u00f3n ao per\u00edodo c\u00edclico do movemento do Sol no horizonte. Na parte superior das p\u00e1lpebras da serpe tam\u00e9n se pode apreciar o s\u00edmbolo do Sol. Adicionalmente \u00e1 proxecci\u00f3n do corpo imaxinario da serpente (\"kan\") descendendo polo pont\u00f3n da escalinata, os maias colocaban bandeiras de plumas (\"k'u uk'um\") nas ameas do templete durante as festividades equinocciais orientadas a dar inicio \u00f3 ciclo agron\u00f3mico dos maias.\nSolsticios.\nDesde a \u00faltima d\u00e9cada do s\u00e9culo XX, os arque\u00f3logos comezaron a observar os fen\u00f3menos de luz e sombra que ocorren nos solsticios de ver\u00e1n e inverno, pero s\u00f3 at\u00e9 xu\u00f1o de 2007 se realizaron estudos minuciosos do tema. Astr\u00f3nomos do Instituto Tecnol\u00f3xico de M\u00e9rida e investigadores do Instituto Nacional de Antropolog\u00eda e Historia corroboraron que durante os primeiros minutos do amencer do solsticio de xu\u00f1o (ver\u00e1n no hemisferio norte) e durante un per\u00edodo de 15 minutos, a pir\u00e1mide de Kukulc\u00e1n \u00e9 iluminada nas fachadas NNE e ESE polos raios do sol, mentres que as fachadas ONO e SSO permanecen en total escuridade. Noutras palabras un 50\u00a0% da pir\u00e1mide permanece iluminada e un 50\u00a0% permanece na escuridade marcando con este simbolismo o momento exacto do solsticio.\nEste efecto de luz e sombra ocorre de forma semellante durante o solsticio de decembro (inverno no hemisferio norte), pero no atardecer as fachadas iluminadas son a ONO e SSO mentres que as fachadas NNE e ESE permanecen na sombra. O fen\u00f3meno d\u00e9bese \u00e1 orientaci\u00f3n de +/\u2013 20\u00b0 con respecto ao norte xeogr\u00e1fico, e a latitude onde se atopa situada a pir\u00e1mide.\nPaso cenital.\nCh\u00e1mase paso cenital ao momento no que o sol pasa por encima dun punto xeogr\u00e1fico de tal forma que non se proxectan sombras. Isto ocorre s\u00f3 na zona xeogr\u00e1fica comprendida entre o tr\u00f3pico de C\u00e1ncer e o tr\u00f3pico de Capricornio. M\u00e1is ao norte ou ao sur dos tr\u00f3picos nunca se alcanza o verdadeiro c\u00e9nit, pois o sol sempre se atopa m\u00e1is ao norte ou ao sur. Nos tr\u00f3picos o paso cenital ocorre un s\u00f3 d\u00eda, coincide co solsticio de ver\u00e1n (20 ou 21 de xu\u00f1o) no tr\u00f3pico de C\u00e1ncer (latitude norte 23\u00b0 26', 16\") e co solsticio de inverno (21 ou 22 de decembro) no tr\u00f3pico de Capricornio (latitude sur 23\u00b0 26' 16\"). Nos demais puntos xeogr\u00e1ficos que se atopan localizados entre ambos tr\u00f3picos, o paso cenital ocorre dous d\u00edas ao ano, as datas dependen da latitude na que se sit\u00faen e son distintas en cada lugar.\nDesta forma, o paso cenital en Xochicalco ocorre os d\u00edas 15 de maio e 29 de xullo, en Monte Alb\u00e1n ocorre o 8 de maio e o 5 de agosto. Para o caso de Chich\u00e9n Itz\u00e1, pola s\u00faa latitude norte de 20\u00b0 40' 58\", os d\u00edas de paso cenital ocorren o 23 ou 24 de maio e o 19 de xullo. Especialistas en Arqueoastronom\u00eda realizaron investigaci\u00f3ns e observaci\u00f3ns do que ocorre nas datas de paso cenital en diversos sitios arqueol\u00f3xicos. Os primeiros investigadores para o caso de Chich\u00e9n Itz\u00e1 foron Franz Tichy, Johanna Broda e Susan Milbrath. Broda conclu\u00edu que as culturas mesoamericanas elixiron coidadosamente a localizaci\u00f3n dos seus centros cerimoniais rexistrando o movemento aparente do sol sobre o horizonte e observando os pasos cenitais.\nRecentemente as investigaci\u00f3ns realizadas por Arturo Montero Garc\u00eda, Jes\u00fas Galindo Trejo e David Wood Caso detectaron que cando se observa o amencer o d\u00eda do paso cenital, o sol at\u00f3pase a 67\u00b0 30' azimut, e que visto desde o alto do templo de Kukulk\u00e1n, a direcci\u00f3n coincide coa esquina nord\u00e9s da mesma edificaci\u00f3n. Unha li\u00f1a imaxinaria do observador cara ao sol no momento do amencer cruzar\u00eda tam\u00e9n polo alto do templo das Mesas (ao nord\u00e9s do templo dos Guerreiros). Por outra banda, no momento do ocaso, o sol at\u00f3pase a 292\u00b0 30' azimut, visto desde o alto do templo, a direcci\u00f3n do sol coincide coa escalinata noroeste. Se se segue esta li\u00f1a imaxinaria do observador cara ao sol no momento do atardecer, esta coincide coa boca rectangular que os maias fixeron ao cenote Holt\u00fan. Ese mesmo d\u00eda, no interior do cenote p\u00f3dese ver a vertical dos raios solares no momento do c\u00e9nit, esta coincidencia poder\u00eda ter un simbolismo relixioso relativo ao inframundo da cosmovisi\u00f3n maia.\nO explorador John Lloyd Stephens en 1840 decatouse da orientaci\u00f3n dos edificios. Debido a que non puido observar os efectos de luz e sombra, atribu\u00edu un posible erro na construci\u00f3n dos mesmos, nunca se imaxinou que esta variaci\u00f3n fora totalmente premeditada s\u00e9culos antes polos construtores maias, por outra banda as medidas referidas parecen ter certa variaci\u00f3n coas reais:\nPara que a pir\u00e1mide de Mayap\u00e1n, que foi constru\u00edda con caracter\u00edsticas semellantes \u00e1 de Chich\u00e9n Itz\u00e1, poida amosar os mesmos fen\u00f3menos de luz e sombra, a s\u00faa orientaci\u00f3n tivo que ter unha lixeira variaci\u00f3n debido a que non se atopa na mesma coordenada de latitude que a de Chich\u00e9n Itz\u00e1.\nDesta forma, a construci\u00f3n da pir\u00e1mide parece ser un calendario arquitect\u00f3nico que marca os solsticios e equinoccios, datas importantes para os ciclos agr\u00edcolas. Cando a \u00f3rbita da L\u00faa se atopa na mesma \"posici\u00f3n equinoccial de sol\", tam\u00e9n \u00e9 posible ver no pont\u00f3n da escalinata NNE a figura proxectada da serpe nun espect\u00e1culo natural nocturno.\nEstes fen\u00f3menos de luz e sombra que se observan na pir\u00e1mide son fieis testemu\u00f1os que proban os co\u00f1ecementos astron\u00f3micos da cultura maia. Na estrutura co\u00f1ecida como \"o observatorio, ou caracol\" ou \"edificio circular\" tam\u00e9n se rexistraron efectos de luz e sombra durante os equinoccios. No C\u00f3dice de Dresde p\u00faidose interpretar que os maias estudaban a traxectoria orbital do planeta Venus, \u00e1 cal lle adicaron unha pequena construci\u00f3n na cidade de Chich\u00e9n Itz\u00e1."}
{"id": "492666", "revid": "1576", "url": "https://gl.wikipedia.org/wiki?curid=492666", "title": "Land R\u00f3ber Tunai Show", "text": ""}
{"id": "492668", "revid": "98629", "url": "https://gl.wikipedia.org/wiki?curid=492668", "title": "Pir\u00e1mide estratificada", "text": "A pir\u00e1mide estratificada (en \u00e1rabe: \"il-haram il-midawwar\", \u0627\u0644\u0647\u0631\u0645 \u0627\u0644\u0645\u062f\u0648\u0631\u200e), tam\u00e9n co\u00f1ecida como pir\u00e1mide de Jaba, \u00e9 unha pir\u00e1mide con chanzos en ru\u00ednas que se constru\u00edu durante a Dinast\u00eda III de Exipto (2686-2613\u00a0a.\u00a0C.) e est\u00e1 situada na necr\u00f3pole de Zawyet el-Aryan, preto do Cairo (Exipto). Non se sabe con certeza quen ordenou a s\u00faa construci\u00f3n, a\u00ednda que se atrib\u00fae ao fara\u00f3n Jaba. A arquitectura da estrutura \u00e9 moi similar \u00e1 do complexo funerario de Sejemjet e por iso p\u00f3dese datar con total seguridade na \u00e9poca da dinast\u00eda III.\nA pir\u00e1mide foi escavada a principios do s\u00e9culo\u00a0XX por dous equipos diferentes que ofreceron datos contraditorios sobre o tama\u00f1o da estrutura e o n\u00famero de c\u00e1maras subterr\u00e1neas. As escavaci\u00f3ns non acharon obxectos arqueol\u00f3xicos de valor, nin tampouco restos de ning\u00fan enterramento real, polo que non est\u00e1 claro se a pir\u00e1mide foi usada para enterrar a un fara\u00f3n ou simplemente foi abandonada despois da morte prematura do soberano.\nNo momento da s\u00faa construci\u00f3n a pir\u00e1mide estaba rodeada dunha necr\u00f3pole composta por numerosas mastabas pertencentes a altos funcionarios da dinast\u00eda III. No lado leste da pir\u00e1mide levantouse un templo mortuorio e a varios centos de metros de distancia debeu existir un templo do val. Na actualidade, a pir\u00e1mide at\u00f3pase dentro dunha zona militar de acceso restrinxido, o que impediu prospecci\u00f3ns arqueol\u00f3xicas en tempos recentes.\nHistoria das investigaci\u00f3ns.\nA pir\u00e1mide estratificada foi examinada e os seus arredores explorados en 1839 polo enxe\u00f1eiro e exipt\u00f3logo brit\u00e1nico John Shae Perring. Pouco despois, en 1848, a pir\u00e1mide foi identificada como tal polo exipt\u00f3logo e ling\u00fcista prusiano Karl Richard Lepsius, que a inclu\u00edu no n\u00famero XIV da s\u00faa pioneira lista de pir\u00e1mides. Case catro d\u00e9cadas despois, en 1886, o exipt\u00f3logo franc\u00e9s Gaston Maspero buscou sen \u00e9xito a entrada \u00e1s pasaxes subterr\u00e1neas da pir\u00e1mide, a cal foi localizada polo arque\u00f3logo Jacques de Morgan en 1896. Este \u00faltimo levou a cabo escavaci\u00f3ns na pir\u00e1mide, pero det\u00edvose cando tan s\u00f3 despexara os primeiros chanzos da escaleira de descenso.\nEn 1900 o exipt\u00f3logo italiano Alessandro Barsanti realizou novas investigaci\u00f3ns no lugar, grazas \u00e1s cales descubriu o conduto de descenso vertical que leva \u00e1 c\u00e1mara sepulcral. Barsanti, vendo que varios corredores e c\u00e1maras parec\u00edan inacabados e estaban baleiros, considerou que a pir\u00e1mide nunca se usara. Pouco despois, entre 1910 e 1911, os arque\u00f3logos estadounidenses George Andrew Reisner e Clarence S. Fisher tam\u00e9n traballaron no xacemento, escavando os exteriores norte e leste da pir\u00e1mide, as\u00ed como o cemiterio que a rodea. As dimensi\u00f3ns da estrutura estimadas por Barsanti, Reisner e Fisher difiren notablemente, e mesmo o n\u00famero de c\u00e1maras subterr\u00e1neas que contabilizaron tam\u00e9n \u00e9 distinto. Desde 1970 a pir\u00e1mide queda dentro dunha zona militar de acceso restrinxido e por iso non se puido emprender ningunha campa\u00f1a arqueol\u00f3xica posterior ao traballo superficial de Reisner e Fisher, raz\u00f3n pola cal non se sabe con exactitude que hai debaixo da pir\u00e1mide estratificada. Ademais, o exterior da estrutura graduada est\u00e1 moi deteriorado e parcialmente cuberto de area, o que impide facer estimaci\u00f3ns precisas das s\u00faas dimensi\u00f3ns.\nDescrici\u00f3n.\nA pir\u00e1mide estratificada est\u00e1 moi pr\u00f3xima \u00e1 necr\u00f3pole de Zawyet el-Aryan, 8\u00a0km ao suroeste de Gizeh e 7\u00a0km ao norte de Saqqara. A estrutura principal lev\u00e1ntase sobre un outeiro xusto por encima da chaira aluvial do r\u00edo Nilo.\nSuperestrutura.\nA pir\u00e1mide ten unha base cadrada de 84\u00a0m de lado, dimensi\u00f3ns algo inferiores \u00e1s das pir\u00e1mides de chanzos de Zoser e Sejemjet. Base\u00e1ndose nas dimensi\u00f3ns da pir\u00e1mide de Zoser, o arque\u00f3logo franc\u00e9s Jean-Philippe Lauer estimou que a Pir\u00e1mide estratificada estaba destinada a contar con cinco chanzos e poder\u00eda terse elevado at\u00e9 os 42 ou 45\u00a0metros de altura. Na actualidade s\u00f3 se aprecian dous chanzos e a s\u00faa altura \u00e9 de 17\u00a0m. O estado ruinoso da estrutura permite ver o seu n\u00facleo, que \u00e9 un mont\u00edculo formado por bloques irregulares e cascallos extra\u00eddos da zona. Este n\u00facleo est\u00e1 rodeado dun pequeno muro de 2,6\u00a0m de espesor feito da mesma pedra e que \u00e1 s\u00faa vez queda envolto por catorce capas de ladrillos de barro unidos con morteiro de arxila, tam\u00e9n de 2,6\u00a0m de anchura, colocados case en vertical cun \u00e1ngulo de inclinaci\u00f3n de 68\u00b0.\nSe a pir\u00e1mide chegou a terminarse ou non, \u00e9 motivo de discrepancia entre os estudosos. O exipt\u00f3logo Rainer Stadelmann cre que a estrutura si se rematou, pero outros, como Miroslav Verner, pensan que se deixou inacabada debido \u00e1 morte prematura do fara\u00f3n. O feito \u00e9 que non hai restos do revestimento p\u00e9treo exterior que adoitaban ter as pir\u00e1mides, algo que apoia a idea de que nunca se rematou. Na base da pir\u00e1mide ach\u00e1ronse ladrillos de barro que non pertencen \u00e1 s\u00faa estrutura e interpret\u00e1ronse como restos dunha rampla de construci\u00f3n.\nSubestrutura.\nA disposici\u00f3n das estruturas subterr\u00e1neas da pir\u00e1mide \u00e9 moi semellante \u00e1 do complexo funerarxo de Sejemjet. Por iso o exipt\u00f3logo estadounidense Mark Lehner e outros suxeriron que ambas pir\u00e1mides deberon constru\u00edrse na mesma \u00e9poca.\nA entrada ao complexo subterr\u00e1neo est\u00e1 situada na cara leste, unha disposici\u00f3n que non se volver\u00eda a repetir at\u00e9 a construci\u00f3n da pir\u00e1mide de Sesostris II, case mil anos despois. Os exipt\u00f3logos Vito Maraglioglio e Celeste Rinaldi propuxeron que esta peculiaridade foi elixida polos arquitectos exipcios coa finalidade de deixar libre a cara norte da pir\u00e1mide para levantar al\u00ed un templo. Aidan Dodson demostrou por\u00e9n que nesta disposici\u00f3n a rampla de construci\u00f3n incidir\u00eda \u00abna edificaci\u00f3n dun templo na cara norte de forma a\u00ednda m\u00e1is prexudicial\u00bb. No seu lugar, opina que esta at\u00edpica entrada no lado leste \u00e9 o resultado do desexo dos arquitectos de permitir un acceso sinxelo \u00e1s c\u00e1maras de almacenamento da pir\u00e1mide, situadas inmediatamente debaixo desta entrada oriental.\nO acceso conduce inmediatamente a unha empinada escaleira de 36\u00a0m e logo cara a abaixo a un corredor que se dirixe ao oeste. Este corredor termina nun conduto vertical recto, en cuxa parte superior comeza o denominado corredor superior, unha pasaxe inacabada que se dirixe ao sur, cara ao interior da pir\u00e1mide. No fondo do conduto vertical hai un cruzamento en forma de T. Cara \u00e1 esquerda, este cruzamento leva ao sur ao corredor inferior, na metade do cal hai unha estreita escaleira, tanto que un sarc\u00f3fago apenas pasar\u00eda, e ao final do mesmo \u00e1brese a c\u00e1mara sepulcral do fara\u00f3n. Na zona da escaleira, Barsanti debuxou outra galer\u00eda que pasaba sobre a c\u00e1mara funeraria, pero esta non aparece nos debuxos realizados por Reisner e Fisher. Cara \u00e1 dereita do cruzamento en forma de T est\u00e1 o sistema de galer\u00edas en forma de U, que visto en planta ten forma de peite porque d\u00e1 acceso a unha fileira de 32 c\u00e1maras, posiblemente para almacenar o enxoval funerario. A galer\u00eda que atoparon os arque\u00f3logos estaba \u00ablimpa e baleira, tal e como deberon deixala os obreiros\u00bb.\nA c\u00e1mara funeraria est\u00e1 situada a 26\u00a0m baixo terra, ten unha planta case cadrada de 3,63 m \u00d7 2,65 m e un teito de 3\u00a0m de altura. Non se atoparon no seu interior restos de ning\u00fan sarc\u00f3fago, o que unido \u00e1 galer\u00eda e as c\u00e1maras completamente baleiras fai pensar nunha prematura morte do fara\u00f3n.\nComplexo funerario e necr\u00f3pole.\nComplexo funerario.\nCuriosamente, o complexo funerario da pir\u00e1mide estratificada non conserva restos dun muro perimetral, algo que estaba presente en todos os recintos piramidais do Antigo Exipto. Isto poder\u00eda deberse a que as s\u00faas pedras fosen retiradas ao longo do tempo ou simplemente \u00e9 que ese muro nunca se levantou porque deb\u00eda ser das \u00faltimas partes en constru\u00edrse. No lado oriental da pir\u00e1mide, os fragmentos duns muros de ladrillo poden indicar a existencia dun templo mortuorio, pero os restos arqueol\u00f3xicos son tan precarios que na actualidade \u00e9 imposible facer unha reconstruci\u00f3n. O mesmo sucede coas ru\u00ednas dun edificio situado a varios centos de metros da pir\u00e1mide, e que poder\u00eda tratarse do templo do val. Se eses restos son dun templo do val, a s\u00faa orientaci\u00f3n leste\u2013oeste ser\u00eda \u00fanica entre todos os complexos piramidais exipcios.\nNecr\u00f3pole.\nA pir\u00e1mide estratificada est\u00e1 rodeada por un total de cinco cemiterios que datan das dinast\u00edas I, II, III, XVIII e o per\u00edodo romano. De todos eles, s\u00f3 o da dinast\u00eda III cont\u00e9n grandes tumbas e catro delas son mastabas constru\u00eddas de ladrillo. Reisner e Fisher observaron que isto \u00e9 o que se espera atopar xunto \u00e1 pir\u00e1mide dun fara\u00f3n, grandes enterramentos correspondentes \u00e1 familia real e os oficiais da corte. En particular, douscentos metros ao norte da pir\u00e1mide hai unha gran mastaba, hoxe co\u00f1ecida como Mastaba Z500, na cal se atoparon oito cuncos de m\u00e1rmore que te\u00f1en inscritos o serej do fara\u00f3n Jaba. Por tanto, Reisner e Fisher chegaron \u00e1 conclusi\u00f3n de que \u00abse as mastabas pertenceron a xente relacionada co fara\u00f3n que constru\u00edu a pir\u00e1mide, \u00e9 probable que o nome dese soberano fose Jaba\u00bb.\nDataci\u00f3n e atribuci\u00f3n.\nA arquitectura da pir\u00e1mide estratificada permite datala con seguridade entre os reinados dos fara\u00f3ns Sejemjet e Sneferu, iniciador da dinast\u00eda IV. Rainer Stadelmann, Miroslav Verner e Jean-Philippe Lauer comparan a s\u00faa configuraci\u00f3n coa doutras pir\u00e1mides de chanzos como as de Zoser e Sejemjet e coinciden en supo\u00f1er que tivo en orixe cinco corpos de altura, do mesmo xeito que as s\u00faas contempor\u00e1neas. A pir\u00e1mide estratificada xunta nun mesmo lugar os complexos desenvolvementos da s\u00faa estrutura subterr\u00e1nea coa sinxeleza dos m\u00e9todos de construci\u00f3n empregados na superestrutura. Segundo estes exipt\u00f3logos, esta pir\u00e1mide \u00e9 unha versi\u00f3n claramente avanzada da pir\u00e1mide soterrada de Sejemjet.\nO problema sen resolver da pir\u00e1mide estratificada \u00e9 a cuesti\u00f3n de quen a constru\u00edu. Varios estudosos soste\u00f1en que foi probablemente o fara\u00f3n Jaba da dinast\u00eda III, conclusi\u00f3n que se basea no achado dos cuncos e vasos de m\u00e1rmore co seu serej na Mastaba Z500, situada xusto ao norte da pir\u00e1mide. Rainer Stadelmann vai m\u00e1is al\u00f3 e identifica a Jaba co fara\u00f3n Huny, \u00faltimo soberano da dinast\u00eda III. Esta hip\u00f3tese fundam\u00e9ntase na s\u00faa lectura do Canon Real de Tur\u00edn, unha lista de fara\u00f3ns recompilada ao final da \u00e9poca ram\u00e9sida, ao redor do 1300 a. C., \u00e9 dicir, uns 1400 anos despois do reinado de Huny. O Canon de Tur\u00edn out\u00f3rgalle a Huny un reinado longo de 24 anos, un tempo que segundo Stadelmann \u00e9 m\u00e1is que suficiente para erixir unha obra como a pir\u00e1mide estratificada. Tam\u00e9n argumenta que os monumentos reais das tres primeiras dinast\u00edas exipcias presentan o nome de Horus dos fara\u00f3ns nun serej e unicamente despois rexistr\u00e1base o nome co que reinaban ou o que ti\u00f1an de nacemento. As\u00ed, o serej de Jaba poder\u00eda ser en realidade o nome de reinado de Huny e a pir\u00e1mide estratificada ser\u00eda a s\u00faa tumba. Esta conclusi\u00f3n non \u00e9 compartida por moitos exipt\u00f3logos, que pensan que en realidade Huny \u00e9 o construtor da pir\u00e1mide de Meidum, sinalan que a pir\u00e1mide estratificada est\u00e1 sen acabar e identifican a Jaba co fara\u00f3n Hudjefa II mencionado no Canon Real de Tur\u00edn."}
{"id": "492669", "revid": "1131", "url": "https://gl.wikipedia.org/wiki?curid=492669", "title": "Pruitt-Igoe", "text": "Pruitt-Igoe foi un gran proxecto urban\u00edstico desenvolvido entre 1954 e 1955 na cidade de St. Louis, Missouri, Estados Unidos.\nPouco tempo despois de constru\u00edrse, as condici\u00f3ns de vida en Pruitt-Igoe comezaron a decaer; e na d\u00e9cada de 1960, a zona atop\u00e1base en pobreza extrema, con altos \u00edndices de criminalidade e segregaci\u00f3n, o que provocou a reacci\u00f3n dos medios internacionais ante o declive do barrio. O complexo foi dese\u00f1ado polo arquitecto Minoru Yamasaki, autor, tam\u00e9n, das torres do World Trade Center.\n\u00c1s tres da tarde do 16 de marzo de 1972, menos de 20 anos despois da s\u00faa construci\u00f3n, o primeiro dos 33 xigantescos edificios foi demolido polo goberno federal. Os outros 32 restantes foron derru\u00eddos nos seguintes dous anos.\nAs dimensi\u00f3ns do fracaso de Pruitt-Igoe, que se converteu nunha icona emblem\u00e1tica, provocou un intenso debate sobre pol\u00edtica de vivenda p\u00fablica. O proxecto Pruitt-Igoe foi unha das primeiras demolici\u00f3ns de edificios de arquitectura moderna e a s\u00faa destruci\u00f3n foi descrita polo arquitecto paisaxista, te\u00f3rico e historiador da arquitectura Charles Jencks como \u00abo d\u00eda en que morreu a arquitectura moderna\u00bb. O material gravado da demolici\u00f3n foi inclu\u00eddo na pel\u00edcula \"Koyaanisqatsi\", de Godfrey Reggio con m\u00fasica de Philip Glass, que compuxo unha peza de oito minutos de duraci\u00f3n e que recibiu o nome do proxecto.\nAntecedentes.\nDurante os anos 1940 e 1950, a cidade de St. Louis, restrinxida polos seus l\u00edmites establecidos en 1876, era \u00abun lugar ateigado\u00bb; en sentido cl\u00e1sico, parec\u00eda e sent\u00edase como unha verdadeira gran cidade, como sacada dunha novela de Charles Dickens. A s\u00faa acumulaci\u00f3n de vivendas deterior\u00e1ronse durante o per\u00edodo de entreguerras e a Segunda guerra mundial. M\u00e1is de 85.000 familias viv\u00edan en pisos do s\u00e9culo XIX e un estudo oficial de 1947 revelou que 33.000 fogares a\u00ednda ti\u00f1an ba\u00f1os comunais. Os residentes de clase media, na s\u00faa maior\u00eda de raza branca, estaban a abandonar a cidade e as s\u00faas antigas residencias ocup\u00e1banas familias de baixos ingresos. Os barrios negros (ao norte) e os brancos (ao sur) da parte antiga da cidade segreg\u00e1ronse e expand\u00edronse, ameazando con engulir o centro da cidade. Para salvar as propiedades do centro dunha inminente desvalorizaci\u00f3n, as autoridades da cidade de St. Louis iniciaron un re-desenvolvemento do \u00abanel central\u00bb ao redor do distrito central de negocios. A decadencia a\u00ed foi tan profunda que a xentrificaci\u00f3n dos bens inmobles existentes considerouse pouco pr\u00e1ctica.\nEn 1947, os planificadores de St. Louis propuxeron a substituci\u00f3n de DeSoto-Carr, un barrio negro en ca\u00edda libre, por dous \u2014e incluso tres\u2014 novos bloques de edificios residenciais e un parque p\u00fablico. Por\u00e9n, o plan non se levou a cabo finalmente. En lugar diso, o alcalde dem\u00f3crata Joseph Darst, elixido en 1949, e os l\u00edderes republicanos do estado, optaron pola limpeza total dos barrios marxinais e a s\u00faa substituci\u00f3n por vivendas p\u00fablicas de alta densidade. Explicaron que os novos proxectos crear\u00edan un resultado neto positivo para a cidade a trav\u00e9s de maiores ingresos, novos parques, zonas de recreo e espazos comerciais.\nEn 1948, os votantes rexeitaron a proposta dun pr\u00e9stamo municipal que financiase o cambio, pero pronto a situaci\u00f3n cambiou coa Acta de Vivenda de 1949 e as leis do estado de Missouri que proporcionaban o co-financiamento dos proxectos de vivenda p\u00fablica. O achegamento efectuado por Darst, de renovaci\u00f3n urbana, foi compartido pola administraci\u00f3n de Harry S. Truman e os seus colegas alcaldes doutras cidades, atafegados polos traballadores industriais recrutados durante a guerra. En particular, a Autoridade de Reurbanismo e Desmonte de St. Louis (\"Saint Louis Land Clearance and Redevelopment Authority\") foi autorizada a adquirir e demoler os barrios menos favorecidos do anel central e vender, as\u00ed, os terreos a prezos m\u00e1is baixos a promotores privados, fomentando o regreso da clase media e o crecemento do sector dos negocios. Outra axencia, a Autoridade de Vivenda de St. Louis (\"Saint Louis Housing Authority\"), ti\u00f1a que limpar o terreo co obxectivo de constru\u00edr vivendas p\u00fablicas para a antiga poboaci\u00f3n dos barrios m\u00e1is pobres.\nEn 1950, St. Louis obtivera xa un compromiso federal para financiar 5.800 unidades de vivenda p\u00fablica. O primeiro gran proxecto deste tipo en St. Louis, Cochran Gardens, foi completado en 1953 e estaba destinado a brancos con baixos ingresos. Consist\u00eda en 704 vivendas dispostas en doce grandes edificios e a s\u00faa continuaci\u00f3n foi Pruitt-Igoe, Darst-Webbe e Vaughan. Pruitt-Igoe estaba destinado a mozos brancos e negros de clase media, illados en diferentes edificios; mentres que Darst-Webbe ir\u00eda enfocado a inquilinos brancos de escasos ingresos. A vivenda p\u00fablica en Missouri mantivo a segregaci\u00f3n racial at\u00e9 1956.\nDese\u00f1o e construci\u00f3n.\nEn 1950, a cidade encargou \u00e1 empresa Leinweber, Yamasaki &amp; Hellmuth dese\u00f1ar Pruitt-Igoe, un novo complexo urban\u00edstico que deb\u00eda o seu nome a Wendell O. Pruitt, un piloto afroamericano natural de St. Louis que loitou na Segunda guerra mundial, e William L. Igoe, antigo congresista estadounidense. En principio, a cidade planificou d\u00faas divisi\u00f3ns: os fogares do capit\u00e1n W. O. Pruitt para os residentes negros, e os apartamentos William L. Igoe para os brancos. A zona limitaba con Cass Avenue ao norte, North Jefferson Avenue ao oeste, Carr Street ao sur e North 20th Street ao leste. Anteriormente \u00e1 construci\u00f3n do complexo, o terreo era co\u00f1ecido como o barrio De Soto-Carr, un gueto da comunidade negra de pobreza extrema.\nO proxecto foi dese\u00f1ado polo arquitecto Minoru Yamasaki, quen m\u00e1is tarde dese\u00f1ar\u00eda o World Trade Center de Nova York. Este foi o primeiro gran traballo de Yamasaki, realizado baixo a supervisi\u00f3n e as restrici\u00f3ns impostas pola Autoridade Federal de Vivenda P\u00fablica (PHA, \"Public Housing Authority\"). A proposta inicial consist\u00eda nunha mestura de edificios de grande altura, mediana e baixa. Foi aceptado polas autoridades de St. Louis, pero exced\u00eda os l\u00edmites orzamentarios federais impostos pola PHA. A axencia interveu e impuxo un edificio uniforme de once plantas. A escaseza de materiais provocada pola Guerra de Corea e as tensi\u00f3ns no Congreso fixeron m\u00e1is estritos os controis da PHA.\nEn 1951, \"Architectural Forum\" encomiou a proposta orixinal de Yamasaki e cualificouna como \u00abo mellor apartamento de gran altura\u00bb do ano. A densidade total foi fixada nun nivel moderado de 50 unidades por acre (maior que nos barrios pobres do centro), e a\u00ednda, de acordo cos principios de planificaci\u00f3n de Le Corbusier e o Congreso Internacional de Arquitectura Moderna, os edificios foron organizados en once plantas nun intento de destinar os xard\u00edns e a planta baixa para zonas com\u00fans. \"Architectural Forum\" cualificou o dese\u00f1o como \"veci\u00f1anzas verticais para xente pobre\". Sup\u00fa\u00f1ase que cada fila de edificios estar\u00eda flanqueada por \u00abun r\u00edo de \u00e1rbores\u00bb, segundo o desenvolvemento dunha idea de Harland Bartholomew. Con todo, os parques e as zonas de recreo non eran axeitados; e a zona de xogos foi engadida s\u00f3 despois de que os propietarios coaccionaran para a s\u00faa instalaci\u00f3n.\nCoa s\u00faa finalizaci\u00f3n en 1955, Pruitt-Igoe consist\u00eda, pois, de 33 edificios de once plantas cada un nunha \u00e1rea de 23 hect\u00e1reas situadas no norte de St. Louis. O complexo albergaba 2.870 apartamentos, convert\u00e9ndose nun dos m\u00e1is grandes dos Estados Unidos. Os apartamentos eran extremadamente pequenos, con reducidos accesorios de coci\u00f1a. Os ascensores \"skip-stop\" s\u00f3 paraban na primeira, cuarta, s\u00e9tima e d\u00e9cima planta, obrigando aos veci\u00f1os a utilizar as escaleiras nun intento de desconxestionar o uso do ascensor. As plantas baixas foron equipadas con grandes corredores, lavandar\u00edas, salas com\u00fans e condutos de lixo. Con todo, os ocos das escaleiras e os corredores atraeron a asaltadores. O sistema de ventilaci\u00f3n era pobre e non exist\u00eda aire acondicionado.\nA pesar dos recortes iniciais do goberno federal, o custo final de Pruitt-Igoe elevouse a 36 mill\u00f3ns de d\u00f3lares, un 60% por encima da media nacional en vivenda p\u00fablica nese momento. Os conservadores atribu\u00edron os excesos de custos aos salarios inflados de traballo pola influencia dos sindicatos que ademais deu lugar \u00e1 instalaci\u00f3n dun custoso sistema de calefacci\u00f3n; estes sobrecustos provocaron unha serie de recortes arbitrarios noutras partes fundamentais dos edificios.\nNo entanto, Pruitt-Igoe tivo, ao principio, boas cr\u00edticas xa que era visto como un gran avance na renovaci\u00f3n urbana. A pesar da pobre calidade dos edificios, os provedores de materiais fac\u00edan referencia a Pruitt-Igoe nos seus anuncios publicitarios, aproveitando a exposici\u00f3n nacional do proxecto urban\u00edstico.\nDecadencia.\nUnha decisi\u00f3n en 1956 da corte de Missouri eliminou a segregaci\u00f3n racial nese estado e o novo complexo de edificios pasou a ser habitado, na s\u00faa maior\u00eda, por inquilinos negros. Con todo, os cidad\u00e1ns brancos decidiron non formar parte do novo e integrador barrio.\nOs edificios mantiv\u00e9ronse inhabitados durante anos, a\u00ednda que diversas fontes difiren en canto aos niveis de despoboamento: segundo Newman, a ocupaci\u00f3n nunca excedeu o 60%; mentres que Ramroth asegurou que a desocupaci\u00f3n era dun terzo en 1965. A pesar diso, todos os autores coinciden en que a finais dos anos 1960 Pruitt-Igoe atop\u00e1base nun avanzado estado de abandono e deterioraci\u00f3n, convertendo ao barrio nun foco de decadencia, inseguridade e crime. O seu arquitecto lamentou esta situaci\u00f3n: \u00abNunca pensei que a xente fora tan destrutiva\u00bb. En 1971, Pruitt-Igoe albergaba s\u00f3 seiscentos veci\u00f1os en dezasete edificios; os outros dezaseis foron tapiados. Mentres tanto, o adxacente Carr Village, un barrio baixo de St. Louis e de similar composici\u00f3n demogr\u00e1fica, mant\u00edvose totalmente ocupado e sen problemas durante a construci\u00f3n, ocupaci\u00f3n e declive de Pruitt-Igoe.\nA pesar da decadencia das zonas p\u00fablicas e a violencia de cuadrillas, Pruitt-Igoe mantivo un relativo benestar durante os seus peores anos. Os propios inquilinos traballaban e limpaban as zonas com\u00fans e, a mi\u00fado, era un \u00e9xito. Pero cando os corredores eran compartidos por vinte familias e as escaleiras por centos, os espazos p\u00fablicos ca\u00edan, por tanto, en menoscabo. Cando o n\u00famero de residentes por espazo p\u00fablico aumentaba un certo nivel, ningu\u00e9n se identificaba con aquelas \u00abterras de ningu\u00e9n\u00bb \u2014lugares onde era \u00abimposible sentir... distinguir un veci\u00f1o dun intruso\u00bb\u2014.\nOs habitantes de Pruitt-Igoe crearon unha asociaci\u00f3n de veci\u00f1os, dando lugar a empresas mancomunitarias. Un exemplo delas foi a creaci\u00f3n de habitaci\u00f3ns artesanais. Estas habitaci\u00f3ns permit\u00edan \u00e1s mulleres de Pruitt-Igoe reunirse, relacionarse socialmente e crear elementos decorativos, colchas e estatuas para logo vendelos.\nDemolici\u00f3n.\nEn 1968 o Departamento Federal de Vivenda comezou a animar aos residentes que quedaban en Pruitt-Igoe a abandonar a veci\u00f1anza.\nEn decembro de 1971 as autoridades estatais e federais accederon a demoler dous dos edificios de Pruitt-Igoe. Esperaban que unha progresiva reduci\u00f3n da poboaci\u00f3n nos edificios puidese mellorar as condici\u00f3ns. Nese momento, Pruitt-Igoe consumira xa 57 mill\u00f3ns de d\u00f3lares, un investimento que non pod\u00eda abandonarse. Consider\u00e1ronse diferentes posibilidades para tentar rehabilitar Pruitt-Igoe, entre as que se inclu\u00edu a conversi\u00f3n en edificios m\u00e1is baixos, reduc\u00edndoos a catro plantas nunha reorganizaci\u00f3n \u00abhorizontal\u00bb do dese\u00f1o.\nTras meses de preparaci\u00f3n, o primeiro edificio foi demolido mediante unha voadura controlada \u00e1s 15:00 horas do 16 de marzo de 1972. O segundo edificio foi demolido o 22 de abril de 1972. Tras varias voaduras efectuadas o 15 de xullo dese mesmo ano conclu\u00edu a primeira etapa da demolici\u00f3n. O goberno federal descartou calquera plan de rehabilitaci\u00f3n e Pruitt-Igoe agonizou durante tres anos m\u00e1is. O lugar quedou limpo, finalmente, en 1976. Hoxe en d\u00eda, o espazo no que se emprazou o complexo urban\u00edstico est\u00e1 empregado parcialmente polas escolas Gateway Middle School e Gateway Elementary School, as\u00ed como a escola militar Pruitt Military Academy; todas est\u00e1n dentro do distrito de escolas p\u00fablicas de St. Louis. O resto do terreo foi plantado con \u00e1rbores. O antigo barrio DeSoto-Carr que rodeaba a Pruitt-Igoe tam\u00e9n foi derrubado e substitu\u00eddo por vivendas unifamiliares de menor altura.\nLegado e malentendidos.\nOs motivos polos que Pruitt-Igoe fracasou son complexos. Habitualmente presentouse como un fracaso puramente arquitect\u00f3nico. Outros cr\u00edticos achac\u00e1rono a factores sociais como o declive econ\u00f3mico de St. Louis, a marcha dos brancos aos arredores da cidade e a politizada oposici\u00f3n local aos plans gobernamentais en materia de vivenda. O certo \u00e9 que o caso de Pruitt-Igoe \u00e9 amosado como exemplo a estudar en arquitectura, sociolox\u00eda e pol\u00edtica: \u00abunha sandez na contorna e no comportamento da literatura\u00bb, at\u00e9 o punto de que a historia que rodea a Pruitt-Igoe est\u00e1 chea de malentendidos e conceptos err\u00f3neos.\nFrecuentemente pres\u00e9ntase a Pruitt-Igoe como un proxecto innovador que non funcionou na pr\u00e1ctica pero si en canto a galard\u00f3ns polo seu dese\u00f1o. Por\u00e9n, nunca ga\u00f1ou ning\u00fan premio profesional que non fora un reco\u00f1ecemento a \u00abmellor do ano\u00bb por algunha revista especializada como a citada anteriormente (\"Architectural Forum\"). Por exemplo, un dese\u00f1o anterior realizado en St. Louis polos mesmos arquitectos, Cochran Gardens, si recibiu dous premios. Katherine G. Bristol afirma que este erro voluntario dos cr\u00edticos formaba parte dunha manobra xeral para culpar os fracasos da vivenda p\u00fablica \u00f3 Estilo Internacional, \u00f3 parecer insensible \u00e1 sociedade do mundo real e a revalorizaci\u00f3n da arquitectura moderna dos anos 1970.\nCharles Jencks, un dos cr\u00edticos que se referiu aos inexistentes premios concedidos pola AIA, utilizou Pruitt-Igoe como exemplo das perigosas intenci\u00f3ns modernas que discorren contrarias ao desenvolvemento social do mundo real. Esta idea ignora o feito de que a situaci\u00f3n, densidade de poboaci\u00f3n, as limitaci\u00f3ns dos custos e mesmo o n\u00famero de plantas dos edificios foron impostos polas autoridades estatais e federais."}
{"id": "492671", "revid": "98629", "url": "https://gl.wikipedia.org/wiki?curid=492671", "title": "Saint-Laurent-Blangy", "text": "Saint-Laurent-Blangy \u00e9 un concello franc\u00e9s do departamento do Paso de Calais na rexi\u00f3n de Alta Francia. A s\u00faa superficie \u00e9 de 9.83\u00a0km2 e a poboaci\u00f3n de 6606 habitantes.\nHistoria.\nO concello forma parte da comunidade urbana de Arras e constit\u00fae un concello dende 1819 conformado polos antigos concellos de Saint Laurent e de Blangy. A primeira guerra mundial marcou a localidade que resultou grandemente afectada pola violencia dos combates, e de novo atinxiuna a segunda guerra mundial. \nNa cidade hai un cemiterio militar alem\u00e1n, o Deutscher Soldatenfriedhof de Saint-Laurent-Blangy que acolle as tumbas de 31 339 soldados alem\u00e1ns ca\u00eddos na primeira guerra mundial e creado polas autoridades francesas en 1921-22 e administrado pola Volksbund Deutsche Kriegsgr\u00e4berf\u00fcrsorge."}
{"id": "492672", "revid": "89787", "url": "https://gl.wikipedia.org/wiki?curid=492672", "title": "Mar\u00eda Blasco Marhuenda", "text": "Mar\u00eda Antonia Blasco Marhuenda, nada en Alacant en 1965, co\u00f1ecida como Mar\u00eda Blasco, \u00e9 unha bi\u00f3loga espa\u00f1ola especializada nos tel\u00f3meros e a telomerasa. Desde o ano 2011 dirixe en Espa\u00f1a o Centro Nacional de Investigaciones Oncol\u00f3gicas (CNIO).\nTraxectoria.\nLicenciouse, no ano 1988, en Ciencias Biol\u00f3xicas pola Universidade Aut\u00f3noma de Madrid e obtivo o doutoramento en 1993 en Bioqu\u00edmica e Biolox\u00eda Molecular pola mesma universidade baixo a direcci\u00f3n de Margarita Salgas Falgueras, do Centro de Biolox\u00eda Molecular Severo Ochoa (UAM-CSIC), en Madrid. Ese mesmo ano trasladouse para ocupar un posto como investigadora posdoutoral no laboratorio da Dra. Carol Greider no Cold Spring Harbor Laboratory de Nova York, onde estivo at\u00e9 o ano 1997 en que comezou a s\u00faa andaina como xefa de grupo e cient\u00edfica do CSIC no Departamento de Inmunolox\u00eda e Oncolox\u00eda do Centro Nacional de Biotecnolog\u00eda (CSIC), Madrid.\nCentro Nacional de Investigaci\u00f3ns Oncol\u00f3xicas.\nEn 2003 incorporouse ao Centro Nacional de Investigaci\u00f3ns Oncol\u00f3xicas (CNIO), ent\u00f3n baixo a direcci\u00f3n do doutor Mariano Barbacid, como responsable do Grupo de Tel\u00f3meros e Telomerasa e, at\u00e9 2011, como Directora do Programa de Oncolox\u00eda Molecular. De 2005 a 2011 foi Vicedirectora de Investigaci\u00f3n B\u00e1sica. Desde o 22 de xu\u00f1o de 2011 dirixe o CNIO, unha instituci\u00f3n de preto de cincocentas persoas.\nLife Length - Ensaio de envellecemento.\nMar\u00eda Blasco \u00e9 fundadora da empresa de biotecnolox\u00eda \"Life Length\" xunto coa Fundaci\u00f3n Marcelino Bot\u00edn e a consultora Matlin Associates. \"Life Length\", creada en setembro de 2010, \u00e9 a empresa encargada de explotar comercialmente, baixo licenza cedida polo CNIO, a tecnolox\u00eda que permite co\u00f1ecer a lonxitude dos tel\u00f3meros e a previsi\u00f3n de divisi\u00f3n celular e por tanto a expectativa de vida -esperanza de vida individual- segundo esas variables.\nPremios e reco\u00f1ecementos.\nAo longo da s\u00faa traxectoria recibiu numerosos premios e reco\u00f1ecementos, entre eles:"}
{"id": "492696", "revid": "56817", "url": "https://gl.wikipedia.org/wiki?curid=492696", "title": "Fajr", "text": "Fajr foi un sat\u00e9lite de comunicaci\u00f3ns iraniano lanzado o 2 de febreiro de 2015 mediante un foguete Safir 1B desde o Semnan.\nCaracter\u00edsticas.\nFajr (significando \"aurora\") foi o cuarto sat\u00e9lite iraniano en chegar a \u00f3rbita. Trat\u00e1base dun sat\u00e9lite experimental cunha masa de 52\u00a0kg e con forma de prisa de seis lados, cunha altura de 49\u00a0cm e un ancho de 35\u00a0cm. Levaba a bordo un sistema de propulsi\u00f3n de gas fr\u00edo e unha c\u00e1mara cunha resoluci\u00f3n de 500 m. O sat\u00e9lite reentrou na atmosfera terrestre o 26 de febreiro de 2015."}
{"id": "492716", "revid": "98629", "url": "https://gl.wikipedia.org/wiki?curid=492716", "title": "Unfaithful (filme de 2002)", "text": "Unfaithful \u00e9 un filme estadounidense de 2002 dirixido e producido por Adrian Lyne e protagonizado por Richard Gere, Diane Lane, Olivier Martinez, Erik Per Sullivan, Chad Lowe e Dominic Chianese. Foi adaptado por Alvin Sargent e William Broyles Jr. a partir do filme franc\u00e9s \"La Femme infid\u00e8le\". Conta a historia dunha parella que vive nos suburbios da cidade de Nova York cuxo matrimonio se ve perigosamente ameazado cando a muller comeza unha relaci\u00f3n cun desco\u00f1ecido que atopa por casualidade."}
{"id": "492720", "revid": "85894", "url": "https://gl.wikipedia.org/wiki?curid=492720", "title": "Manuel Jos\u00e9 Botana Agra", "text": "Manuel Jos\u00e9 Botana Agra, nado en Brandeso (Arz\u00faa) en 1939, \u00e9 un xurista e sacerdote galego.\nTraxectoria.\nNa d\u00e9cada de 1950 estudou nun seminario, e tras facerse sacerdote foi nomeado en 1962 coadxutor de Monelos (A Coru\u00f1a), e despois destinado \u00e1 Lavacolla (Santiago de Compostela). Entre 1966 e 1970 estudou dereito na Universidade Complutense de Madrid, e doutorouse na Universidade de Santiago de Compostela en 1975 coa tese \"La obligaci\u00f3n de explotar la invenci\u00f3n patentada\", premio extraordinario de doutoramento.\nEn 1978 foi contratado como adxunto numerario de Dereito Mercantil na Universidade de Santiago, e desde 1984 \u00e9 catedr\u00e1tico de dereito mercantil. Xubilouse en 2009, se ben seguiu vinculado \u00e1 USC como em\u00e9rito (profesor \"ad Honorem\" desde o ano 2012).\nA s\u00faa investigaci\u00f3n centrouse no dereito industrial (patentes, marcas, denominaci\u00f3n de orixe) e o dereito de autor. \u00c9 autor de varios libros e de numerosos artigos publicados en revistas espa\u00f1olas e estranxeiras, as\u00ed coma director de varias teses do doutoramento.\nFoi fundador do Centro de Estudos Cooperativos (CECOOP)."}
{"id": "492721", "revid": "23204", "url": "https://gl.wikipedia.org/wiki?curid=492721", "title": "Just Friends (filme de 1993)", "text": "Just Friends \u00e9 un filme belga-neerland\u00e9s de 1993 dirixido e producido por Marc-Henri Wajnberg, e escrito por Pierre Sterckx e Alexandre Wajnberg. Est\u00e1 protagonizado por Josse De Pauw, Ann-Gisel Glass, Charles Berling, e Sylvie Milhaud. Ambientado na cidade de Antuerpen, conta a historia da escena do jazz da d\u00e9cada de 1950. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado.\nA m\u00fasica foi escrita e supervisado por Michel Herr e interpretada polo saxofonista Archie Shepp."}
{"id": "492722", "revid": "23204", "url": "https://gl.wikipedia.org/wiki?curid=492722", "title": "Daens (filme)", "text": "Daens \u00e9 un filme de 1992 dirixido por Stijn Coninx. \u00c9 unha coproduci\u00f3n entre B\u00e9lxica, Francia e os Pa\u00edses Baixos. Foi nomeado para o \u00d3scar \u00f3 mellor filme en lingua non inglesa na 65\u00aa edici\u00f3n dos premios."}
{"id": "492723", "revid": "89787", "url": "https://gl.wikipedia.org/wiki?curid=492723", "title": "Olive Dennis", "text": " \nOlive Wetzel Dennis, nada en Thurlow (Pensilvania) o 20 de novembro de 1885 e finada en Baltimore o 5 de novembro de 1957, foi unha enxe\u00f1eira que coas s\u00faas innovaci\u00f3ns no dese\u00f1o vai mudar a natureza das viaxes por ferrocarril.\nTraxectoria.\nRecibiu a s\u00faa licenciatura no Goucher College en 1908 e un m\u00e1ster en matem\u00e1ticas pola Universidade de Columbia ao ano seguinte. Despois de ensinar en Wisconsin, decidiu estudar enxe\u00f1ar\u00eda civil na Universidade Cornell, obtendo o seu t\u00edtulo en s\u00f3 un ano, en 1920. Este ano foi contratada polo B&amp;O (Baltimore e Ohio Railroad) para dese\u00f1ar pontes, a primeira das cales foi en Painesville, Ohio. Ao ano seguinte, Daniel Willard, presidente do ferrocarril, observou que dado que a metade dos pasaxeiros do ferrocarril eran mulleres, a tarefa de mellorar o servizo ser\u00eda m\u00e1is apropiada para unha muller. Dennis converteuse na primeira persoa \"enxe\u00f1eira de servizos\" cando o B&amp;O creou o posto. O historiador de enxe\u00f1ar\u00eda Kurt H. Debus, describiuna como a primeira enxe\u00f1eira de servizos, masculina ou feminina, en Am\u00e9rica. M\u00e1is tarde na s\u00faa carreira, B&amp;O encargou a Dennis que dese\u00f1ase un tren enteiro que incorporase todas as s\u00faas novas caracter\u00edsticas. O tren, o \"Cincinnatian\", foi considerado \"a gloria da s\u00faa carreira\", segundo a historiadora Sharon Harwood. Tam\u00e9n foi a primeira muller membro da American Railway Engineering Association. Foi elixida para a British Women Engineering Society en 1931.\nInnovaci\u00f3ns.\nEntre as novidades que a se\u00f1ora Dennis introduciu nos trens de pasaxeiros estaban: asentos que pod\u00edan inclinarse parcialmente; tapicer\u00eda resistente \u00e1s manchas; vestiarios m\u00e1is grandes para mulleres, con toallas de papel gratu\u00edtas, xab\u00f3n l\u00edquido e cuncas de bebida; luces do teito que pod\u00edan escurecer durante a noite; aberturas individuais (que patentou) para permitir aos pasaxeiros ter aire fresco; e posteriormente, compartimentos climatizados. Outros transportistas ferroviarios seguiron estas innovaci\u00f3ns nos anos seguintes, e os autobuses e compa\u00f1\u00edas a\u00e9reas \u00e1 s\u00faa vez tiveron que mellorar o seu nivel de confort para poder competir cos ferrocarr\u00eds.\nO seu legado por estas innovaci\u00f3ns e comodidades \u00e9 en gran parte desco\u00f1ecido f\u00f3ra da comunidade ferroviaria. As s\u00faas patentes de dese\u00f1o foron asignadas ao ferrocarril e o seu nome non aparece no material publicitario do \"Cincinnatian\", a pesar de dese\u00f1alo.\nO punto de vista da muller.\n\"Non importa o \u00e9xito que poida ter unha empresa\", dixo, \"pode ter a\u00ednda m\u00e1is \u00e9xito se considera o punto de vista da muller\". A\u00ednda que os cambios non foron suficientes para salvar a industria de pasaxeiros ferroviarios nos Estados Unidos, a perspectiva \u00fanica da se\u00f1ora Dennis como viaxeira feminina, con formaci\u00f3n en enxe\u00f1er\u00eda t\u00e9cnica, influ\u00edu na industria das viaxes en todo o pa\u00eds."}
{"id": "492726", "revid": "89787", "url": "https://gl.wikipedia.org/wiki?curid=492726", "title": "Volanta", "text": "A volanta \u00e9 unha arte de pesca fixa, de fondo, de forma rectangular e composta por un s\u00f3 pano, que pode alcanzar unha extensi\u00f3n consider\u00e1bel.\nCaracter\u00edsticas.\nComo quedou dito, est\u00e1 constitu\u00edda por un s\u00f3 pano de rede. C\u00e1lase no fondo e, dependendo do tama\u00f1o da malla, pode capturar pescada, xarda, xurelo, chaparena, etc. Segundo o n\u00famero de pezas de que estea composta, esta arte pode chegar a medir at\u00e9 8\u00a0km de lonxitude ou m\u00e1is.\nEn pesca de altura empr\u00e9gase tam\u00e9n como arte de deriva.\nPesca.\nA pesca coa volanta consiste en estender e fixar ao fondo do mar unha rede rectangular de grandes dimensi\u00f3ns para formar unha barreira ao desprazamento dos peixes que quedan atrapados por enmalle, por embranquiado ou simplemente enganchados. A rede lava chumbos na relinga inferior e cortizas na superior, para conseguir que quede vertical, formando unha \u00abparede\u00bb para que enmallen os peixes. Para localizala, desde o barco se fondea unha pequena \u00e1ncora ou riz\u00f3n, sinaliz\u00e1ndoa cunha boia. Ao cabo dunhas horas o barco volve para recollela. As capturas introd\u00facense en xeo para a s\u00faa conservaci\u00f3n.\nPol\u00e9mica.\nA utilizaci\u00f3n desta arte \u00e9 pol\u00e9mica, porque pos\u00fae unha alta capacidade de captura sendo pouco selectiva coas especies que apa\u00f1a, o que implica o descarte, ademais de polo dano que orixinan estas redes nos fondos, ou cando se perden en mar a f\u00f3ra. Por iso a Uni\u00f3n Europea que, en xu\u00f1o de 2006, aprobara volver a permitir o uso de volantas para a pesca de pescada, tras prohibilo desde o mes de decembro do ano anterior, en xullo de 2012, propuxo que progresivamente se deixen de utilizar, at\u00e9 a s\u00faa total prohibici\u00f3n, en 2014, das t\u00e9cnicas pesqueiras como o arrastre de fondo e a volanta de fondo, argumentando que son moi dani\u00f1as para o medio ambiente. Esta prohibici\u00f3n ten un importante impacto econ\u00f3mico no sector pesqueiro espa\u00f1ol e franc\u00e9s coa consecuente oposici\u00f3n das empresas e instituci\u00f3ns implicadas, que consideran a proposici\u00f3n pouco argumentada.\nNormativa espa\u00f1ola.\nO Goberno de Espa\u00f1a define a volanta como \u00abunha arte de enmalle fixa ao fondo, de forma rectangular, constitu\u00edda por varios panos de rede unidos entre si, que se cala mediante un sistema de fondeo, provisto de lastres na relinga inferior e flotadores na superior para mantela en sentido vertical\u00bb.\nA mesma norma establece que o obxectivo principal desta arte \u00e9 a pesca da pescada, e fixa as s\u00faas caracter\u00edsticas t\u00e9cnicas sinalando que:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Artes de pesca]]\n[[Categor\u00eda:Artigos sen imaxes]]"}
{"id": "492728", "revid": "23204", "url": "https://gl.wikipedia.org/wiki?curid=492728", "title": "Toto le h\u00e9ros", "text": "Toto le h\u00e9ros \u00e9 un filme de 1991 dirixido por Jaco Van Dormael. \u00c9 unha coproduci\u00f3n entre B\u00e9lxica, Francia e Alema\u00f1a. Ga\u00f1ou a C\u00e1mara de Ouro no Festival Internacional de Cinema de Cannes. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "492729", "revid": "23204", "url": "https://gl.wikipedia.org/wiki?curid=492729", "title": "Het sacrament", "text": "Het sacrament \u00e9 un filme belga de 1989 dirixido por Hugo Claus. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado."}
{"id": "492731", "revid": "65337", "url": "https://gl.wikipedia.org/wiki?curid=492731", "title": "Istituto Poligrafico e Zecca dello Stato", "text": "O Istituto Poligrafico e Zecca dello Stato \u2013IPZS\u2013 (en galego: \"Instituto Poligr\u00e1fico e Ceca do Estado\") \u00e9 a compa\u00f1\u00eda p\u00fablica italiana, dependente do Ministerio de Econom\u00eda e Facenda, encargada da cu\u00f1axe da moeda de curso legal nese pa\u00eds. Ten a s\u00faa sede en Roma, no n\u00famero 691 da Via Salaria.\nO IPZS produce ademais pasaportes e selos de correos tanto para a Rep\u00fablica Italiana como para os microestados da Cidade do Vaticano, San Marino e a Orde de Malta. Na s\u00faa sede de Roma est\u00e1 tam\u00e9n a s\u00faa editora \"Libreria dello Stato\", as\u00ed como a \"Officina Carte Valori\", onde se imprimen os selos postais, e a s\u00faa produtora multimedia. Conta tam\u00e9n con outras plantas situadas en Verr\u00e8s, no Val de Aosta, e en Foggia, Puglia. Os billetes son producidos polo Banco de Italia.\nHistoria.\nAs orixes da Casa de Moeda do Estado (\"Zecca dello Stato\") rem\u00f3ntanse a 1871, cando o Reino de Italia trasladou a s\u00faa capital a Roma. O novo estado creado logo do \"Risorgimento\" utilizou inicialmente para a produci\u00f3n da s\u00faa moeda a ceca dos extintos Estados Pontificios, ata que creou a \"Regia Zecca\" (\"Ceca Real\"), sita no distrito de Esquilino e inaugurada por V\u00edtor Manuel III o 27 de decembro de 1911. Na s\u00faa sede establec\u00e9ronse tam\u00e9n naquel momento o Museo Numism\u00e1tico e a Escola de Arte da Medalla, fundada en 1907 polo propio rei; esta \u00faltima permanece a\u00ednda no mesmo lugar, e nela f\u00f3rmanse os artistas que logo traballar\u00e1n na produci\u00f3n de moedas e medallas.\nPola s\u00faa banda, o \"Istituto Poligrafico\" naceu en 1928, e non foi ata 1978 cando, baixo a presidencia de Rosario Lanza, cando a \"Zecca dello Stato\" se converteu en parte do \"Istituto\" para dar lugar \u00e1 instituci\u00f3n actual: \"Istituto Poligrafico e Zecca dello Stato\".\nEn 1982, a ceca italiana converteuse na primeira casa de moeda do mundo en fabricar moedas bimet\u00e1licas, con valor de 500 liras, mediante un procedemento de cuxa patente \u00e9 posuidora.\nAdemais das moedas italianas da Eurozona, o IPZS cu\u00f1a tam\u00e9n os euros e os c\u00e9ntimos do Vaticano, de San Marino e, desde 2018, tam\u00e9n os de Eslovenia.\nProdutos e servizos.\n\u00c1 parte da cu\u00f1axe de moeda e da producui\u00f3n de selos postais, o IPZS \u00e9 o responsable da impresi\u00f3n de publicaci\u00f3ns oficiais como a \"Gazzetta Ufficiale\" e tam\u00e9n da elaboraci\u00f3n de diversas marcas e selos de car\u00e1cter oficial.\nAdemais, enc\u00e1rgase do dese\u00f1o de sistemas de seguridade en de loita contra a falsificaci\u00f3n. Estes sistemas int\u00e9graos nos documentos de identidade nos pasaportes, nos permisos de conducir e nos permisos de residencia que tam\u00e9n produce. As placas de matr\u00edcula para autom\u00f3biles, que se elaboran na planta de Foggia, son outros dos seus produtos. Por outra parte, o IPZS ofrece o servizo de administraci\u00f3n de sitios web institucionais e de xesti\u00f3n de bases de datos.\nA partir de 2001, o Centro Nacional de An\u00e1lise de Moedas estableceuse nas instalaci\u00f3ns do \"Istituto Poligrafico e Zecca dello Stato\", como entidade encargada da an\u00e1lise das moedas falsas que os cidad\u00e1ns de Italia, San Marino e a Cidade do Vaticano et\u00e1n obrigados a entregarlle. Este centro forma parte do Grupo Europeo de Expertos en Falsificaci\u00f3n da Oficina Europea de Loita contra a Fraude.\nMuseo da Ceca de Roma.\nAs orixes do museo est\u00e1n na adquisici\u00f3n de varias colecci\u00f3ns polo Vaticano a finais do s\u00e9culo XVIII, que logo se converteron en gabinete numism\u00e1tico, do que se fixo cargo o Ministerio de Facenda italiano en 1870. En 1911 instalouse no edificio da Ceca Real e posteriormente pasou para a sede do Ministerio de Facenda.\nEn outubro de 2016 inaugurouse unha nova etapa do Museo da Ceca de Roma (\"Museo della Zecca di Roma\") nas instalaci\u00f3ns do Instituto Poligr\u00e1fico e Ceca do Estado, do que depende, na Via Salaria de Roma.\nA colecci\u00f3n do museo componse de arredor de 20.000 pezas, entre moedas, medallas, artefactos de cu\u00f1axe e moedelos en cera, tanto italianos como doutros pa\u00edses."}
{"id": "492732", "revid": "23204", "url": "https://gl.wikipedia.org/wiki?curid=492732", "title": "Le Ma\u00eetre de musique", "text": "Le Ma\u00eetre de musique \u00e9 un filme belga de 1988 dirixido e coescrito por G\u00e9rard Corbiau. O filme foi nomeado para o \u00d3scar \u00f3 mellor filme en lingua non inglesa na 61\u00aa edici\u00f3n dos premios."}
{"id": "492733", "revid": "23204", "url": "https://gl.wikipedia.org/wiki?curid=492733", "title": "Le ma\u00eetre de musique", "text": ""}
{"id": "492734", "revid": "65337", "url": "https://gl.wikipedia.org/wiki?curid=492734", "title": "Instituto Poligr\u00e1fico e Ceca do Estado", "text": ""}
{"id": "492735", "revid": "65337", "url": "https://gl.wikipedia.org/wiki?curid=492735", "title": "Casa da Moeda de Roma", "text": ""}
{"id": "492736", "revid": "56817", "url": "https://gl.wikipedia.org/wiki?curid=492736", "title": "Bissezeele", "text": "Bissezeele (en neerland\u00e9s Bissezele) \u00e9 un concello franc\u00e9s do departamento do Norte que forma parte do Flandres franc\u00e9s e est\u00e1 situado no l\u00edmite das rexi\u00f3ns naturais de Houtland e Blootland. Limita cos concellos de Socx, Esquelbecq, Zegerscappel e Crochte. O municipio conta con 3.57\u00a0km ten 247 habitantes.\nHistoria.\nDebido \u00e1 s\u00faa altura relativa, que oscilaba entre os 22 e os 30 metros, Bissezeele converteuse nun bo lugar para fuxir durante as inundaci\u00f3ns. Isto fixo importante a zona durante a \u00e9poca celta. A\u00ednda que a propia vila de Bissezele s\u00f3 aparece en fontes hist\u00f3ricas en 1067, debeu existir dende ben antes. Nesa primeira menci\u00f3n aparec\u00eda como \"Bissengesela\", que etimoloxicamente quere dicir \"casa do pobo de Bisso\", noutra referencia de 1085 figuraba como \"Betsingesela\" e xa en 1218 \"Bissinsela\". Entre os monumentos de Bissezele salienta a igrexa neorom\u00e1nica de Santo Hadri\u00e1n, constru\u00edda despois da destruci\u00f3n da igrexa rom\u00e1nica en 1857."}
{"id": "492737", "revid": "23204", "url": "https://gl.wikipedia.org/wiki?curid=492737", "title": "Les noces barbares", "text": "Les noces barbares \u00e9 un filme belga de 1987 dirixido por Marion H\u00e4nsel. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 60\u00aa edici\u00f3n dos premios, mais finalmente non foi nomeado."}
{"id": "492738", "revid": "65337", "url": "https://gl.wikipedia.org/wiki?curid=492738", "title": "Casa da Moeda de Italia", "text": ""}
{"id": "492739", "revid": "65337", "url": "https://gl.wikipedia.org/wiki?curid=492739", "title": "Istituto Poligrafico", "text": ""}
{"id": "492740", "revid": "65337", "url": "https://gl.wikipedia.org/wiki?curid=492740", "title": "Zecca dello Stato", "text": ""}
{"id": "492742", "revid": "6939", "url": "https://gl.wikipedia.org/wiki?curid=492742", "title": "Mulleres en inform\u00e1tica", "text": ""}
{"id": "492744", "revid": "23204", "url": "https://gl.wikipedia.org/wiki?curid=492744", "title": "Springen", "text": "Springen \u00e9 un filme belga de 1986 dirixido por Jean-Pierre De Decker. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 59\u00aa edici\u00f3n dos premios, mais finalmente non foi nomeado."}
{"id": "492745", "revid": "65337", "url": "https://gl.wikipedia.org/wiki?curid=492745", "title": "IPZS", "text": ""}
{"id": "492746", "revid": "65337", "url": "https://gl.wikipedia.org/wiki?curid=492746", "title": "Istituto Poligrafico dello Stato", "text": ""}
{"id": "492747", "revid": "23204", "url": "https://gl.wikipedia.org/wiki?curid=492747", "title": "Dust (filme de 1985)", "text": "Dust \u00e9 un filme franco-belga de 1985 dirixido por Marion H\u00e4nsel. O filme foi rodado en Espa\u00f1a. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 58\u00aa edici\u00f3n dos premios, mais finalmente non foi nomeado."}
{"id": "492748", "revid": "98629", "url": "https://gl.wikipedia.org/wiki?curid=492748", "title": "Cana de pescar", "text": "Denom\u00ednase cana de pescar ou, simplemente, cana, a un aparello, consistitu\u00eddo basicamente dunha cana longa e flex\u00edbel, que empregan os pescadores para capturaren peixes. A lonxitude da vara pode variar entre os 0,5 e os 6 m. Para atraeren os peixes, ins\u00edrense engados en un ou en varios anzois unidos \u00e1 li\u00f1a. A li\u00f1a almac\u00e9nase xeralmente nun carrete, que reduce os enredos e axuda \u00e1 recollida do peixe.\nOrixinariamente o seu \"corpo\" era de compo\u00f1entes naturais, principalmente a cana, de onde v\u00e9n a s\u00faa denominaci\u00f3n como \"cana\". Pero tam\u00e9n existen doutros materiais, como madeira de cereixeira, bam\u00fa ou outros. Na actualidade, e debido \u00e1 existencia de novos produtos m\u00e1is lixeros e de id\u00e9ntico comportamento, maiormente fabr\u00edcanse con compo\u00f1entes sint\u00e9ticos.\nHistoria.\nA xulgar por inscrici\u00f3ns en pedra que se remontan ao ano 2000 a.C., as canas de pescar rem\u00f3ntanse ao antigo Exipto, China, Grecia, Trinidad e Tobago, e tam\u00e9n se usaron na Roma antiga e na Europa medieval.\nCompo\u00f1entes.\nA cana.\nMateriais:\nOs aneis.\nOs aneis foron produto da evoluci\u00f3n, e pasaron de ser meros elementos de suxeici\u00f3n a ser partes fundamentais das canas modernas. Alg\u00fans son meros aneis met\u00e1licos, que actualmente se recobren dun aro cer\u00e1mico no seu interior para evitar no pos\u00edbel o roce coa li\u00f1a, con que se elimina a abrasi\u00f3n desta durante o lance de reclamos e/ou carnadas.\nO obxectivo fundamental dos aneis \u00e9 distribu\u00edr a presi\u00f3n da li\u00f1a ao longo do corpo da cana cando un peixe pon a cana tensa desde o outro extremo no momento da s\u00faa pesca. Por iso unha cana con m\u00e1is aneis ao longo de seu corpo ser\u00e1 m\u00e1is resistente \u00e1 tensi\u00f3n exercida pola li\u00f1a que unha que te\u00f1a menos.\nAs canas m\u00e1is fortes, ademais de teren o corpo m\u00e1is ancho, te\u00f1en aneis de rodetes que funcionan co principio das poleas que \u2014sen selo\u2014 distrib\u00faen eficientemente a presi\u00f3n que poden exercer peixes tan grandes como un at\u00fan.\nActualmente estanse a desenvolver canas de nova xeraci\u00f3n feitas con materiais de vangarda altamente resistentes; estas non contan con aneis e son ocas; a li\u00f1a pasa polo seu interior distribu\u00edndo uniformemente a presi\u00f3n ao longo de cada cent\u00edmetro do mesmo corpo sen recorrer aos puntos de apoio que xeran os aneis.\nO mango.\nO mango das canas de pescar \u00e9 un elemento fabricado en diferentes materiais, como a cortiza ou a escuma de neopreno comprimida para xerar comodidade ao pescador durante as longas xornadas de pesca. Ademais \u00e9 onde se monta o carrete mediante aros de suxeici\u00f3n con rosca para fixalo firmemente \u00e1 cana.\nO mango pode ser de distintos tama\u00f1os e formas que dependen do tipo de pesca para a que est\u00e1 destinada cada cana. Por exemplo, os mangos de canas para a modalidade de pesca en \"stand up\" son lixeiramente m\u00e1is longos, e os das canas para pescar no medio do mar son moldeados en \u00e1ngulo para seren montados na borda das embarcaci\u00f3ns.\nEspecificaci\u00f3ns.\nA gran maior\u00eda das canas de pescar te\u00f1een impresas na s\u00faa base diferentes especificaci\u00f3ns que aclaran varios aspectos de cada cana en particular.\nA acci\u00f3n.\nA acci\u00f3n ref\u00edrese ao tipo de flexibilidade que presenta a cana, hab\u00e9ndoas de acci\u00f3n r\u00e1pida \u2014pouca flexibilidade\u2014, media \u2014mediana flexibilidade\u2014, o lenta \u2014moita flexibilidade\u2014.\nA resistencia da li\u00f1a.\nCada cana est\u00e1 dese\u00f1ada para ser usada con li\u00f1as en rangos de determinada resistencia que, segundo a IGFA (International Game Fish Association), poden ir desde as ultralixeras de 2 libras avoirdupois, at\u00e9 as extra \"heavy\" de 130 libras (UL, L, M, MH, H, EH).\nA masa dos engados.\nAs canas te\u00f1en certo l\u00edmite de resistencia e flexibilidade que se espec\u00edfica claramente coa masa das carnadas e/ou reclamos que se poden lanzar con cada unha; esta masa v\u00e9n indicada en rangos xeralmente calculados en onzas (exemplos: 1/64-1/2 oz., 1/2-3 oz.).\nTipos de canas.\nExisten varios tipos de canas de pescar, que se especifican para o estilo ou modalidade de pesca que se vai realizar, a\u00ednda que os compo\u00f1entes e especificaci\u00f3ns son de \u00edndole xeral. Os tipos de canas m\u00e1is populares son:"}
{"id": "492749", "revid": "23204", "url": "https://gl.wikipedia.org/wiki?curid=492749", "title": "Menuet", "text": "Menuet \u00e9 un filme belga-neerland\u00e9s de 1982 dirixido por Lili Rademakers. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 55\u00aa edici\u00f3n dos premios, mais finalmente non foi nomeado."}
{"id": "492750", "revid": "89787", "url": "https://gl.wikipedia.org/wiki?curid=492750", "title": "Le Grand Paysage d'Alexis Droeven", "text": "Le Grand Paysage d'Alexis Droeven \u00e9 un filme belga de 1981 dirixido por Jean-Jacques Andrien. Estreouse na 31\u00aa edici\u00f3n do Festival Internacional de Cinema de Berl\u00edn, onde acadou a Menci\u00f3n de Honra. Tam\u00e9n recibiu o Premio Andr\u00e9 Cavens \u00f3 mellor filme. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 54\u00aa edici\u00f3n dos premios, mais finalmente non foi nomeado."}
{"id": "492752", "revid": "89787", "url": "https://gl.wikipedia.org/wiki?curid=492752", "title": "Een vrouw tussen hond en wolf", "text": "Een vrouw tussen hond en wolf \u00e9 un filme franco-belga dirixido por Andr\u00e9 Delvaux. Estreouse no Festival Internacional de Cinema de Cannes de 1979 e recibiu o Premio Andr\u00e9 Cavens \u00f3 mellor filme. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 52\u00aa edici\u00f3n dos premios, mais finalmente non foi nomeado."}
{"id": "492754", "revid": "89787", "url": "https://gl.wikipedia.org/wiki?curid=492754", "title": "J\u00falio Dinis", "text": "Joaquim Guilherme Gomes Coello, nado no Porto o 14 de novembro de 1839 e finado no mesmo lugar o 12 de setembro de 1871 foi un m\u00e9dico e escritor portugu\u00e9s. \u00c9 m\u00e1is co\u00f1ecido polo seu pseud\u00f3nimo J\u00falio Dinis.\nBiograf\u00eda.\nJoaquim Guilherme Gomes Coello, que no per\u00edodo m\u00e1is brillante da s\u00faa carreira literaria usou o pseud\u00f3nimo de J\u00falio Dinis, naceu no Porto, Portugal, o 14 de novembro de 1839, na r\u00faa do Reguinho, fregues\u00eda de San Nicolau, sendo bautizado o 18 do mesmo mes na Igrexa de San Nicolau. Faleceu na mesma cidade, no n\u00famero 289 da R\u00faa de Costa Cabral, casa que xa non existe, \u00e1 1\u00aa hora da ma\u00f1\u00e1 do 12 de setembro de 1871, fregues\u00eda de Paranhos.\nJ\u00falio Dinis era fillo de Jos\u00e9 Joaquim Gomes Coello (Ovar, Aveiro, 22 de agosto de 1802 \u2013 Lisboa, 21 de xullo de 1885), cirurxi\u00e1n, e de Ana Constan\u00e7a Potter Pereira Gomes Coello (San Nicolau, Porto, 11 de xaneiro de 1801 - Porto, 25 de setembro de 1845), de ascendencia anglo-irlandesa, e v\u00edtima da tuberculose pulmonar cando J\u00falio Dinis contaba s\u00f3 seis anos de idade. Eran os seus av\u00f3s paternos Jos\u00e9 Gomes Coello e Rosa Rodrigues, de Ovar; maternos Ant\u00f3nio Pereira Lopes e Maria Potter, do Porto. Foi educado so os moldes da burguesia brit\u00e1nica, da cal asimilou os costumes e valores.\nFrecuentou a escola primaria en Miragaia. Aos catorce anos de idade (1853), conclu\u00edu o curso preparatorio do instituto. Matriculouse na Escola Polit\u00e9cnica, tendo, axi\u00f1a, mudado para a Escola M\u00e9dico-Cir\u00fargica do Porto, cuxa carreira completou o 27 de xullo de 1861, cunha boa nota. Posteriormente a s\u00faa sa\u00fade foise agravando, polo que foi obrigado a recollerse en Ovar e despois para a Madeira e a interromper a posibilidade de exercer a s\u00faa profesi\u00f3n. Durante eses tempos ded\u00edcase \u00e1 literatura. M\u00e1is tarde (1867), foi inclu\u00eddo no corpo docente desta mesma Escola.\nXa ent\u00f3n sufr\u00eda da doenza da tuberculose polo que, esperanzado en encontrar cura no ambiente m\u00e1is saudable da provincia, trasladouse temporalmente para Grij\u00f3 e posteriormente para Ovar, para a casa dunha s\u00faa t\u00eda, Rosa Zagalo Gomes Coello, que viv\u00eda no Largo dos Campos. E foi a\u00ednda esperanzdo cunha cura de aires, que estivo d\u00faas veces na illa da Madeira, al\u00e9n doutras peregrinaci\u00f3ns que ter\u00e1 feito a trav\u00e9s do pa\u00eds. Simplemente, o mal de J\u00falio Dinis non ti\u00f1a cura. E con case trinta e dous anos s\u00f3, morr\u00eda aquel que foi o m\u00e1is \u00ab\"suave e terno romancista portugu\u00eas, cronista de afectos puros, paix\u00f5es simples, prosa limpa\"\u00bb. De resto, esa espantosa doenza, que xa matara a nai e a avoa materna, en 1845, foi a causa da morte de todos os seus oito irm\u00e1ns.\nA novela \"As Pupilas do Senhor Reitor\" foi publicada en 1867 en libro (despois de ser publicada en follet\u00edns do J\"ornal do Porto\" en 1866), sendo desde ent\u00f3n varias veces representada, levada ao cine e \u00e1 televisi\u00f3n so a forma de adaptaci\u00f3ns. Un ano antes fora publicada \"Uma Fam\u00edlia Inglesa\" e, en 1870 publicouse \"Ser\u00f5es da Prov\u00edncia\".\nO ano do seu falecemento, con s\u00f3 31 anos de idade, publicouse a novela \"Os Fidalgos da Casa Mourisca\". S\u00f3 despois da s\u00faa morte se publicaron \"In\u00e9ditos\" e \"Esparsos\", en dous volumes, as\u00ed como as s\u00faas \"Poesias\", dadas \u00e1 estampa entre 1873 e 1874. Enc\u00f3ntrase sepultado nun sartego de familia co n\u00famero 58, no cemiterio privado da Orde Terceira de S. Francisco, dentro do Cemiterio de Agramonte.\nFoi o creador da novela campesi\u00f1a e as s\u00faas personaxes, tiradas, na s\u00faa maior\u00eda, de persoas con quen viviu ou contactou na vida real, est\u00e1n imbu\u00eddas de tanta naturalidade que moitas delas nos son a\u00ednda hoxe familiares. \u00c9 o caso da t\u00eda Doroteia, de \"A Morgadinha dos Canaviais\", inspirada pola s\u00faa t\u00eda, na casa de quen viviu, cando se refuxiou en Ovar, ou de Jenny, para a cal recibiu inspiraci\u00f3n da s\u00faa prima e madri\u00f1a Rita de C\u00e1ssia Pito Coelho.\nJ\u00falio Dinis viu sempre o mundo polo prisma da fraternidade, do optimismo, dos sentimentos do amor e da esperanza. Canto \u00e1 forma, \u00e9 considerado un escritor de transici\u00f3n entre o romanticismo e o realismo.\nAl\u00e9n deste pseud\u00f3nimo, J\u00falio Dinis usou tam\u00e9n o de Diana de Aveleda, co que asinou pequenas narrativas inxenuas como \"Os Novelos da T\u00eda Filomena\" e o \"Esp\u00f3lio do Senhor Cipriano\", publicadas en 1862 e 1863, respectivamente. Foi con este pseud\u00f3nimo que se iniciou nas andanzas das letras, tendo, con el, asinado tam\u00e9n pequenas cr\u00f3nicas no \"Di\u00e1rio do Porto\". Ao nivel das publicaci\u00f3ns peri\u00f3dicas, tam\u00e9n se encontran colaboraci\u00f3ns s\u00faas nas revistas \"Semana de Lisboa\" (1893-1895) e \"Ser\u00f5es\" (1901-1911).\nA casa onde J\u00falio Dinis naceu, foi demolida coa abertura da R\u00faa Nova da Alf\u00e1ndega, e aquela onde morreu deu lugar \u00e1 construci\u00f3n dunha casa de espect\u00e1culos cinematogr\u00e1ficos."}
{"id": "492755", "revid": "72012", "url": "https://gl.wikipedia.org/wiki?curid=492755", "title": "Cana de pesca", "text": ""}
{"id": "492756", "revid": "89787", "url": "https://gl.wikipedia.org/wiki?curid=492756", "title": "Termas romanas de Bath", "text": "As termas romanas de Bath son unhas termas romanas situadas na localidade de Bath (Somerset), un edificio de interese hist\u00f3rico considerado dos m\u00e1is importantes a nivel tur\u00edstico de Inglaterra, o seu templo data dos anos 60\u201370 d. C. O complexo est\u00e1 moi ben conservado, grazas ao cal poden apreciarse moi ben os elementos arquitect\u00f3nicos presentes no edificio. As termas propiamente ditas sit\u00faanse por baixo do nivel da r\u00faa e os edificios constru\u00eddos por mor do seu descubrimento p\u00f3dense dividir en catro grupos entre os que est\u00e1n o \u00abManancial Sacro\u00bb, o Templo Romano, o Ba\u00f1o Romano e a Casa Museo. Estes edificios, que se atopan a nivel da r\u00faa, datan do s\u00e9culo XIX.\nOs ba\u00f1os supo\u00f1en unha grande atracci\u00f3n tur\u00edstica e poden chegar a recibir un mill\u00f3n de persoas ao ano. En 2005 foron presentados no programa de televisi\u00f3n do mesmo nome como unha das \u00abSete Marabillas Naturais\u00bb do West Country. Unha vez no complexo, os visitantes poden ver os ba\u00f1os e o museo, a\u00ednda que non poden acceder \u00e1 auga. Est\u00e1 dispo\u00f1ible unha gu\u00eda sonora en varios idiomas.\nComo se forman as augas termais en Bath.\nA auga que finalmente constit\u00fae o n\u00facleo das augas termais dos ba\u00f1os de Bath prov\u00e9n orixinalmente das choivas que caen sobre Mendip Hills. Esta f\u00edltrase a trav\u00e9s dos acu\u00edferos de pedra calcaria situados a unha profundidade entre os 2700-4300 metros, onde a enerx\u00eda xeot\u00e9rmica eleva a temperatura da auga at\u00e9 os 64\u00a0\u00b0C (147,2\u00a0\u00b0F) e 96\u00a0\u00b0C (204,8\u00a0\u00b0F). Baixo dita presi\u00f3n, a auga quente sobe \u00e1 superficie ao longo de fisuras e fallas localizadas na pedra calcaria. Este proceso \u00e9 similar ao proceso artificial co\u00f1ecido como \"Enhanced Geothermal System\" que tam\u00e9n fai uso das altas presi\u00f3ns e temperaturas por baixo da cortiza terrestre. A auga quente a unha temperatura de 46\u00a0\u00b0C (114,8\u00a0\u00b0F) el\u00e9vase aqu\u00ed todos os d\u00edas a unha taxa de 1\u00a0170\u00a0000 litros (257\u00a0364 gal\u00f3ns imp), dunha falla xeol\u00f3xica (a falla de Pennyquick). En 1983 apareceu un novo burato no interior do complexo que aseguraba unha subministraci\u00f3n continua e limpa de auga \u00e1s instalaci\u00f3ns.\nHistoria.\nImperio romano.\nO primeiro santuario de augas termais erixido neste lugar foi constru\u00eddo polos celtas, que o dedicaron \u00e1 deusa Sulis, cuxo equivalente romano ser\u00eda Minerva. No entanto, o nome de Sulis seguiu us\u00e1ndose trala conquista romana de Britania, dato probado debido ao nome da poboaci\u00f3n de Aquae Sulis (literalmente, \u00abas augas de Sulis\u00bb). O templo romano foi constru\u00eddo entre os anos 60-70 e o complexo termal durante os seguintes 300 anos. Durante a ocupaci\u00f3n romana da illa baixo o reinado do emperador Claudio, este ordenou aos seus enxe\u00f1eiros que trouxesen postes de carballo co fin de proporcionar ao complexo unha base s\u00f3lida e que rodeasen a fonte da que brotaban as augas termais cunha c\u00e1mara de pedra irregular recuberta de chumbo. O complexo inclu\u00eda un \"caldarium\" (ba\u00f1o quente), un \"tepidarium\" (ba\u00f1o t\u00e9pedo) e un \"frigidarium\" (ba\u00f1o fr\u00edo). Trala retirada dos romanos de Britania durante o s\u00e9culo V, o edificio caeu en desuso e finalmente quedou enterrado baixo un constante proceso de sedimentaci\u00f3n. A \"Cr\u00f3nica anglosaxoa\" suxire que os ba\u00f1os orixinais foron destru\u00eddos durante o s\u00e9culo VI.\nReurbanizaci\u00f3n.\nOs ba\u00f1os v\u00edronse sometidos a diversas modificaci\u00f3ns entre as que se incl\u00faen as do s\u00e9culo XII, cando Xo\u00e1n de Tours constru\u00edu un edificio de augas curativas na mesma fonte do manancial que prov\u00e9 de auga \u00e1s termas, e as do s\u00e9culo XVI, cando o goberno da cidade constru\u00edu uns novos ba\u00f1os (Queen's Bath) situados ao sur do manancial. O manancial est\u00e1 actualmente localizado no interior dun complexo constru\u00eddo no s\u00e9culo XVIII polos arquitectos John Wood (pai e fillo). Os visitantes pod\u00edan beber a auga do manancial nunha habitaci\u00f3n chamada \"Pump Room\", un sal\u00f3n de estilo neocl\u00e1sico que actualmente permanece en funcionamento, tanto para recoller as augas do manancial como para albergar aos visitantes. A ampliaci\u00f3n vitoriana seguiu a tradici\u00f3n neocl\u00e1sica establecida polos Woods. En 1810 a fonte deixou de funcionar, e William Smith abriu un novo edificio chamado \"Bath Hot Spring\" na parte inferior do complexo, onde atopou que o manancial circulaba por unha nova canle. Smith restaurou o rumbo da auga ao seu curso orixinal e os ba\u00f1os comezaron a funcionar de novo.\nA entrada dos visitantes real\u00edzase a trav\u00e9s dunha sala constru\u00edda en 1897 por J. M. Brydon. Constit\u00fae unha continuaci\u00f3n cara ao leste da \"Great Pump Room\" cunha c\u00fapula de cristal no teito. A construci\u00f3n da \"Great Pump Room\" iniciouse en 1789 por Thomas Baldwin. Baldwin dimitiu en 1791 e John Palmer f\u00edxose cargo do proxecto at\u00e9 a s\u00faa culminaci\u00f3n en 1799. A elevaci\u00f3n da Abbey Church Yard ten un centro constitu\u00eddo por catro columnas corintias con entaboamentos e front\u00f3n. Foi designada polo English Heritage como un edificio de grao I. A columnata norte foi tam\u00e9n dese\u00f1ada por Thomas Baldwin, similar \u00e1 columnata sur a excepci\u00f3n do engadido no segundo caso dun piso superior erixido a finais do s\u00e9culo XIX. O museo e o \"Queen's Bath\" inclu\u00edan unha \u00abponte\u00bb constru\u00edda en 1889 por C. E. Davis que abarcaba o espazo situado entre a r\u00faa York e a lavandar\u00eda da cidade.\nMuseo.\nO museo que alberga o complexo termal exhibe utensilios da \u00e9poca romana entre os que se incl\u00faen os que foron guindados ao manancial sacro, seguramente como ofrendas \u00e1 deusa Sulis. Entre os distintos descubrimentos realizados na zona, atop\u00e1ronse 12\u00a0000 moedas romanas, que supo\u00f1en a maior ofrenda votiva de Gran Breta\u00f1a. Tam\u00e9n se pode ver no museo unha cabeza de bronce dourado da deusa Sulis Minerva atopada en 1727.\nO templo do ba\u00f1o alz\u00e1base sobre un podio de m\u00e1is de dous metros de alto e acced\u00edase ao templo subindo uns chanzos. Na entrada hab\u00eda catro grandes columnas acanaladas de estilo corintio que sosti\u00f1an un friso e un front\u00f3n triangular decorado. No museo exh\u00edbense algunhas partes do front\u00f3n, que med\u00eda 7,9 metros de ancho e 2,4 metros de alto. Destacaba a poderosa imaxe central da cabeza de Gorgona no front\u00f3n, que miraba desde unha altura de 15 metros aos que se achegaban ao templo.\nNas esquinas do front\u00f3n hai unha parella de trit\u00f3ns, criatura mitol\u00f3xica metade home metade peixe e servente do deus das augas, Neptuno. O centro da parte inferior esquerda est\u00e1 decorado por un golfi\u00f1o, mentres que a parte inferior dereita est\u00e1 protagonizada por un bufo escondido. A parte central est\u00e1 decorada con gravados de mulleres que portan un escudo de follas de carballo, simbolizando con iso a \"Vitoria\". Por encima de todo destaca unha grande estrela situada no que ser\u00eda a parte m\u00e1is alta do edificio. Subxugada \u00e1 estrela \u00e1chase a cabeza da gorgona con serpes entrelazadas entre as s\u00faas barbas, \u00e1s por encima das orellas e un gran bigote. No entanto, existe un debate en relaci\u00f3n a se este relevo representa unha gorgona, xa que esta criatura \u00e9 normalmente do sexo feminino. Existen interpretaci\u00f3ns alternativas que ven \u00e1 cabeza como a representaci\u00f3n do deus do mar, Oc\u00e9ano ou como o deus do Sol dos celtas.\nTam\u00e9n se expo\u00f1en os restos do sistema de calefacci\u00f3n das saunas, o hipocausto.\nConservaci\u00f3n.\nAs estatuas de finais do s\u00e9culo XIX de emperadores romanos e gobernadores da provincia de Britania son vulnerables aos efectos da choiva \u00e1cida, polo que se tiveron que protexer mediante a aplicaci\u00f3n cada poucos anos dunha capa de verniz. As pezas dentro do templo son vulnerables ao aire quente que ti\u00f1a o efecto de depositar sales corrosivos. Para tentar reducir esta erosi\u00f3n, instalouse en 2006 un novo sistema de ventilaci\u00f3n.\nSeguridade da auga.\nA cidade de Bath foi investida coa responsabilidade sobre o \"Hot Springs\" no Estatuto Real de 1591 outorgado pola ra\u00ed\u00f1a Isabel I. Esta obriga pasou agora \u00f3 organismo co\u00f1ecido como Bath and North East Somerset Council, que leva a cabo a vixilancia da presi\u00f3n, temperatura e caudal destas augas. As an\u00e1lises realizadas a estas augas amosan que conte\u00f1en sodio, calcio e i\u00f3ns de cloruro e sulfato en altas concentraci\u00f3ns.\nA auga que fl\u00fae a trav\u00e9s dos ba\u00f1os romanos non se considera segura como para ba\u00f1arse xa que \u00e9 un lugar de propagaci\u00f3n de enfermidades infecciosas. En 1979 unha nena bebeu accidentalmente un pouco da auga dos ba\u00f1os mentres nadaba neles e morreu ao cabo de cinco d\u00edas por mor dunha meninxite am\u00e9bica. As probas demostraron que a orixe da meninxite era un bacilo de \"Naegleria fowlerii\", unha perigora ameba, que a nena collera na piscina. Tras esta morte, a piscina foi pechada ao p\u00fablico, estado no que permanece hoxe en d\u00eda. Nas proximidades dos ba\u00f1os romanos constru\u00eduse un edificio co\u00f1ecido como \"Thermae Bath Spa\", dese\u00f1ado por Nicholas Grimshaw &amp; Partners, que xunto co remodelado Cross Bath, permiten que os ba\u00f1istas experimenten as augas a trav\u00e9s dunha serie de pozos de perforaci\u00f3n m\u00e1is recentes."}
{"id": "492757", "revid": "72012", "url": "https://gl.wikipedia.org/wiki?curid=492757", "title": "Surfcasting", "text": ""}
{"id": "492758", "revid": "27155", "url": "https://gl.wikipedia.org/wiki?curid=492758", "title": "SARS-CoV-2", "text": "O SARS-CoV-2 (do ingl\u00e9s \"severe acute respiratory syndrome coronavirus 2\" ou coronavirus da s\u00edndrome respiratoria aguda grave 2), previamente denominado co nome provisional de 2019-nCoV (\"2019 novel coronavirus\" ou novo coronavirus 2019), \u00e9 un virus de ARN monocatenario de sentido positivo. \u00c9 contaxioso para os humanos e foi o causante da pandemia por coronavirus de 2019-2020 que estendeu por todo o mundo a enfermidade por coronavirus 2019 (COVID-19), que foi designada emerxencia sanitaria p\u00fablica de preocupaci\u00f3n internacional pola Organizaci\u00f3n Mundial da Sa\u00fade (OMS).\nO SARS-CoV-2 ten unha estreita similitude xen\u00e9tica cos coronavirus do morcego, o que suxire que se orixinou a partir dun virus transportado polos morcegos. Tam\u00e9n se pensa que un reservorio animal intermediario, seguramente un pangol\u00edn, est\u00e1 implicado na s\u00faa introduci\u00f3n nos humanos. Desde unha perspectiva taxon\u00f3mica, o SARS-CoV-2 \u00e9 clasificado como unha cepa da especie \"coronavirus relacionado coa s\u00edndrome respiratoria aguda grave\" (SARSr-CoV).\nF\u00f3ra do corpo humano, o viri\u00f3n (forma libre do virus) \u00e9 destru\u00eddo polo xab\u00f3n.\nA cepa foi descuberta en Wuhan, China, polo que inicialmente se co\u00f1eceu como \"virus de Wuhan\" ou \"coronavirus de Wuhan\". Como a Organizaci\u00f3n Mundial da Sa\u00fade desaconsella o uso de nomes baseados en localidades e para evitar a confusi\u00f3n coa enfermidade SARS, \u00e1s veces faise referencia ao virus denomin\u00e1ndoo \"o virus responsable da COVID-19\" ou \"o virus da COVID-19\" en comunicaci\u00f3ns de sa\u00fade p\u00fablica. O p\u00fablico xeral a mi\u00fado chama tanto a enfermidade coma o virus \"coronavirus\", pero os cient\u00edficos e a maior\u00eda dos xornalistas usan normalmente termos m\u00e1is precisos.\nVirolox\u00eda.\nInfecci\u00f3n.\nA transmisi\u00f3n de persoa a persoa do SARS-CoV-2 confirmouse durante a pandemia por coronavirus de 2019-2020. A transmisi\u00f3n ocorre principalmente v\u00eda pingas respiratorias expulsadas ao tusir e espirrar a unha distancia duns 2\u00a0m. O contacto indirecto con superficies contaminadas \u00e9 outra posible causa da infecci\u00f3n. As investigaci\u00f3ns preliminares indican que o virus pode permanecer viable en pl\u00e1sticos e aceiro ata tres d\u00edas, pero non sobrevive en cart\u00f3n durante m\u00e1is dun d\u00eda ou en cobre por m\u00e1is de catro horas, e queda inactivado co xab\u00f3n. O ARN viral tam\u00e9n se atopou en mostras fecais de persoas infectadas.\nNon se sabe seguro se o virus \u00e9 infeccioso durante o per\u00edodo de incubaci\u00f3n. O 1 de febreiro de 2020, a Organizaci\u00f3n Mundial da Sa\u00fade (OMS) indicou que a \"transmisi\u00f3n en casos asintom\u00e1ticos non \u00e9 probablemente un causante importante de transmisi\u00f3ns\". Por\u00e9n, un modelo epidemiol\u00f3xico do inicio da pandemia por coronavirus de 2019\u20132020 na China continental suxeriu que a \"dispersi\u00f3n presimptom\u00e1tica pode ser normal entre as infecci\u00f3ns documentadas\" e que as infecci\u00f3ns subcl\u00ednicas puideron ser a fonte da maior\u00eda das infecci\u00f3ns.\nReservorio.\nAs primeiras infecci\u00f3ns co\u00f1ecidas pola cepa SARS-CoV-2 descubr\u00edronse en Wuhan, China. Segue sen estar claro cal foi a fonte orixinal da transmisi\u00f3n viral aos humanos e cando se fixo pat\u00f3xena a cepa. Como moitos dos primeiros individuos que se infectaron polo virus eran traballadores do mercado de comida mari\u00f1a de Huanan, suxeriuse que a cepa puido terse orixinado no mercado. Por\u00e9n, outros investigadores indicaron que puideron ser uns visitantes os que introduciron o virus no mercado, o cal despois facilitou unha r\u00e1pida expansi\u00f3n das infecci\u00f3ns.\nAs investigaci\u00f3ns dos reservorios naturais da cepa de virus que causou o abrocho de SARS de 2002-2004 tivo como resultado o descubrimento de moitos coronavirus de morcegos similares ao SARS, a maior\u00eda orixinados no x\u00e9nero de morcegos de ferradura \"Rhinolophus\", e d\u00faas secuencias de \u00e1cidos nucleicos virais atopados en mostras tomadas do \"Rhinolophus sinicus\" mostraron unha semellanza do 80% co SARS-CoV-2. Unha terceira secuencia de \u00e1cido nucleico viral do \"Rhinolophus affinis\", recollido na provincia de Yunnan e designado RaTG13, ti\u00f1a unha semellanza do 96% co SARS-CoV-2. A OMS considera que os morcegos son o reservorio natural m\u00e1is probable de SARS-CoV-2, pero as diferenzas entre os coronavirus de morcegos e o SARS-CoV-2 suxiren que os humanos foron infectados por medio dun h\u00f3spede intermediario.\nUn estudo metaxen\u00f3mico publicado en 2019 revelou previamente que o SARS-CoV, a cepa do virus que causa o SARS, era o coronavirus m\u00e1is amplamente distribu\u00eddo en mostras de pangol\u00edns da especie \"Manis javanica\". O 7 de febreiro de 2020, foi anunciado que os investigadores de Guangzhou descubriran unha mostra de pangol\u00edn cun \u00e1cido nucleico viral cunha secuencia \"99% id\u00e9ntica\" \u00e1 do SARS-CoV-2. Cando se deu a co\u00f1ecer, os resultados deixaron claro que \"o dominio de uni\u00f3n ao receptor da prote\u00edna S do Pangol\u00edn-CoV acabado de descubrir \u00e9 virtualmente id\u00e9ntico ao do 2019-nCoV, cunha diferenza dun amino\u00e1cido.\" Os pangol\u00edns est\u00e1n protexidos pola lei chinesa, pero o furtivismo e comercio de pangol\u00edns para o seu uso na medicina tradicional chinesa segue sendo com\u00fan.\nAlg\u00fans microbi\u00f3logos e xenetistas de Texas atoparon independentemente probas dun intercambio xen\u00e9tico nos coronavirus que suxire a implicaci\u00f3n dos pangol\u00edns nas orixes do SARS-CoV-2. Por\u00e9n, os coronavirus do pangol\u00edn atopados ata a data s\u00f3 comparten como m\u00e1ximo o 92% do seu xenoma completo co SARS-CoV-2, o que fai que sexan menos similares do que o \u00e9 o RaTG13 co SARS-CoV-2. Isto \u00e9 insuficiente para probar que os pangol\u00edns son o h\u00f3spede intermediario; en comparaci\u00f3n, o virus do SARS responsable do abrocho de 2002-2004 compart\u00eda o 99,8% do seu xenoma cun coronavirus co\u00f1ecido da civeta.\nFiloxen\u00e9tica e taxonom\u00eda.\nO SARS-CoV-2 pertence \u00e1 ampla familia de virus denominados coronavirus. \u00c9 un virus de ARN monocatenario de sentido positivo (+ssRNA). Outros coronavirus poden causar enfermidades que van desde un arrefriado com\u00fan a doenzas m\u00e1is graves como a s\u00edndrome respiratoria de Oriente Medio (MERS polas s\u00faas siglas en ingl\u00e9s). \u00c9 o s\u00e9timo coronavirus co\u00f1ecido que pode infectar a persoas, despois do 229E, NL63, OC43, HKU1, MERS-CoV, e o orixinal SARS-CoV.\nIgual que a cepa de coronavirus relacionado co SARS causante do abrocho de SARS de 2003, o SARS-CoV-2 \u00e9 un membro do subx\u00e9nero \"Sarbecovirus\" (beta-CoV li\u00f1axe B). A s\u00faa secuencia de ARN \u00e9 de aproximadamente 30000 bases de longo. O SARS-CoV-2 \u00e9 peculiar entre os betacoronavirus co\u00f1ecidos porque incorpora un sitio de clivaxe polib\u00e1sico, que \u00e9 unha caracter\u00edstica que incrementa a patoxenidade e a transmisibilidade noutros virus.\nCun n\u00famero suficiente de xenomas secuenciados, \u00e9 posible reconstru\u00edr unha \u00e1rbore filoxen\u00e9tica da historia mutacional dunha familia de virus. O 12 de xaneiro de 2020, foron illados cinco xenomas de SARS-CoV-2 de Wuhan, das que informou o Centro chin\u00e9s para o control e prevenci\u00f3n de enfermidades e outras instituci\u00f3ns; o n\u00famero de xenomas secuenciados increment\u00e1rase a 42 o 30 de xaneiro de 2020. Unha an\u00e1lise filoxen\u00e9tica de ditas mostras indicou que estaban \"altamente relacionadas con como m\u00e1ximo sete mutaci\u00f3ns relativas a un antepasado com\u00fan\", o que implica que a primeira infecci\u00f3n humana ocorreu en novembro ou decembro de 2019. O 13 de marzo de 2020 pux\u00e9ronse a disposici\u00f3n p\u00fablica 410 xenomas de SARS-CoV-2 de mostras de cinco continentes.\nO 11 de febreiro de 2020, o Comit\u00e9 Internacional de Taxonom\u00eda de Virus (ICTV) anunciou que de acordo coas regras que computan as relaci\u00f3ns xer\u00e1rquicas entre os coronavirus base\u00e1ndose en cinco secuencias conservadas de \u00e1cidos nucleicos, as diferenzas entre o chamado 2019-nCoV e a cepa do virus do abrocho de SARS de 2003 eran insuficientes para consideralo unha especie viral separada. Por tanto, identificaron o 2019-nCoV como unha cepa do \"coronavirus relacionado coa s\u00edndrome respiratoria aguda grave\".\nBiolox\u00eda estrutural.\nCada viri\u00f3n de SARS-CoV-2 \u00e9 de aproximadamente de 50 a 200 nan\u00f3metros de di\u00e1metro. Como outros coronavirus, o SARS-CoV-2 ten catro prote\u00ednas estruturais, co\u00f1ecidas como prote\u00ednas S (esp\u00edcula), E (envoltura), M (membrana) e N (nucleoc\u00e1psida); a prote\u00edna N sost\u00e9n o ARN do xenoma e e as prote\u00ednas S, E e M forman parte da envoltura viral lipoproteica. A prote\u00edna da esp\u00edcula, da que se obtiveron imaxes a nivel at\u00f3mico usando microscopia electr\u00f3nica criox\u00e9nica, \u00e9 a responsable de permitir a adhesi\u00f3n do virus \u00e1 membrana plasm\u00e1tica da c\u00e9lula h\u00f3spede.\nOs experimentos de modelizaci\u00f3n de prote\u00ednas feitos coa prote\u00edna da esp\u00edcula axi\u00f1a suxeriron que o SARS-CoV-2 ti\u00f1a suficiente afinidade co receptor encima 2 conversor da anxiotensina (ACE2) de c\u00e9lulas humanas para usalos como mecanismo de entrada na c\u00e9lula. O 22 de xaneiro de 2020, un grupo de investigadores chineses que traballaban co xenoma v\u00edrico completo e un grupo dos Estados Unidos que utilizaba m\u00e9todos de xen\u00e9tica inversa demostraron experimentalmente e independentemente que o ACE2 pod\u00eda actuar como receptor do SARS-CoV-2. Alg\u00fans estudos mostraron que o SARS-CoV-2 ti\u00f1a unha maior afinidade co ACE2 humano que a cepa de virus da SARS orixinal. O SARS-CoV-2 pode tam\u00e9n utilizar o CD147 (basixina) para conseguir entrar na c\u00e9lula, que \u00e9 a mesma prote\u00edna que utiliza o \"Plasmodium falciparum\" da malaria para entrar nos gl\u00f3bulos vermellos.\nO cebado inicial da prote\u00edna da esp\u00edcula pola protease transmembrana, serina 2 (TMPRSS2) \u00e9 esencial para a entrada do SARS-CoV-2 na c\u00e9lula. Despois de que un viri\u00f3n do SARS-CoV-2 se adhire a unha c\u00e9lula diana, a protease da c\u00e9lula TMPRSS2 corta a prote\u00edna da esp\u00edcula do virus, expo\u00f1endo un p\u00e9ptido de fusi\u00f3n. O viri\u00f3n libera despois o ARN na c\u00e9lula, forzando esta a producir copias do virus, que son diseminadas para infectar m\u00e1is c\u00e9lulas. O SARS-CoV-2 produce polo menos tres factores de virulencia que promoven a liberaci\u00f3n de novos viri\u00f3ns da c\u00e9lula h\u00f3spede e inhiben a resposta inmunitaria.\nEpidemiolox\u00eda.\nBase\u00e1ndose na baixa variabilidade mostrada entre as secuencias xen\u00f3micas co\u00f1ecidas do SARS-CoV-2, crese que a cepa foi detectada polas autoridades sanitarias poucas semanas despois da s\u00faa aparici\u00f3n na poboaci\u00f3n humana a finais de 2019. O caso m\u00e1is temper\u00e1n de infecci\u00f3n co\u00f1ecido actualmente p\u00e9nsase que se encontrou o 17 de novembro de 2019. O virus espallouse seguidamente a todas as provincias da China e a case douscentos pa\u00edses de Asia, Europa, Am\u00e9rica do Nore e do Sur, \u00c1frica e Ocean\u00eda. A transmisi\u00f3n de persoa a persoa do virus confirmouse en todas esas rexi\u00f3ns. O 30 de xaneiro de 2020, o SARS-CoV-2 foi designado pola OMS emerxencia sanitaria p\u00fablica de preocupaci\u00f3n internacional, e o 11 de marzo de 2020 a OMS declarouno pandemia.\nO 27 de marzo de 2020 (20:00 UTC), hab\u00eda 585\u00a0040 casos confirmados de infecci\u00f3n, dos cales 80\u00a0000 estaban na China continental. A\u00ednda que a proporci\u00f3n de infecci\u00f3ns que resulta en infecci\u00f3n confirmadas ou progreso a doenza diagnosticable segue sendo pouco clara, un modelo matem\u00e1tico estimou o n\u00famero de persoas infectadas s\u00f3 en Wuhan en 75815 o 25 de xaneiro de 2020, nun momento en que as infecci\u00f3ns confirmadas eran moito m\u00e1is baixas. O n\u00famero total de mortes atribu\u00eddas ao virus era de 26\u00a0819 o 27 de marzo de 2020 (20:00 UTC) e 129\u00a0812 persoas recuper\u00e1ranse da infecci\u00f3n. Menos dun sexto de todas as mortes ocorreron na provincia de Hubei, onde est\u00e1 situada Wuhan. Antes do 24 de febreiro de 2020, a proporci\u00f3n era do 95%.\nO n\u00famero b\u00e1sico de reproduci\u00f3n (formula_1) do virus foi estimado entre 1,4 e 3,9. Isto significa que se espera que cada infecci\u00f3n polo virus cause de 1,4 a 3,9 novas infecci\u00f3ns cando ning\u00fan membro da comunidade \u00e9 inmune e non se tomaron medidas preventivas de control."}
{"id": "492759", "revid": "27155", "url": "https://gl.wikipedia.org/wiki?curid=492759", "title": "2019-nCoV", "text": ""}
{"id": "492761", "revid": "5863", "url": "https://gl.wikipedia.org/wiki?curid=492761", "title": "Aparello (pesca)", "text": "Un aparello \u00e9 un instrumento utilizado para a pesca.\nA\u00ednda que moitas veces se co\u00f1ece como arte de pesca, c\u00f3mpre distiguir ambos os termos, porque as artes verdadeiras son as redes de arrastre, de deriva ou de fondo, constru\u00eddas con grandes panos.\nClases de aparellos.\nEntre os numerosos aparellos de pesca que se untilizan en Galicia para pescar no mar e nos r\u00edos est\u00e1n, entre outros:"}
{"id": "492764", "revid": "5863", "url": "https://gl.wikipedia.org/wiki?curid=492764", "title": "Aparello", "text": "O termo aparello pode referirse a:"}
{"id": "492765", "revid": "27155", "url": "https://gl.wikipedia.org/wiki?curid=492765", "title": "Coronavirus 2 da s\u00edndrome respiratoria aguda grave", "text": ""}
{"id": "492766", "revid": "27155", "url": "https://gl.wikipedia.org/wiki?curid=492766", "title": "Coronavirus da s\u00edndrome respiratoria aguda grave 2", "text": ""}
{"id": "492767", "revid": "72012", "url": "https://gl.wikipedia.org/wiki?curid=492767", "title": "Alxerife", "text": ""}
{"id": "492768", "revid": "72012", "url": "https://gl.wikipedia.org/wiki?curid=492768", "title": "Angarallo", "text": ""}
{"id": "492769", "revid": "72012", "url": "https://gl.wikipedia.org/wiki?curid=492769", "title": "Angarello", "text": ""}
{"id": "492770", "revid": "72012", "url": "https://gl.wikipedia.org/wiki?curid=492770", "title": "Cabeceira (pesca)", "text": ""}
{"id": "492771", "revid": "72012", "url": "https://gl.wikipedia.org/wiki?curid=492771", "title": "Chumbeira (pesca)", "text": ""}
{"id": "492772", "revid": "89787", "url": "https://gl.wikipedia.org/wiki?curid=492772", "title": "Jos\u00e9 R\u00e9gio", "text": "Jos\u00e9 R\u00e9gio, pseud\u00f3nimo de Jos\u00e9 Maria dos Reis Pereira, nado en Vila do Conde o 17 de setembro de 1901 e finado no mesmo lugar o 22 de decembro de 1969) foi un escritor, poeta, dramaturgo, novelista, contista, ensa\u00edsta, cronista, cr\u00edtico, autor de diario, memorialista, epistol\u00f3grafo e historiador da literatura portuguesa, para al\u00e9n de editor e director da influente revista literaria Presen\u00e7a, dese\u00f1ador, pintor, e gran co\u00f1ecedor e coleccionador de arte sacra e popular. Ten unha biblioteca e unha escola secundaria co seu nome en Vila do Conde e en Portalegre unha escola de ensino b\u00e1sico.\nBiograf\u00eda.\nNaceu en Vila do Conde, fillo do ourive Jos\u00e9 Maria Pereira Sobri\u00f1o e de Maria da Concei\u00e7\u00e3o Reis Pereira, e a\u00ed viviu at\u00e9 acabar o quinto ano do instituto. A\u00ednda mozo publicou os seus primeiros poemas nos xornais vilacondenses \"A Rep\u00fablica\" e \"O Democr\u00e1tico\", dirixidos polo seu t\u00edo e padri\u00f1o Ant\u00f3nio Maria Pereira J\u00fanior.\nDespois dunha breve e infeliz pasaxe por un internado do Porto (que serviu de materia novelable para \"Unha gota de sangue\"), aos dezaoito anos foi para Co\u00edmbra, onde se licenciou en Filologia Rom\u00e2nica en 1925 coa tese \"As correntes e as individualidades na moderna poesia portuguesa\". Esta tese na \u00e9poca pasou un pouco ignorada, unha vez que valorizaba poetas case desco\u00f1ecidos na altura, como Fernando Perssa e M\u00e1rio de S\u00e1-Carneiro; mais, en 1941, foi ampliada e publicada co t\u00edtulo \"Pequena hist\u00f3ria da moderna poesia portuguesa\".\nFoi en 1927 que Jos\u00e9 R\u00e9gio comezou a ensinar Portugu\u00e9s e Franc\u00e9s nun instituo no Porto, at\u00e9 1928, e a partir dese ano en Portalegre, onde ensinou gran parte da s\u00faa vida no ent\u00f3n Liceu Nacional de Portalegre (actual Escola Secundaria Mouzinho da Silveira) de 1929 a 1962, ano en que se xubilou do servizo docente. Mant\u00edvose en Portalegre at\u00e9 1966, cando regresou definitivamente a Vila do Conde.\nR\u00e9gio escritor e te\u00f3rico: o movemento da 'presenza' e outras revistas.\nEn 1927, con Branquinho da Fonseca e Jo\u00e3o Gaspar Sim\u00f5es, fundou a revista Presen\u00e7a, que veu a ser publicada, irregularmente, durante trece anos. Esta revista veu a marcar o segundo modernismo portugu\u00e9s, que tivo como principal impulsionador e ide\u00f3logo a Jos\u00e9 R\u00e9gio, que tam\u00e9n escribiu en xornais e revistas como \"Seara Nova\", \"Ler\", \"O Com\u00e9rcio do Porto\", o \"Di\u00e1rio de Lisboa\", o \"Diario Popular\" e o \"Di\u00e1rio de Not\u00edcias\", \"Contempor\u00e2nea\" (1915-1926), \"Renova\u00e7\u00e3o\" (1925-1926), \"Movemento\" (1933-1934), \"Princ\u00edpio\" (1930), \"Suroeste\" (1935), \"Altura\" (1945), \"Mundo Liter\u00e1rio\" (1946-1948), \"Variante\" (1942-43) e na revista luso-brasileira \"Atl\u00e2ntico\" entre moitas outras, portuguesas, ultramarinas, rexionais e locais.\nA arte pola vida.\nComo escritor, Jos\u00e9 R\u00e9gio \u00e9 considerado un dos grandes creadores da moderna literatura portuguesa. Reflcetiu en toda a s\u00faa obra problemas relativos ao conflito entre o Home e Deus, o artista e a sociedade, o Eu e os outros. Constru\u00edu a s\u00faa poderosa arte po\u00e9tica e ficcional nun ton misticista e nun intimismo psicoloxista con que analizaba a problem\u00e1tica das relaci\u00f3ns humanas e da soidade do individuo, procedendo ao mesmo tempo a unha dolorosa autoan\u00e1lise.\nA pesar do r\u00e9xime conservador de ent\u00f3n, R\u00e9gio mant\u00edvose fiel aos seus ideais de socialista cristi\u00e1n e tivo durante a s\u00faa vida unha participaci\u00f3n activa, a\u00ednda que moderada, na vida p\u00fablica, sen na s\u00faa escrita condescender cunha mera contestaci\u00f3n panfletaria. Debido \u00e1 s\u00faa posici\u00f3n independente polemizou con escritores oriundos do neorrealismo, do concretismo, do experimentalismo e do formalismo, defendendo o ideal presencista dunha \"arte pola vida\", fortemente individualista e que expresase con sinceridade as m\u00e1is \u00edntimas emoci\u00f3ns do artista - nas cales atrib\u00fae especial relevancia aos dilemas morais e \u00e1 indagaci\u00f3n relixiosa. Mais se a inspiraci\u00f3n do artista fose predominantemente social, haber\u00eda que expresala con independencia de calquera programa pol\u00edticos (e R\u00e9gio as\u00ed o demostrou na s\u00faa poes\u00eda social de \"Fado\", \"A Chaga do Lado\" e \"C\u00e2ntico Suspenso\"), o que representou un desaf\u00edo moi contestado naquela \u00e9poca de estritos ali\u00f1amentos.\nOs caf\u00e9s e as tert\u00falias.\nEn Co\u00edmbra, no Caf\u00e9 Central, reun\u00edase o grupo de mozos da \"Presen\u00e7a\", inclu\u00edndo Jo\u00e3o Gaspar Sim\u00f5es e Branquinho da Fonseca, \"cen\u00e1culo onde R\u00e9gio realmente pontificava\". Despois, nos seus anos de Alentejo, R\u00e9gio presidiu a nova conversa no Caf\u00e9 Central, agora de Portalegre, que integraba entre outros o m\u00e9dico Feliciano Falc\u00e3o, o pintor Ars\u00e9nio da Ressurrei\u00e7\u00e3o e o capit\u00e1n Carlos Saraiva e por onde pasaron, en cumprimento do servizo militar no Cuartel de San Francisco, os milicianos David Mour\u00e3o-Ferreira (marzo a xu\u00f1o de 1952) e Eug\u00e9nio Lisboa (feb. 1954 a feb. 1955).\nXa os \u00faltimos anos da s\u00faa vida, R\u00e9gio foi de novo a figura tutelar dunha conversa que reun\u00eda semanalmente no Diana-Bar da P\u00f3voa de Varzim, ou no restaurante Marisqueira en A-Velo-Mar (o \"grupo dos s\u00e1bados\") a que comparec\u00edan regularmente Manuel de Oliveira, Lu\u00eds Amaro de Oliveira, Jo\u00e3o Francisco Marques, Orlando Taipa, Fl\u00e1vio Gon\u00e7alves e Pacheco Neves e a que se xuntou Agustina Bessa-Lu\u00eds.\nR\u00e9gio coleccionista e anticuario.\nDurante o tempo que pasou no Alentejo, e para apoiar as s\u00faas apetencias de coleccionista, R\u00e9gio desenvolveu un pequeno negocio de comercio e restauraci\u00f3n de antig\u00fcidades, e empregou art\u00edfices pola s\u00faa conta para recuperar as s\u00faas propias pezas e aquelas que vend\u00eda.\nVeu as\u00ed a reunir unha extensa e preciosa colecci\u00f3n de antig\u00fcidades e de arte sacra alentejanas que vendeu ao Concello de Portalegre en 1964, coa condici\u00f3n de que este comprase tam\u00e9n o edificio da pensi\u00f3n onde vivira e de o transformar en casa-museo. Providenciou de igual modo para a s\u00faa casa de Vila do Conde e hoxe en d\u00eda ambas as d\u00faas casas de Vila do Conde e de Portalegre son casas-museo onde se exp\u00f3n un rico acervo de arte sacra e de arte popular, as d\u00faas predileci\u00f3ns art\u00edsticas de R\u00e9gio.\nColaboraci\u00f3ns art\u00edsticas e premios de homenaxe.\nAlg\u00fans dos seus libros foron ilustrados polo seu irm\u00e1n, o pintor Julio/Sa\u00fal D\u00edas, outros polo propio R\u00e9gio, entre unha pl\u00e9iade de ilustradores que se inspiraron na s\u00faa obra, inclu\u00edndo Bernardo Marques, C\u00e1mara Leme, Lima de Freitas, Stuart Carballeiras, entre moitos outros.\nGrande apreciador de cinema, colaborou activamente con varios cineastas, sobre todo con Manoel de Oliveira que realizou filmes coa s\u00faa asesor\u00eda e outros inspirados na s\u00faa obra.\nEn 1965 Am\u00e1lia Rodrigues gravar\u00eda 'Fado portugu\u00e9s' de Jos\u00e9 R\u00e9gio, nun LP que recibir\u00eda o nome da composici\u00f3n de abertura: \"Am\u00e1lia Rodrigues \u2013 Fado portugu\u00e9s\".\nRecibiu en 1961 o \"Premio Diario de Noticias\" por \"As monstruosidades vulgares\"; en 1963 o gran Premio de Novel\u00edstica da Sociedade Portuguesa de Escritores por \"Hai m\u00e1is mundos\"; en 1970, a t\u00edtulo p\u00f3stumo, o Premio Nacional de Poes\u00eda da Secretar\u00eda de Estado da Informaci\u00f3n e Turismo (SEIT) por \"M\u00fasica Ligeira\".\nEn Portalegre hai unha casa museo de Jos\u00e9 R\u00e9gio e outra en Vila do Conde.\nVida persoal.\nFoi irm\u00e1n do poeta, pintor e enxe\u00f1eiro J\u00falio Maria dos Reis Pereira, que como artista pl\u00e1stico asinaba \"Julio\" e como poeta \"Sa\u00fal Dias\". Tivo dous irm\u00e1ns m\u00e1is que se dedicaron \u00e1s artes pl\u00e1sticas, Apolin\u00e1rio Jos\u00e9 (1917-2000) e Jo\u00e3o Maria (1922-2009) e a\u00ednda un outro, Antonino Maria (1905-1965), que emigrou mozo para o Arrecife, Pernambuco. D\u00faas irm\u00e1s morreron cedo. Nunca casou, mais non era c\u00e9libe: do seu sentimento amoroso d\u00e1 conta o seu \"Soneto de Amor\".\nGrande fumador, acabou morrendo v\u00edtima de ataque card\u00edaco."}
{"id": "492774", "revid": "1576", "url": "https://gl.wikipedia.org/wiki?curid=492774", "title": "Ensembl genome database project", "text": ""}
{"id": "492779", "revid": "23204", "url": "https://gl.wikipedia.org/wiki?curid=492779", "title": "Olivier Martinez", "text": "Olivier Martinez, nado en Par\u00eds o 12 de xaneiro de 1966, \u00e9 un actor de cinema franc\u00e9s. Acadou a fama grazas a varios filmes franceses como \"Un, deux, trois, soleil\" (1993), o cal lle valeu o Premio C\u00e9sar \u00f3 actor m\u00e1is prometedor, \"Le hussard sur le toit\" (1995), e \"La camarera del Titanic\" (1997). Tam\u00e9n apareceu en filmes producidos en Hollywood, inclu\u00edndo \"Before Night Falls\" (2000), o filme de suspense er\u00f3tico \"Unfaithful\" (2002) e \"S.W.A.T.\" (2003)."}
{"id": "492781", "revid": "89787", "url": "https://gl.wikipedia.org/wiki?curid=492781", "title": "Rubens, schilder en diplomaat", "text": "Rubens, schilder en diplomaat \u00e9 un filme belga de 1977 dirixido por Roland Verhavert. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 50\u00aa edici\u00f3n dos premios, mais finalmente non foi nomeado."}
{"id": "492783", "revid": "23204", "url": "https://gl.wikipedia.org/wiki?curid=492783", "title": "Rue Haute", "text": "Rue Haute \u00e9 un filme belga de 1976 dirixido por Andr\u00e9 Ernotte. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 49\u00aa edici\u00f3n dos premios, mais finalmente non foi nomeado."}
{"id": "492786", "revid": "89787", "url": "https://gl.wikipedia.org/wiki?curid=492786", "title": "Padmasambhava", "text": "Padmasambhava (literalmente, \"o que chegou a ser nun loto\"), tam\u00e9n co\u00f1ecido como Guru Rinpoche, foi un mestre budista do s\u00e9culo VIII do subcontinente indio. A\u00ednda que houbo un Padmasambhava hist\u00f3rico, s\u00e1bese pouco del \u00e1 parte de que axudou na construci\u00f3n do primeiro mosteiro budista no T\u00edbet en Samye, a petici\u00f3n de Trisong Detsen, e de que pouco despois abandonou o T\u00edbet debido \u00e1s intrigas da corte.\nApareceron numerosas lendas arredor da vida e dos feitos de Padmasambhava, e \u00e9 amplamente venerado como un \"segundo Buda\" polos seguidores do budismo tibetano.\nNo budistmo tibetano \u00e9 o protagonista dun x\u00e9nero literario chamado terma, que emana do Amit\u0101bha que se di que se apareceu aos tert\u00f6ns en encontros visionarios e o centro da pr\u00e1ctica do guru yoga, particularmente nas escolas do movemento Rim\u00e9. A escola Nyingma considera a Padmasambhava como o fundador da s\u00faa tradici\u00f3n.\nFontes hist\u00f3ricas.\nUnha das primeiras fontes para a figura hist\u00f3rica de Padmasambhava \u00e9 o testamento de Ba, datado nos s\u00e9culos IX ou X, que conta a fundaci\u00f3n do mosteiro de Samye baixo o reinado de Trisong Detsen, que abrangue os anos 755\u2013797/804). Outros textos de Dunhuang mostra que as ensinanzas t\u00e1ntricas de Padmasambhava estaban a ser ensinadas no T\u00edbet durante o s\u00e9culo X. Novas evidencias suxiren que Padmasambhava xa figuraba en mitos e rituais relixiosos, e probablemente era visto como a fonte iluminada das escrituras t\u00e1ntricas m\u00e1is de douscentos anos antes de Nyima \u00d6zer (1136-1204).\nTraxectoria.\nSegundo a tradici\u00f3n, Padmasambhava manifestouse como un raio de luz que provi\u00f1a do coraz\u00f3n de Buda Amit\u0101bha, como un neno de oito anos que apareceu nunha flor de loto (en s\u00e1nscrito: \"padma\") sobre o lago Dhanakosha, situado en Oddhiyana. Mentres alg\u00fans estudosos sit\u00faan este reino no val do Swat no actual Paquist\u00e1n, fix\u00e9ronse estudos literarios, arqueol\u00f3xicos e iconogr\u00e1ficos que o sit\u00faan no actual estado de Odisha na India. Foi atopado polo rei Indrabodhi, que como non ti\u00f1a fillos o adoptou como tal. Nunha ocasi\u00f3n, durante unha danza sagrada realizada fronte \u00e1 corte, no seu delirio deixou escapar ou lanzou o seu tridente ritual (\"kathvanga\") matando no acto a esposa e o fillo non nacido dun dos ministros do seu pai. Por esta raz\u00f3n foi desterrado da corte e residiu en cemiterios empregando o estilo dun iogui t\u00e1ntrico.\nTras recibir diversas ensinanzas das \"dakinis\" que resid\u00edan nos cemiterios, atopou a s\u00faa primeira disc\u00edpula e consorte, Mandarava, coa que desenvolveu o poder de transcender o ciclo do nacemento e da morte practicando na cova sagrada de Maratika (norte do Nepal). A s\u00faa sona chegou ata Trisong Deutsen, 38.\u00ba rei do T\u00edbet, grazas \u00e1 suxesti\u00f3n de Khenpo Bodhisattva, co\u00f1ecido como o abade Shantarakshita, para axudar a controlar os esp\u00edritos malignos que se opu\u00f1an \u00e1 construci\u00f3n do mosteiro de Samye provocando unha seca en Lhasa. O rei convidou a Padmasambhava ao T\u00edbet onde empregou os seus poderes t\u00e1ntricos para dominar as eidades malignas que atopou polo cami\u00f1o e finalmente recibiu a esposa do emperador, identificada como a princesa tibetana \"dakini\" Yeshe Tsogyal, como disc\u00edpula e consorte. Isto concordaba co principio t\u00e1ntrico de non eliminar as forzas negativas, sen\u00f3n empregalas para reforzar a viaxe cara ao espertar espiritual.\nFundou o primeiro mosteiro no T\u00edbet en Samye, instru\u00edu os primeiros monxes non Gran Selo ou Mahamudra, e introduciu os leigos na pr\u00e1ctica do budismo t\u00e1ntrico (\"Vajrayana\").\nEn But\u00e1n, Padmasambhava est\u00e1 asociado ao c\u00e9lebre mosteiro de Taktshang ou \"gorida do tigre\", constru\u00eddo nun cantil de cincocentos metros por riba da superficie do val de Paro. Voou ata al\u00ed dende o T\u00edbet na forma sutil de Dorje Trollo a lombos da s\u00faa consorte, Yeshe Tsogyal, a quen transformou nun tigre voador para a viaxe. Despois desprazouse ao distrito de Bumthang para apazugar unha poderosa deidade ofendida por un rei local."}
{"id": "492787", "revid": "89787", "url": "https://gl.wikipedia.org/wiki?curid=492787", "title": "Abdelhak Nouri", "text": "Abdelhak Nouri, nado en \u00c1msterdam o 2 de abril de 1997, \u00e9 un exfutbolista marroqu\u00ed-neerland\u00e9s que ten contrato co Ajax. Recibiu o Golden Stier ao mellor futbolista da Primeira Divisi\u00f3n na tempada 2016/17. En xullo de 2017, sufriu dano cerebral grave e permanente tras unha parada card\u00edaca durante un partido amigable.\nTraxectoria.\nNouri procede dunha familia numerosa, fillo dun carnicero marroqu\u00ed do barrio de Geuzenveld en \u00c1msterdam . \u00c1 idade de trece anos o columnista Henk Spaan eloxiouno no xornal \"Het Parool\" polas s\u00faas calidades futbol\u00edsticas. O xornal brit\u00e1nico \"The Guardian\" tam\u00e9n o inclu\u00edu en 2014 como un dos 40 maiores talentos futbol\u00edsticos nacidos no ano 1997.\nAjax.\nNouri entrou con sete anos na academia xuvenil do AFC Ajax e pasou por todos os equipos xuven\u00eds e consider\u00e1rono un dos maiores talentos da academia, incorpor\u00e1ndose ao primeiro equipo no descanso invernal da tempada 2014/15 no campo de adestramento en Qatar canda Donny van de Beek e o gardameta Indy Groothuizen, adestrando regularmente co primeiro equipo e ampliando o seu compromiso un ano, ata mediados de 2018, e asinou o novo contrato a finais de xaneiro.\nO 13 de marzo de 2015 debutou profesionalmente co filial Jong Ajax na Eerste Divisie nun partido como visitante contra o VVV-Venlo, que se perdeu por 1-0, e no que Nouri entrou por Danny Bakker no minuto 78 Seis meses despois do seu debut, prorrogou o contrato xunto con Donny van de Beek e V\u00e1clav \u010cern\u00fd ata mediados de 2020 . Durante o descanso de inverno en xaneiro de 2016, Nouri uniuse de novo ao primeiro equipo no campo de adestramento, desta volta na cidade turca de Belek. Nesa estad\u00eda debutou oficialmente co Ajax o 9 de xaneiro de 2016 nun encontro amigable con Hamburger SV. Nouri incorporouse ao equipo no minuto 78 no canto de Amin Younes. O partido ga\u00f1ouno o Ajaz por 1-3. Nouri marcou o seu primeiro gol no f\u00fatbol profesional o 22 de abril de 2016 co Jong Ajax contra do FC Volendam nun partido que acabou con empate a 1-1 .\nO adestrador do Ajax, Peter Bosz, levouno ao equipo principal durante a preparaci\u00f3n da tempada 2016/17 . As\u00ed e todo, principiouna nas ringleiras do Jong Ajax. Bosz inclu\u00eduno o 21 de setembro de 2016 nun partido da Copa KNVB contra do Willem II. E Nouri debutou oficialmente no equipo principal durante este partido de copa no que o Ajax ga\u00f1ou 5-0. Entrou por Hakim Ziyech no minuto 73 e fixo o seu primeiro gol para o Ajax cun tiro directo pouco antes do remate do encontro. A\u00ednda que s\u00f3 xogou brevemente, as cr\u00edticas foron moi eloxiosas. Nouri debutou na UEFA Europa League o 24 de novembro de 2016, nunha vitoria por 2-0 na casa contra do Panathinaikos F.C.\nEn maio de 2017 ga\u00f1ou o Gouden Stier como o mellor futbolista da Eerste na tempada 2016/17 .\nColapso.\nO 8 de xullo de 2017 durante un partido amigable no Zillertal austr\u00edaco contra do Werder Bremen, Nouri perdeu de s\u00fapeto a conciencia e tras os servizos de asistencia reanimalo transport\u00e1rono nun helic\u00f3ptero medicalizado ao hospital universitario de Innsbruck, localizado a case setenta quil\u00f3metros. \u00c1 noite, Nouri permaneceu durmido artificialmente nun intento de acelerar a s\u00faa recuperaci\u00f3n; ent\u00f3n estaba f\u00f3ra de perigo . O Ajax anunciou que se trataba de arritmia card\u00edaca . O 13 de xullo de 2017 anunciouse que Nouri sufrira danos cerebrais graves e permanentes por falta de os\u00edxeno durante a s\u00faa parada card\u00edaca . Unha gran parte do seu cerebro xa non funcionaba e a posibilidade de recuperaci\u00f3n consider\u00e1base nula.\nEn agosto de 2018 sa\u00edu do coma, reco\u00f1eceu e foi capaz de se comunicar con membros da s\u00faa familia movendo a boca e os ollos, permaneceu nun hospital ata marzo de 2020 cando pasou ao coidado da s\u00faa familia."}
{"id": "492788", "revid": "23204", "url": "https://gl.wikipedia.org/wiki?curid=492788", "title": "De loteling", "text": "De loteling \u00e9 un filme belga de 1974 dirixido por Roland Verhavert, baseado na novela hom\u00f3nima de Hendrik Conscience. Estreouse na 24\u00aa edici\u00f3n do Festival Internacional de Cinema de Berl\u00edn. Foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 47\u00aa edici\u00f3n dos premios, mais finalmente non foi nomeado."}
{"id": "492790", "revid": "17467", "url": "https://gl.wikipedia.org/wiki?curid=492790", "title": "S\u00edndrome Respiratoria Aguda Grave", "text": ""}
{"id": "492791", "revid": "23204", "url": "https://gl.wikipedia.org/wiki?curid=492791", "title": "Les Tueurs fous", "text": "Les Tueurs fous \u00e9 un filme belga de 1972 dirixido por Boris Szulzinger. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 45\u00aa edici\u00f3n dos premios, mais finalmente non foi nomeado."}
{"id": "492792", "revid": "12452", "url": "https://gl.wikipedia.org/wiki?curid=492792", "title": "Enfermidade do COVID-19", "text": ""}
{"id": "492796", "revid": "23204", "url": "https://gl.wikipedia.org/wiki?curid=492796", "title": "Paix sur les champs", "text": "Paix sur les champs \u00e9 un filme belga de 1970 dirixido por Jacques Boigelot baseado na novela hom\u00f3nima de Marie Gevers. Foi nomeado para o \u00d3scar \u00f3 mellor filme en lingua non inglesa na 43\u00aa edici\u00f3n dos premios."}
{"id": "492798", "revid": "23204", "url": "https://gl.wikipedia.org/wiki?curid=492798", "title": "Palaver (filme de 1969)", "text": "Palaver \u00e9 un filme belga de 1969 dirixido por Emile Degelin. O filme estreouse na 6\u00aa edici\u00f3n do Festival Internacional de Cinema de Moscova. O filme foi escollido como candidato de B\u00e9lxica para \u00d3scar \u00f3 mellor filme en lingua non inglesa na 42\u00aa edici\u00f3n dos premios, mais finalmente non foi nomeado."}
{"id": "492800", "revid": "23204", "url": "https://gl.wikipedia.org/wiki?curid=492800", "title": "Le D\u00e9part", "text": "Le D\u00e9part \u00e9 un filme belga de 1967 dirixido por Jerzy Skolimowski. Est\u00e1 protagonizado por Jean-Pierre L\u00e9aud que interpreta o papel dun rapaz novo que est\u00e1 obsesionado con facerse cun Porsche para unha carreira. O filme ga\u00f1ou o Oso de Ouro na 17\u00aa edici\u00f3n do Festival Internacional de Cinema de Berl\u00edn. O filme foi escollido como candidato de B\u00e9lxica para o \u00d3scar \u00f3 mellor filme en lingua non inglesa na 40\u00aa edici\u00f3n dos premios, mais finalmente non foi nomeado."}
{"id": "492802", "revid": "5863", "url": "https://gl.wikipedia.org/wiki?curid=492802", "title": "Instituto Curie", "text": "O Instituto Curie de Par\u00eds \u00e9 unha fundaci\u00f3n reco\u00f1ecida como utilidade p\u00fablica desde 1921. A s\u00faa ambici\u00f3n, desde a s\u00faa creaci\u00f3n por Marie Curie, centrouse en tres misi\u00f3ns: investigaci\u00f3n, coidado, conservaci\u00f3n e transmisi\u00f3n de co\u00f1ecemento.\nTodas as actividades desenvolvidas polo Institut Curie que lle permitan cumprir as s\u00faas misi\u00f3ns real\u00edzanse no marco de 3 entidades: un complexo hospitalario de \u00faltima xeraci\u00f3n en cancolox\u00eda distribu\u00eddo en tres sitios (Par\u00eds, Orsay e Saint-Cloud), un centro. Centro de investigaci\u00f3n de renome internacional onde os investigadores traballan en 88 equipos de investigaci\u00f3n e sede da fundaci\u00f3n.\nO Instituto Curie re\u00fane a 3.586 investigadores, m\u00e9dicos, coidadores, t\u00e9cnicos e persoal administrativo."}
{"id": "492803", "revid": "5413428", "url": "https://gl.wikipedia.org/wiki?curid=492803", "title": "Institut Curie", "text": ""}
{"id": "492804", "revid": "23204", "url": "https://gl.wikipedia.org/wiki?curid=492804", "title": "Filmes propostos \u00f3 mellor filme internacional na 43\u00aa edici\u00f3n dos \u00d3scar", "text": "Os seguintes 13 filmes, todos eles de pa\u00edses diferentes, foron propostos na 43\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de B\u00e9lxica, Francia, Italia, Espa\u00f1a e Su\u00edza. Italia acabou ga\u00f1ando o premio co drama \"Indagine su un cittadino al di sopra di ogni sospetto\"."}
{"id": "492805", "revid": "47401", "url": "https://gl.wikipedia.org/wiki?curid=492805", "title": "Filmes propostos \u00f3 mellor filme internacional na 44\u00aa edici\u00f3n dos \u00d3scar", "text": "Os seguintes 20 filmes, todos eles de pa\u00edses diferentes, foron propostos na 44\u00aa edici\u00f3n dos \u00d3scar para o premio de mellor filme en lingua non inglesa. Os t\u00edtulos salientados en azul e verde son os cinco filmes nomeados, en representaci\u00f3n de Israel, Italia, o Xap\u00f3n, Suecia e a Uni\u00f3n Sovi\u00e9tica. O galard\u00f3n recaeu sobre Italia, co filme \"Il giardino dei Finzi-Contini\", un drama sobre unha familia xud\u00eda en Italia.\nBulgaria e o Canad\u00e1 presentaron filmes por vez primeira para a s\u00faa consideraci\u00f3n."}
{"id": "492806", "revid": "23204", "url": "https://gl.wikipedia.org/wiki?curid=492806", "title": "Tu me manques", "text": "Tu me manques \u00e9 un filme boliviano de 2019 dirixido por Rodrigo Bellott. Foi escollido como candidato de Bolivia para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "492809", "revid": "98629", "url": "https://gl.wikipedia.org/wiki?curid=492809", "title": "Muralla (filme)", "text": "Muralla \u00e9 un filme boliviano de 2018 dirixido por Rodrigo Pati\u00f1o. Foi escollido como candidato de Bolivia para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "492811", "revid": "22570", "url": "https://gl.wikipedia.org/wiki?curid=492811", "title": "Viejo calavera", "text": "Viejo calavera \u00e9 un filme boliviano de 2016 dirixido por Kiro Russo. Foi escollido como candidato de Bolivia para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "492812", "revid": "23204", "url": "https://gl.wikipedia.org/wiki?curid=492812", "title": "Carga sellada", "text": "Carga sellada \u00e9 un filme boliviano de 2015 dirixido por Julia Vargas-Weise. Foi escollido como candidato de Bolivia para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "492813", "revid": "98629", "url": "https://gl.wikipedia.org/wiki?curid=492813", "title": "Annabel Lee", "text": "\"Annabel Lee\" \u00e9 o \u00faltimo poema completo composto polo autor estadounidense Edgar Allan Poe.\nComo moitos dos poemas de Poe, explora o tema da morte dunha muller fermosa. O narrador, que se apaixonou con Annabel Lee cando eles eran mozos, ten un amor por ela tan forte que mesmo os anxos estaban envexosos. El mant\u00e9n o seu amor por ela mesmo tras a s\u00faa morte. Ten habido un debate sobre quen, se houbo algu\u00e9n, foi a inspiraci\u00f3n para \"Annabel Lee\". A\u00ednda que moitas mulleres foron suxeridas, a esposa de Poe, Virginia Eliza Clemm Poe \u00e9 unha das m\u00e1is posibles. Escrito en 1849, non foi publicado at\u00e9 pouco despois da morte de Poe ese mesmo ano.\nSinopse.\nO narrador do poema describe o seu amor por Annabel Lee, que comezou hai moitos anos atr\u00e1s nun \"reino xunto ao mar\". A\u00ednda que eles fosen novos, o seu amor un polo outro ti\u00f1a tanta intensidade que os anxos se tornaron envexosos. \u00c9 por esa raz\u00f3n que o narrador cre que o seraf\u00edn causou a s\u00faa morte. Mesmo ent\u00f3n, o seu amor \u00e9 tan forte que se estende al\u00e9n da sepultura e o narrador cre que s\u00faas d\u00faas almas a\u00ednda est\u00e1n entrelazadas. Cada noite, el so\u00f1a con Annabel Lee e ve o brillo dos seus ollos nas estrelas. Cada noite el d\u00e9itase ao lado dela no seu sartego xunto ao mar.\nAn\u00e1lise.\nComo moitos outros poemas de Poe, inclu\u00edndo \"The Raven\", \"Ulalume\" e \"Cho One in Paradise\", \"Annabel Lee\" segue o tema favorito de Poe: a morte dunha linda muller, que Poe chamou \"o tema m\u00e1is po\u00e9tico no mundo\". Como as mulleres en moitas outras obras de Poe, ela \u00e9 golpeada pola doenza e casa moi moza. O poema foca nun amor ideal que \u00e9 excepcionalmente forte. De feito, as acci\u00f3ns do narrador mostran que el non s\u00f3 ama Annabel Lee, \u00e9 m\u00e1is, el ad\u00f3raa, algo que el pode s\u00f3 facer tras a s\u00faa morte. O narrador admite que el e Annabel Lee eran nenos cando se namoraron, mais a s\u00faa explicaci\u00f3n que os anxos a asasinaron \u00e9 en si mesmo infantil, suxerindo que el non madurou moito desde ent\u00f3n. A repetici\u00f3n desta afirmaci\u00f3n suxire que el est\u00e1 tentando racionalizar os seus propios sentimentos excesivos de perda.\nAo contrario de \"The Raven\", na cal o narrador cre que el \"nunca m\u00e1is\" ir\u00e1 se reunir co seu amor, \"Annabel Lee\" di que os dous ir\u00e1n estar xuntos novamente, pois nin mesmo os demos \"poder\u00e1n separar nunca\" as s\u00faas almas.\nEstrutura po\u00e9tica.\n\"Annabel Lee\" consiste en seis estrofas, tres con seis li\u00f1as, unha con sete, e d\u00faas con oito, coa rima padr\u00f3n lixeiramente distinta en cada un. A\u00ednda que non sexa tecnicamente unha balada, Poe referiuse a el como unha. Como unha balada, o poema usa repetici\u00f3n de palabras e frases a prop\u00f3sito para crear un efecto l\u00fagubre. O nome Annabel Lee enfatiza a letra \"L\", un frecuente dispositivo en personaxes femininas de Poe como \"Eulalie\", \"Lenore\" e \"Ulalume\".\nHai un debate na \u00faltima li\u00f1a do poema. A Edgar Allan Poe Society de Baltimore, Maryland identificou 11 versi\u00f3ns de \"Annabel Lee\", que foron publicadas entre 1849 e 1850. Non obstante, a maior variaci\u00f3n est\u00e1 na li\u00f1a final:\nInspiraci\u00f3n.\nNon est\u00e1 claro para quen se refire a personaxe ep\u00f3nima Annabel Lee. Os bi\u00f3grafos e cr\u00edticos moitas veces suxiren o uso frecuente de Poe da \"morte dunha linda muller\" tema recorrente da repetida perda de mulleres ao longo da s\u00faa propia vida, inclu\u00edndo s\u00faa nai Eliza Poe e s\u00faa nai adoptiva Frances Allan. Os bi\u00f3grafos moitas veces interpretan que \"Annabel Lee\" foi escrito para a esposa de Poe, Virginia, que morrera dous anos antes, como foi suxerido pola poetisa Frances Sargent Osgood, a\u00ednda que Osgood \u00e9 ela mesma unha demandante para a inspiraci\u00f3n do poema. Un forte argumento pode ser feito para a esposa de Poe, Virginia: Foi ela a \u00fanica que el amaba como unha filla, a \u00fanica que fora a s\u00faa noiva, e a \u00fanica que morrera. As lecturas autobiogr\u00e1ficas do poema tam\u00e9n foron usadas para apoiar a teor\u00eda de que Virginia e Poe nunca consumaron o seu casamento, como \"Annabel Lee\" era unha \"doncela\". Cr\u00edticos, inclu\u00edndo T.O. Mabbott, cr\u00edan que Annabel Lee foi s\u00f3 o produto da imaxinaci\u00f3n sombr\u00eda de Poe e que Annabel Lee non era unha persoa real, en particular. Un amor de infancia de Poe nomeada Sarah Elmira Royster cr\u00eda que o poema foi escrito con ela en mente e que Poe mesmo dixo iso. Sarah Helen Whitman e Sarah Anna Lewis tam\u00e9n alegaron inspirar o poema.\nA lenda local en Charleston, Carolina do Sur, conta a historia dun mari\u00f1eiro que co\u00f1eceu unha muller chamada Annabel Lee. O seu pai desaprobou o emparellamento e os dous encontr\u00e1ronse particularmente nun cemiterio antes do tempo do mari\u00f1eiro estacionado en Charleston acabar. Mentres f\u00f3ra, el escoitou da morte de Annabel de febre amarela, mais o seu pai poder\u00eda non permitirlle a el estar no funeral. Porque el non sab\u00eda a exacta localizaci\u00f3n do enterro, el en vez diso mant\u00e9n a vixilia no cemiterio onde eles moitas veces secretamente se encontraran. Non hai evidencia de que Edgar Allan Poe o\u00edse falar desta lenda, mais os do lugar insisten que foi a s\u00faa inspiraci\u00f3n, especialmente considerando que Poe estivo brevemente estacionado en Charleston, cando estaba no ex\u00e9rcito en 1827.\nHistoria da publicaci\u00f3n e recepci\u00f3n.\n\"Annabel Lee\" foi probabelmente composto en maio de 1849. Poe tomou medidas para asegurar que o poema poder\u00eda ser visto na impresi\u00f3n. Deulle unha copia a Rufus Wilmot Griswold, o seu executor literario e rival persoal, deulle outra copia a John Thompson para repagar un d\u00e9bito de $5, e vendeu unha copia para \"Sartain's Union Magazine\" para publicaci\u00f3n. A\u00ednda que \"Sartain's\" fose a primeira impresi\u00f3n autorizada en xaneiro de 1850, Griswold foi o primeiro en publicar o 9 de outubro de 1849, dous d\u00edas tras a morte de Poe, como parte de seu obituario de Poe no \"New York Daily Tribune\". Thompson public\u00e1raa no \"Southern Literary Messenger\" en novembro de 1849.\n\"Annabel Lee\" foi unha inspiraci\u00f3n para Vladimir Nabokov, especialmente para s\u00faa novela \"Lolita\" (1955), na cal o narrador, como un neno, se apaixona coa terminalmente doente Annabel Leigh \"nun principado \u00e1 beira-mar\". Orixinalmente, Nabokov titulou a novela \"The Kingdom by the Sea\". Nabokov poder\u00eda m\u00e1is tarde usar isto como o t\u00edtulo da \"novela doppelganger\" de \"Lolita\" en \"Somos Todos Arlequins\".\nFernando Pessoa realizou unha versi\u00f3n en portugu\u00e9s do poema recreando o orixinal.\n\"O xard\u00edn das pedras flotantes\" (2008), Manuel Lourenzo Gonz\u00e1lez: A protagonista ch\u00e1mase Anabel e o autor confesou na presentaci\u00f3n do libro que o nome \u00e9 unha homenaxe ao poema de E. A. Poe que \u00e9 un dos seus preferidos."}
{"id": "492814", "revid": "56817", "url": "https://gl.wikipedia.org/wiki?curid=492814", "title": "Doc - Nelle tue mani", "text": "Doc - Nelle tue mani \u00e9 unha serie de televisi\u00f3n italiana emitiada por Rai 1 dende o 26 de marzo de 2020, dirixida por Jan Maria Michelini e Ciro Visco. A serie bas\u00e9ase na historia real do xefe de servizo hospitalario Pierdante Piccioni quen, ao espertar dun coma producido por un accidente de tr\u00e1nsito ocorrido o 31 de maio de 2013 que lle causou feridas cerebrais, perdeu 12 anos de memoria .\nRod\u00e1ronse 8 episodios dos 16 previstos, debido \u00e1 difusi\u00f3n da enfermidade do coronavirus 2019 que interrompeu temporalmente a rodaxe , e a final vaise emitir polo que se prev\u00e9 en outono."}
{"id": "492815", "revid": "1576", "url": "https://gl.wikipedia.org/wiki?curid=492815", "title": "94 a. C.", "text": ""}
{"id": "492816", "revid": "1576", "url": "https://gl.wikipedia.org/wiki?curid=492816", "title": "55 a. C.", "text": ""}
{"id": "492817", "revid": "1576", "url": "https://gl.wikipedia.org/wiki?curid=492817", "title": "135 a. C.", "text": ""}
{"id": "492818", "revid": "1576", "url": "https://gl.wikipedia.org/wiki?curid=492818", "title": "51 a. C.", "text": ""}
{"id": "492819", "revid": "1576", "url": "https://gl.wikipedia.org/wiki?curid=492819", "title": "1 a. C.", "text": ""}
{"id": "492820", "revid": "1576", "url": "https://gl.wikipedia.org/wiki?curid=492820", "title": "2 a. C.", "text": ""}
{"id": "492821", "revid": "1576", "url": "https://gl.wikipedia.org/wiki?curid=492821", "title": "3 a. C.", "text": ""}
{"id": "492822", "revid": "1576", "url": "https://gl.wikipedia.org/wiki?curid=492822", "title": "4 a. C.", "text": ""}
{"id": "492823", "revid": "1576", "url": "https://gl.wikipedia.org/wiki?curid=492823", "title": "5 a. C.", "text": ""}
{"id": "492824", "revid": "1576", "url": "https://gl.wikipedia.org/wiki?curid=492824", "title": "6 a. C.", "text": ""}
{"id": "492825", "revid": "1576", "url": "https://gl.wikipedia.org/wiki?curid=492825", "title": "7 a. C.", "text": ""}
{"id": "492826", "revid": "1576", "url": "https://gl.wikipedia.org/wiki?curid=492826", "title": "8 a. C.", "text": ""}
{"id": "492827", "revid": "1576", "url": "https://gl.wikipedia.org/wiki?curid=492827", "title": "9 a. C.", "text": ""}
{"id": "492828", "revid": "1576", "url": "https://gl.wikipedia.org/wiki?curid=492828", "title": "10 a. C.", "text": ""}
{"id": "492829", "revid": "1576", "url": "https://gl.wikipedia.org/wiki?curid=492829", "title": "11 a. C.", "text": ""}
{"id": "492830", "revid": "1576", "url": "https://gl.wikipedia.org/wiki?curid=492830", "title": "12 a. C.", "text": ""}
{"id": "492831", "revid": "1576", "url": "https://gl.wikipedia.org/wiki?curid=492831", "title": "13 a. C.", "text": ""}
{"id": "492832", "revid": "1576", "url": "https://gl.wikipedia.org/wiki?curid=492832", "title": "14 a. C.", "text": ""}
{"id": "492833", "revid": "1576", "url": "https://gl.wikipedia.org/wiki?curid=492833", "title": "15 a. C.", "text": ""}
{"id": "492834", "revid": "1576", "url": "https://gl.wikipedia.org/wiki?curid=492834", "title": "16 a. C.", "text": ""}
{"id": "492835", "revid": "1576", "url": "https://gl.wikipedia.org/wiki?curid=492835", "title": "17 a. C.", "text": ""}
{"id": "492836", "revid": "1576", "url": "https://gl.wikipedia.org/wiki?curid=492836", "title": "18 a. C.", "text": ""}
{"id": "492837", "revid": "1576", "url": "https://gl.wikipedia.org/wiki?curid=492837", "title": "80 a. C.", "text": ""}
{"id": "492838", "revid": "1576", "url": "https://gl.wikipedia.org/wiki?curid=492838", "title": "20 a. C.", "text": ""}
{"id": "492839", "revid": "1576", "url": "https://gl.wikipedia.org/wiki?curid=492839", "title": "21 a. C.", "text": ""}
{"id": "492840", "revid": "1576", "url": "https://gl.wikipedia.org/wiki?curid=492840", "title": "22 a. C.", "text": ""}
{"id": "492841", "revid": "1576", "url": "https://gl.wikipedia.org/wiki?curid=492841", "title": "23 a. C.", "text": ""}
{"id": "492842", "revid": "1576", "url": "https://gl.wikipedia.org/wiki?curid=492842", "title": "24 a. C.", "text": ""}
{"id": "492843", "revid": "1576", "url": "https://gl.wikipedia.org/wiki?curid=492843", "title": "26 a. C.", "text": ""}
{"id": "492844", "revid": "1576", "url": "https://gl.wikipedia.org/wiki?curid=492844", "title": "28 a. C.", "text": ""}
{"id": "492845", "revid": "1576", "url": "https://gl.wikipedia.org/wiki?curid=492845", "title": "29 a. C.", "text": ""}
{"id": "492846", "revid": "1576", "url": "https://gl.wikipedia.org/wiki?curid=492846", "title": "D\u00e9cada de 10 a. C.", "text": ""}
{"id": "492847", "revid": "1576", "url": "https://gl.wikipedia.org/wiki?curid=492847", "title": "D\u00e9cada de -1", "text": ""}
{"id": "492848", "revid": "1576", "url": "https://gl.wikipedia.org/wiki?curid=492848", "title": "30 a. C.", "text": ""}
{"id": "492849", "revid": "1576", "url": "https://gl.wikipedia.org/wiki?curid=492849", "title": "31 a. C.", "text": ""}
{"id": "492850", "revid": "1576", "url": "https://gl.wikipedia.org/wiki?curid=492850", "title": "32 a. C.", "text": ""}
{"id": "492851", "revid": "1576", "url": "https://gl.wikipedia.org/wiki?curid=492851", "title": "33 a. C.", "text": ""}
{"id": "492852", "revid": "1576", "url": "https://gl.wikipedia.org/wiki?curid=492852", "title": "34 a. C.", "text": ""}
{"id": "492853", "revid": "1576", "url": "https://gl.wikipedia.org/wiki?curid=492853", "title": "35 a. C.", "text": ""}
{"id": "492854", "revid": "1576", "url": "https://gl.wikipedia.org/wiki?curid=492854", "title": "36 a. C.", "text": ""}
{"id": "492855", "revid": "1576", "url": "https://gl.wikipedia.org/wiki?curid=492855", "title": "37 a. C.", "text": ""}
{"id": "492856", "revid": "1576", "url": "https://gl.wikipedia.org/wiki?curid=492856", "title": "38 a. C.", "text": ""}
{"id": "492858", "revid": "1576", "url": "https://gl.wikipedia.org/wiki?curid=492858", "title": "39 a. C.", "text": ""}
{"id": "492859", "revid": "1576", "url": "https://gl.wikipedia.org/wiki?curid=492859", "title": "D\u00e9cada de 20 a. C.", "text": ""}
{"id": "492860", "revid": "1576", "url": "https://gl.wikipedia.org/wiki?curid=492860", "title": "D\u00e9cada de 30 a. C.", "text": ""}
{"id": "492861", "revid": "1576", "url": "https://gl.wikipedia.org/wiki?curid=492861", "title": "D\u00e9cada de 40 a. C.", "text": ""}
{"id": "492862", "revid": "1576", "url": "https://gl.wikipedia.org/wiki?curid=492862", "title": "D\u00e9cada de 50 a. C.", "text": ""}
{"id": "492863", "revid": "1576", "url": "https://gl.wikipedia.org/wiki?curid=492863", "title": "D\u00e9cada de 60 a. C.", "text": ""}
{"id": "492864", "revid": "1576", "url": "https://gl.wikipedia.org/wiki?curid=492864", "title": "D\u00e9cada de 70 a. C.", "text": ""}
{"id": "492865", "revid": "1576", "url": "https://gl.wikipedia.org/wiki?curid=492865", "title": "D\u00e9cada de 80 a. C.", "text": ""}
{"id": "492866", "revid": "1576", "url": "https://gl.wikipedia.org/wiki?curid=492866", "title": "D\u00e9cada de 90 a. C.", "text": ""}
{"id": "492867", "revid": "1576", "url": "https://gl.wikipedia.org/wiki?curid=492867", "title": "D\u00e9cada de 100 a. C.", "text": ""}
{"id": "492868", "revid": "1576", "url": "https://gl.wikipedia.org/wiki?curid=492868", "title": "D\u00e9cada de -50", "text": ""}
{"id": "492869", "revid": "1576", "url": "https://gl.wikipedia.org/wiki?curid=492869", "title": "D\u00e9cada de -60", "text": ""}
{"id": "492870", "revid": "1576", "url": "https://gl.wikipedia.org/wiki?curid=492870", "title": "D\u00e9cada de -70", "text": ""}
{"id": "492871", "revid": "1576", "url": "https://gl.wikipedia.org/wiki?curid=492871", "title": "D\u00e9cada de -80", "text": ""}
{"id": "492872", "revid": "1576", "url": "https://gl.wikipedia.org/wiki?curid=492872", "title": "D\u00e9cada de -90", "text": ""}
{"id": "492873", "revid": "1576", "url": "https://gl.wikipedia.org/wiki?curid=492873", "title": "D\u00e9cada de -100", "text": ""}
{"id": "492874", "revid": "1576", "url": "https://gl.wikipedia.org/wiki?curid=492874", "title": "40 a. C.", "text": ""}
{"id": "492875", "revid": "1576", "url": "https://gl.wikipedia.org/wiki?curid=492875", "title": "41 a. C.", "text": ""}
{"id": "492876", "revid": "1576", "url": "https://gl.wikipedia.org/wiki?curid=492876", "title": "44 a. C.", "text": ""}
{"id": "492877", "revid": "1576", "url": "https://gl.wikipedia.org/wiki?curid=492877", "title": "45 a. C.", "text": ""}
{"id": "492878", "revid": "1576", "url": "https://gl.wikipedia.org/wiki?curid=492878", "title": "46 a. C.", "text": ""}
{"id": "492879", "revid": "1576", "url": "https://gl.wikipedia.org/wiki?curid=492879", "title": "47 a. C.", "text": ""}
{"id": "492880", "revid": "1576", "url": "https://gl.wikipedia.org/wiki?curid=492880", "title": "48 a. C.", "text": ""}
{"id": "492881", "revid": "1576", "url": "https://gl.wikipedia.org/wiki?curid=492881", "title": "49 a. C.", "text": ""}
{"id": "492882", "revid": "1576", "url": "https://gl.wikipedia.org/wiki?curid=492882", "title": "42 a. C.", "text": ""}
{"id": "492883", "revid": "1576", "url": "https://gl.wikipedia.org/wiki?curid=492883", "title": "52 a. C.", "text": ""}
{"id": "492884", "revid": "1576", "url": "https://gl.wikipedia.org/wiki?curid=492884", "title": "53 a. C.", "text": ""}
{"id": "492885", "revid": "1576", "url": "https://gl.wikipedia.org/wiki?curid=492885", "title": "56 a. C.", "text": ""}
{"id": "492886", "revid": "1576", "url": "https://gl.wikipedia.org/wiki?curid=492886", "title": "57 a. C.", "text": ""}
{"id": "492887", "revid": "1576", "url": "https://gl.wikipedia.org/wiki?curid=492887", "title": "58 a. C.", "text": ""}
{"id": "492888", "revid": "1576", "url": "https://gl.wikipedia.org/wiki?curid=492888", "title": "59 a. C.", "text": ""}
{"id": "492889", "revid": "1576", "url": "https://gl.wikipedia.org/wiki?curid=492889", "title": "61 a. C.", "text": ""}
{"id": "492890", "revid": "1576", "url": "https://gl.wikipedia.org/wiki?curid=492890", "title": "62 a. C.", "text": ""}
{"id": "492891", "revid": "1576", "url": "https://gl.wikipedia.org/wiki?curid=492891", "title": "64 a. C.", "text": ""}
{"id": "492892", "revid": "1576", "url": "https://gl.wikipedia.org/wiki?curid=492892", "title": "65 a. C.", "text": ""}
{"id": "492893", "revid": "23204", "url": "https://gl.wikipedia.org/wiki?curid=492893", "title": "Sleat", "text": "Sleat (en holand\u00e9s: \"Sloten\") \u00e9 unha cidade do concello de De Fryske Marre en Frisia. Local\u00edzase preto do lago Sleattemer, entre De Lemmer e Balk. Con 715 habitantes, \u00e9 a m\u00e1is pequena das once cidades frisoas. Dende 1851 ata a reforma municipal de 1984, Sleat tivo o seu propio concello, que limitaba con Gaasterland, Doanjewerstaal e Lemsterland. Logo pertenceu ao municipio de Gaasterl\u00e2n-Sleat ata o 1 de xaneiro de 2014.\nHistoria.\nA orixe de Sleat foi unha fortaleza, propiedade da familia Van Harinxma thoo Slooten, do s\u00e9culo XIII constru\u00edda onde o cami\u00f1o de Gaasterl\u00e2n a Doanjewerst\u00e2l cruzaba a v\u00eda de auga que \u00eda dende Snits ata Teakesyl. Nun documento do 30 de agosto de 1426 xa figuraba como cidade. En 1523 foi a \u00faltima cidade frisoa en caer en mans dos herdeiros do conde de Holanda. No asedio de Sleat en 1523, no que estaban acampadas tropas frisoas e de Gueldres resultou ferido Jan van Wassenaar, o derradeiro cabaleiro holand\u00e9s en morrer na loita pola conquista de Frisia. Esta a s\u00faa localizaci\u00f3n privilexida, na v\u00eda fluvial que \u00eda de Snits ata o antigo Zuiderzee e que en Sleat cruzaba coa estrada de Alema\u00f1a a Starum posibilitaba exercer un control estrat\u00e9xico sobre a rexi\u00f3n.\nDurante a Guerra dos oitenta anos Sleat gozou dunha importante posici\u00f3n clave, os espa\u00f1ois intentaron conquistar a cidade agochando homes nun buque de guerra mais a estratexia falloulles. No final da segunda guerra mundial os alem\u00e1ns voaron a ponte sobre o Ie para evitar o avance das tropas canadenses.\nEn 1984 Sleat perdeu a s\u00faa independencia municipal coa incorporaci\u00f3n ao novo concello de Gaasterl\u00e2n-Sleat ao se fusionar con Gaasterl\u00e2n. A partir do 1 de xaneiro de 2014, Gaasterl\u00e2n-Sleat xuntouse con Lemsterl\u00e2n, Skarsterl\u00e2n e a vila de Terherne do antigo concello de Boarnsterhim para formaren o novo concello de De Fryske Marren.\nNa \u00e9poca contempor\u00e1nea, Sleat perdeu a s\u00faa importancia estrat\u00e9xica. A cidade atrae agora a moitos deportistas acu\u00e1ticos e visitantes ocasionais. No lado sur da cidade constru\u00eduse un porto deportivo na d\u00e9cada de 1970 onde tam\u00e9n hai algunhas empresas dedicadas aos deportes acu\u00e1ticos. Tam\u00e9n hai unha gran f\u00e1brica na cidade da empresa Nutreco. E ademais, hai moita gander\u00eda na zona que forma unha base moi importante da econom\u00eda local.\nCons\u00e9rvase case integramente a estrutura orixinal de cidade fortificada. A fortaleza dese\u00f1ouna Menno van Coehoorn, un co\u00f1ecido dese\u00f1ador de fortificaci\u00f3ns e que est\u00e1 enterrado no veci\u00f1o Wikel. A cidade ten forma de cebola, e \u00e1 propia cidade leva como alcume \"sipelst\u00ead\" (\"cidade cebola\").\nA cidade \u00e9 unha dos lugares polos que transcorre a Alvest\u00eadetocht."}
{"id": "492894", "revid": "1576", "url": "https://gl.wikipedia.org/wiki?curid=492894", "title": "66 a. C.", "text": ""}
{"id": "492895", "revid": "1576", "url": "https://gl.wikipedia.org/wiki?curid=492895", "title": "67 a. C.", "text": ""}
{"id": "492896", "revid": "1576", "url": "https://gl.wikipedia.org/wiki?curid=492896", "title": "68 a. C.", "text": ""}
{"id": "492897", "revid": "1576", "url": "https://gl.wikipedia.org/wiki?curid=492897", "title": "69 a. C.", "text": ""}
{"id": "492898", "revid": "1576", "url": "https://gl.wikipedia.org/wiki?curid=492898", "title": "70 a. C.", "text": ""}
{"id": "492899", "revid": "1576", "url": "https://gl.wikipedia.org/wiki?curid=492899", "title": "71 a. C.", "text": ""}
{"id": "492900", "revid": "1576", "url": "https://gl.wikipedia.org/wiki?curid=492900", "title": "72 a. C.", "text": ""}
{"id": "492901", "revid": "1576", "url": "https://gl.wikipedia.org/wiki?curid=492901", "title": "73 a. C.", "text": ""}
{"id": "492902", "revid": "1576", "url": "https://gl.wikipedia.org/wiki?curid=492902", "title": "74 a. C.", "text": ""}
{"id": "492903", "revid": "1576", "url": "https://gl.wikipedia.org/wiki?curid=492903", "title": "75 a. C.", "text": ""}
{"id": "492904", "revid": "1576", "url": "https://gl.wikipedia.org/wiki?curid=492904", "title": "76 a. C.", "text": ""}
{"id": "492905", "revid": "1576", "url": "https://gl.wikipedia.org/wiki?curid=492905", "title": "77 a. C.", "text": ""}
{"id": "492906", "revid": "1576", "url": "https://gl.wikipedia.org/wiki?curid=492906", "title": "79 a. C.", "text": ""}
{"id": "492907", "revid": "1576", "url": "https://gl.wikipedia.org/wiki?curid=492907", "title": "81 a. C.", "text": ""}
{"id": "492908", "revid": "1576", "url": "https://gl.wikipedia.org/wiki?curid=492908", "title": "82 a. C.", "text": ""}
{"id": "492909", "revid": "1576", "url": "https://gl.wikipedia.org/wiki?curid=492909", "title": "83 a. C.", "text": ""}
{"id": "492910", "revid": "1576", "url": "https://gl.wikipedia.org/wiki?curid=492910", "title": "85 a. C.", "text": ""}
{"id": "492911", "revid": "1576", "url": "https://gl.wikipedia.org/wiki?curid=492911", "title": "86 a. C.", "text": ""}
{"id": "492912", "revid": "1576", "url": "https://gl.wikipedia.org/wiki?curid=492912", "title": "87 a. C.", "text": ""}
{"id": "492913", "revid": "1576", "url": "https://gl.wikipedia.org/wiki?curid=492913", "title": "88 a. C.", "text": ""}
{"id": "492914", "revid": "1576", "url": "https://gl.wikipedia.org/wiki?curid=492914", "title": "90 a. C.", "text": ""}
{"id": "492915", "revid": "1576", "url": "https://gl.wikipedia.org/wiki?curid=492915", "title": "91 a. C.", "text": ""}
{"id": "492916", "revid": "1576", "url": "https://gl.wikipedia.org/wiki?curid=492916", "title": "92 a. C.", "text": ""}
{"id": "492917", "revid": "1576", "url": "https://gl.wikipedia.org/wiki?curid=492917", "title": "93 a. C.", "text": ""}
{"id": "492918", "revid": "1576", "url": "https://gl.wikipedia.org/wiki?curid=492918", "title": "95 a. C.", "text": ""}
{"id": "492919", "revid": "1576", "url": "https://gl.wikipedia.org/wiki?curid=492919", "title": "96 a. C.", "text": ""}
{"id": "492920", "revid": "1576", "url": "https://gl.wikipedia.org/wiki?curid=492920", "title": "97 a. C.", "text": ""}
{"id": "492921", "revid": "1576", "url": "https://gl.wikipedia.org/wiki?curid=492921", "title": "98 a. C.", "text": ""}
{"id": "492922", "revid": "1576", "url": "https://gl.wikipedia.org/wiki?curid=492922", "title": "99 a. C.", "text": ""}
{"id": "492923", "revid": "1576", "url": "https://gl.wikipedia.org/wiki?curid=492923", "title": "D\u00e9cada de 120 a. C.", "text": ""}
{"id": "492924", "revid": "1576", "url": "https://gl.wikipedia.org/wiki?curid=492924", "title": "D\u00e9cada de 110 a. C.", "text": ""}
{"id": "492925", "revid": "1576", "url": "https://gl.wikipedia.org/wiki?curid=492925", "title": "D\u00e9cada de 130 a. C.", "text": ""}
{"id": "492926", "revid": "1576", "url": "https://gl.wikipedia.org/wiki?curid=492926", "title": "D\u00e9cada de 140 a. C.", "text": ""}
{"id": "492927", "revid": "1576", "url": "https://gl.wikipedia.org/wiki?curid=492927", "title": "D\u00e9cada de 150 a. C.", "text": ""}
{"id": "492928", "revid": "1576", "url": "https://gl.wikipedia.org/wiki?curid=492928", "title": "D\u00e9cada de 160 a. C.", "text": ""}
{"id": "492929", "revid": "1576", "url": "https://gl.wikipedia.org/wiki?curid=492929", "title": "D\u00e9cada de 170 a. C.", "text": ""}
{"id": "492930", "revid": "1576", "url": "https://gl.wikipedia.org/wiki?curid=492930", "title": "D\u00e9cada de 180 a. C.", "text": ""}
{"id": "492931", "revid": "1576", "url": "https://gl.wikipedia.org/wiki?curid=492931", "title": "D\u00e9cada de 190 a. C.", "text": ""}
{"id": "492932", "revid": "1576", "url": "https://gl.wikipedia.org/wiki?curid=492932", "title": "D\u00e9cada de 200 a. C.", "text": ""}
{"id": "492933", "revid": "1576", "url": "https://gl.wikipedia.org/wiki?curid=492933", "title": "D\u00e9cada de -110", "text": ""}
{"id": "492934", "revid": "1576", "url": "https://gl.wikipedia.org/wiki?curid=492934", "title": "D\u00e9cada de -120", "text": ""}
{"id": "492935", "revid": "1576", "url": "https://gl.wikipedia.org/wiki?curid=492935", "title": "D\u00e9cada de -130", "text": ""}
{"id": "492936", "revid": "1576", "url": "https://gl.wikipedia.org/wiki?curid=492936", "title": "D\u00e9cada de -140", "text": ""}
{"id": "492937", "revid": "1576", "url": "https://gl.wikipedia.org/wiki?curid=492937", "title": "D\u00e9cada de -150", "text": ""}
{"id": "492938", "revid": "50012", "url": "https://gl.wikipedia.org/wiki?curid=492938", "title": "D\u00e9cada de -160", "text": ""}
{"id": "492939", "revid": "1576", "url": "https://gl.wikipedia.org/wiki?curid=492939", "title": "D\u00e9cada de -170", "text": ""}
{"id": "492940", "revid": "1576", "url": "https://gl.wikipedia.org/wiki?curid=492940", "title": "D\u00e9cada de -180", "text": ""}
{"id": "492941", "revid": "1576", "url": "https://gl.wikipedia.org/wiki?curid=492941", "title": "D\u00e9cada de -190", "text": ""}
{"id": "492942", "revid": "1576", "url": "https://gl.wikipedia.org/wiki?curid=492942", "title": "D\u00e9cada de -200", "text": ""}
{"id": "492944", "revid": "72012", "url": "https://gl.wikipedia.org/wiki?curid=492944", "title": "Corda (aparello de pesca)", "text": ""}
{"id": "492945", "revid": "72012", "url": "https://gl.wikipedia.org/wiki?curid=492945", "title": "Fisga", "text": ""}
{"id": "492946", "revid": "72012", "url": "https://gl.wikipedia.org/wiki?curid=492946", "title": "Lampreeira (aparello de pesca)", "text": ""}
{"id": "492947", "revid": "72012", "url": "https://gl.wikipedia.org/wiki?curid=492947", "title": "Pesco (aparello de pesca)", "text": ""}
{"id": "492948", "revid": "72012", "url": "https://gl.wikipedia.org/wiki?curid=492948", "title": "Pesqueira (aparello de pesca)", "text": ""}
{"id": "492949", "revid": "72012", "url": "https://gl.wikipedia.org/wiki?curid=492949", "title": "Ra\u00f1eta", "text": ""}
{"id": "492950", "revid": "72012", "url": "https://gl.wikipedia.org/wiki?curid=492950", "title": "Ra\u00f1o (aparello de pesca)", "text": ""}
{"id": "492951", "revid": "72012", "url": "https://gl.wikipedia.org/wiki?curid=492951", "title": "Rastro (aparello de pesca)", "text": ""}
{"id": "492952", "revid": "72012", "url": "https://gl.wikipedia.org/wiki?curid=492952", "title": "Angazo (aparello de pesca)", "text": ""}
{"id": "492953", "revid": "72012", "url": "https://gl.wikipedia.org/wiki?curid=492953", "title": "Solleira (aparello de pesca)", "text": ""}
{"id": "492954", "revid": "72012", "url": "https://gl.wikipedia.org/wiki?curid=492954", "title": "Trallo (arte de pesca)", "text": ""}
{"id": "492955", "revid": "72012", "url": "https://gl.wikipedia.org/wiki?curid=492955", "title": "Trallo (aparello de pesca)", "text": ""}
{"id": "492956", "revid": "72012", "url": "https://gl.wikipedia.org/wiki?curid=492956", "title": "Vitur\u00f3n (aparello de pesca)", "text": ""}
{"id": "492957", "revid": "72012", "url": "https://gl.wikipedia.org/wiki?curid=492957", "title": "Voitur\u00f3n (aparello de pesca)", "text": ""}
{"id": "492961", "revid": "1576", "url": "https://gl.wikipedia.org/wiki?curid=492961", "title": "\u00c9tica utilitarista", "text": ""}
{"id": "492962", "revid": "1576", "url": "https://gl.wikipedia.org/wiki?curid=492962", "title": "R\u00edo Araduey", "text": ""}
{"id": "492963", "revid": "1576", "url": "https://gl.wikipedia.org/wiki?curid=492963", "title": "Estado de sitio (estado espa\u00f1ol)", "text": ""}
{"id": "492964", "revid": "56817", "url": "https://gl.wikipedia.org/wiki?curid=492964", "title": "Mark van den Boogaart", "text": "Mark van den Boogaart, nado en Rotterdam o 3 de setembro de 1985 \u00e9 un futbolista neerland\u00e9s que xoga como centrocampista.\nTraxectoria.\nVan den Boogaart comezou a xogar co Feyenoord. Con dezanove anos mudouse a Espa\u00f1a para xogar co Sevilla FC pero s\u00f3 xogou no terceiro e posteriormente no segundo equipo, o Sevilla Atl\u00e9tico da Segunda Divisi\u00f3n B. Na primeira parte da tempada 2005/06 volveu aos Pa\u00edses Baixos para xogar co FC Dordrecht, onde debutou o 29 de setembro de 2006 nun partido como local contra do Helmond Sport (2-0). Por diversas lesi\u00f3ns non xogou m\u00e1is que tres partidos.\nVan den Boogaart xogou como cedido co FC Dordrecht, un acordo co Sevilla FC que se prolongou ata o 31 de xaneiro do 2007. O Sevilla FC quixo que o FC Dordrecht pagase por Van den Boogaart o resto da tempada. Mais como Van den Boogaart case non xogou, o FC Dordrecht non aceptou a oferta e volveu a Sevilla para rematar a tempada co Sevilla Atl\u00e9tico. Con iso ascendeu a trav\u00e9s dos play-off \u00e1 Segunda Divisi\u00f3n A.\nMario Been levouno para o NEC, equipo da m\u00e1xima divisi\u00f3n neerlandesa, na tempada 2007/08 pero por unha grave lesi\u00f3n non debutou ata a tempada estar xa a rematar e na tempada 2008/09 non logrou a titularidade.\nEn 2009 regresou a Espa\u00f1a para xogar co Real Murcia e ao finalizar a tempada volveu aos Pa\u00edses Baixos xogando co BVV Barendrecht e na tempada 2012/13 xogou co Rijnsburgse Boys para pasar na 2015/16 a xogar co AFC e na tempada 2019-2020 co FC Amsterdamse Bos. "}
{"id": "492965", "revid": "1576", "url": "https://gl.wikipedia.org/wiki?curid=492965", "title": "Condado de Carnota", "text": ""}
{"id": "492966", "revid": "1576", "url": "https://gl.wikipedia.org/wiki?curid=492966", "title": "Ciencia social", "text": ""}
{"id": "492967", "revid": "1576", "url": "https://gl.wikipedia.org/wiki?curid=492967", "title": "Evoluci\u00f3n da inclusi\u00f3n educativa", "text": ""}
{"id": "492969", "revid": "1576", "url": "https://gl.wikipedia.org/wiki?curid=492969", "title": "Salvador del R\u00edo P\u00e9rez", "text": ""}
{"id": "492970", "revid": "98629", "url": "https://gl.wikipedia.org/wiki?curid=492970", "title": "William Bruce", "text": "William Bruce de Kinross, 1\u00ba Baronete, nado circa 1630 en Blairhall, Fife, Escocia, e finado o 1 de xaneiro de 1710 en Kinross, foi un arquitecto e cabaleiro escoc\u00e9s, \u00abo verdadeiro fundador da arquitectura cl\u00e1sica de Escocia\u00bb, tal como o describe Howard Colvin. Sendo unha figura clave na inserci\u00f3n do estilo palladiano en Escocia, foi comparado con Inigo Jones e Christopher Wren, os primeiros arquitectos ingleses, e cos seus contempor\u00e1neos ingleses Hugh May e \"sir\" Roger Pratt, quen incorporaron o estilo franc\u00e9s na arquitectura dom\u00e9stica.\nBruce participou na Restauraci\u00f3n de Carlos II, levando mensaxes entre o rei exiliado e o xeneral Monck; a s\u00faa lealdade ao rei foi recompensada con cargos oficiais moi lucrativos, por exemplo o de Inspector Xeral das Obras do Rei en Escocia (o cal equivaler\u00eda ao posto de \u00abarquitecto do rei\u00bb). Entre os seus mecenas atop\u00e1base John Maitland, 1\u00ba duque de Lauderdale, o home m\u00e1is poderoso de Escocia nesa \u00e9poca, e Bruce converteuse en membro do Parlamento e, por un curto tempo, participou do Consello Privado.\nA pesar da s\u00faa falta de experiencia t\u00e9cnica, Bruce transformouse no \u00abcabaleiro-arquitecto\u00bb m\u00e1is importante da s\u00faa \u00e9poca en Escocia. Traballou con albaneis competentes e mestres de obras profesionais, a quen impartiu un vocabulario cl\u00e1sico; as\u00ed, a s\u00faa influencia propagouse m\u00e1is al\u00f3 do seu propio c\u00edrculo aristocr\u00e1tico. A partir dos anos 1660 constru\u00edu e remodelou varios pazos ingleses, inclu\u00edndo o castelo de Thirlestane para o duque de Lauderdale e o pazo Hopetoun. Entre os seus traballos m\u00e1is destacados at\u00f3pase a s\u00faa propia mansi\u00f3n palladiana en Kinross, constru\u00edda na rexi\u00f3n de Loch Leven e que comprara en 1675. Como arquitecto do rei realizou a reconstruci\u00f3n do Palacio Real de Holyroodhouse nos anos 1670, dando ao palacio a s\u00faa actual aparencia. Trala morte de Carlos II, Bruce perdeu os seus privilexios pol\u00edticos e logo, despois da ascensi\u00f3n ao trono de Guillerme e Mar\u00eda, foi encarcerado en varias ocasi\u00f3ns baixo sospeita de xacobitismo. No entanto, logrou continuar a s\u00faa obra arquitect\u00f3nica, a mi\u00fado prestando servizos a xente con simpat\u00eda xacobita.\nPrimeiros anos.\n\u00c9 moi pouco o que se co\u00f1ece acerca da mocidade de Bruce. Probablemente nacera en Blairhall, na parte occidental de Fife, en 1630, sendo o segundo fillo de Robert Bruce de Blairhall e Katherine Preston. Tam\u00e9n \u00e9 posible que asistira \u00e1 Universidade de St. Andrews en 1637-1638, o cal indicar\u00eda que a s\u00faa data de nacemento estar\u00eda m\u00e1is pr\u00f3xima a 1625. Os Bruce eran unha familia con conexi\u00f3ns episcopais, moi leais ao rei e descendentes de Thomas Bruce, un dos curm\u00e1ns do rei Roberto II, quen recibira terras en Clackmannan e Fife. Edward Bruce, primo de William, foi nomeado \"earl\" de Kincardine en 1643.\nExisten cartas atopadas entre os papeis do earl de Kincardine que indican que William Bruce estivo exiliado en Rotterdam durante os anos 1650 xunto co seu primo, Alexander Bruce, irm\u00e1n do \"earl\" de Kincardine. Por tratarse de episcopais, William e Alexander buscar\u00edan escapar da Mancomunidade puritana establecida por Oliver Cromwell. En Rotterdam, estiveron en contacto con \"sir\" Robert Moray, un soldado e fil\u00f3sofo naturalista pr\u00f3ximo a Carlos II, quen nese ent\u00f3n resid\u00eda en Maastricht. William Bruce era un mercador que, a pesar de estar asentado na comunidade escocesa en Rotterdam, viaxaba moito. Xunto con Alexander Bruce e John Hamilton de Grange eran donos dun barco e estaban involucrados no comercio de vi\u00f1os, carb\u00f3n e madeira entre Noruega, Francia, Inglaterra, Escocia e os Pa\u00edses Baixos. En 1658, William e Alexander viaxaron xuntos por terra desde Bremen at\u00e9 Maastricht para reunirse con Moray. Alexander Bruce e Moray foron membros fundadores da Royal Society en 1660, e \u00e9 probable que se falase de arquitectura nas s\u00faas discusi\u00f3ns, en particular sobre o novo edificio da municipalidade de Maastricht no que Moray actuara como conselleiro do seu dese\u00f1o.\nEn 1659 Bruce actuou como mensaxeiro entre o xeneral Monck, comandante en xefe de Cromwell en Escocia, e o exiliado rei Carlos II. A\u00ednda existe un salvoconduto estendido a Bruce por parte de Monck en setembro de 1659, onde se lle outorga permiso para permanecer en Escocia at\u00e9 \u00abregresar a Holanda\u00bb. Ao parecer, as mensaxes que tra\u00eda de parte de Carlos convenceron a Monck de avanzar co seu ex\u00e9rcito cara a Londres, un acontecemento decisivo para a Restauraci\u00f3n. Non se sabe como foi que Bruce co\u00f1eceu a Monck nin a natureza das s\u00faas comunicaci\u00f3ns, pero Hubert Fenwick especula que Bruce atop\u00e1base traballando nos proxectos de Monck de fortificaci\u00f3n de Ayr e Leith (\u00e9 sabido que traballou na cidadela de Ayr a comezos dos anos 1660); doutra banda, Wemyss comenta que ser\u00eda Moray quen elixiu a Bruce para realizar a tarefa de mensaxeiro. \"Sir\" Robert Douglas afirma que Bruce \u00abpintou os infortunios e as distracci\u00f3ns\u00bb de Escocia ante o xeneral, e suxeriulle que a gloria se obter\u00eda restitu\u00edndo \u00e1 familia real\u00bb.\nCarreira pol\u00edtica.\nDespois da Restauraci\u00f3n, William Bruce foi designado Secretario de Contas en 1660, e Secretario de Subministraci\u00f3ns para os Lores en Consello en 1665. Ambos foron postos lucrativos que involucraban o cobro de estipendios do Parlamento (no primeiro caso) e dos demandantes ao Tribunal de Audiencia (no segundo). En 1667 foi nomeado Superintendente e Supervisor dos Palacios Reais de Escocia. Foi nomeado Inspector Xeral das Obras do Rei en Escocia en 1671, cun salario de 3600 libras escocesas (300 libras esterlinas), co prop\u00f3sito de reconstru\u00edr Holyroodhouse. Sendo unha figura importante da Restauraci\u00f3n, relacionouse con outras persoas leais aos Estuardo, entre os que se atopaban mecenas poderosos como o duque de Lauderdale, Secretario de Escocia, e o \"earl\" de Rothes, cuxa filla casou co \u00fanico fillo de Bruce.\nEntre 1669 e 1674 Bruce participou no Parlamento de Escocia como comisionado do condado de Fife, e entre 1681 e 1682 como comisionado do condado de Kinross. Entre abril de 1685 e maio de 1686 alcanzou a c\u00faspide da s\u00faa carreira pol\u00edtica, sendo membro do Consello Privado de Escocia. As ganancias obtidas por Bruce nestes cargos permit\u00edronlle a compra de Balcaskie en 1665 e, en 1675, unha facenda maior: Loch Leven, en Kinross, que inclu\u00edu o t\u00edtulo hereditario de oficial de xustiza do condado de Kinross. Con todo, tralo ascenso ao trono de Xacobe VII en 1685, os privilexios de Bruce desvanec\u00e9ronse e o novo r\u00e9xime mir\u00e1bao con desconfianza. Despois da Revoluci\u00f3n de 1688, negouse a ocupar o seu asento no Parlamento e foi considerado unha ameaza xacobita en potencia.\nEn 1693 foi encarcerado durante un curto tempo no castelo de Stirling pola s\u00faa negativa a presentarse ante o Consello Privado. Foi encerrado novamente en Stirling en 1694 e, a partir de 1696, no castelo de Edimburgo. Bruce foi expulsado do Parlamento en 1702; o seu posto pasou ao seu fillo, John Bruce, quen votou a favor da Uni\u00f3n e a continuaci\u00f3n foi membro do Parlamento en Westminster. Bruce volveu ser encarcerado no Castelo de Edimburgo en 1708, de onde foi liberado pouco antes da s\u00faa morte, a comezos de 1710. William Bruce at\u00f3pase sepultado na parcela da s\u00faa familia en Kinross Kirk, cuxas ru\u00ednas a\u00ednda poden observarse xunto \u00f3 pazo Kinross.\nFamilia.\nAproximadamente en 1660, William Bruce contraeu matrimonio con Mary Halkett, filla de \"sir\" James Halkett de Pitfirrane, Bt. S\u00f3 dous dos seus fillos sobreviviron:\nDespois da morte de Mary, en 1700 \"sir\" William Bruce casou con Magdalen Scott, vi\u00fava dun comerciante de Edimburgo chamado George Clerk. Non tiveron fillos. Magdalen viviu at\u00e9 1752 e ga\u00f1ou a reputaci\u00f3n de xacobita, establecendo unha c\u00e9lula xacobita no seu fogar na cidadela de Leith.\nObras arquitect\u00f3nicas.\nEn 1663 Bruce realizou unha \"viaxe polo estranxeiro\", a\u00ednda que se desco\u00f1ece o seu itinerario. Xa sexa que fose unha viaxe de pracer ou estudando gravados, co\u00f1eceu varios pazos francesas destacadas, inclu\u00edndo o palacio de Vaux-le-Vicomte, o castelo de Bl\u00e9rancourt e o de Balleroy, o \u00faltimo traballo do arquitecto franc\u00e9s Fran\u00e7ois Mansart. Estes dese\u00f1os franceses modernos, que incorporaban trazos desco\u00f1ecidos en Escocia como a dobre pila de habitaci\u00f3ns principais en d\u00faas filas, ali\u00f1adas costas con costas, foron unha inmensa influencia sobre o mozo Bruce. Tam\u00e9n \u00e9 seguro que vise a moderna arquitectura holandesa cando estivo nese pa\u00eds previo \u00e1 Restauraci\u00f3n.\nGran parte dos primeiros traballos de Bruce consistiron en aconsellar a clientes e reconstru\u00edr pazos m\u00e1is que dese\u00f1ar novos edificios do nada. Os pazos Panmure e Leslie (residencia do \"earl\" de Rothes) foran proxectos do construtor principal do rei, John Mylne. En Panmure, a pesar de que Bruce recibiu o cr\u00e9dito polo seu dese\u00f1o anteriormente, as obras foron supervisadas por Alexander Nisbet, e Bruce dese\u00f1ou s\u00f3 as portas e os seus alicerces. En Leslie, Bruce supervisou as obras despois da morte de Mylne e probablemente efectuara as s\u00faas propias emendas. Panmure foi demolida nos anos 1950 e unicamente unha pequena parte do pazo Leslie permanece en p\u00e9 logo do incendio ocorrido no s\u00e9culo XVIII. M\u00e1is tarde, Bruce aconsellou ao duque de Queensberry con respecto aos seus plans sobre o castelo de Drumlanrig.\nBruce tam\u00e9n traballou na s\u00faa propiedade en Balcaskie, Fife, a cal comprara en 1665 e que a\u00ednda se conserva intacta salvo algunhas modificaci\u00f3ns posteriores. El duplicou o plano en L da vivenda, transform\u00e1ndoo nun sim\u00e9trico en U, e poida que constru\u00edra as paredes laterais en curva e os pavill\u00f3ns que conectan coa casa. Gifford, con todo, atrib\u00faeos a unha fase posterior na construci\u00f3n. As paredes en curva, unha forma vista con posterioridade en Hopetoun, foron unha innovaci\u00f3n en caso que fosen efectuadas por Bruce, inspiradas posiblemente polo traballo do italiano Gian Lorenzo Bernini. Nos xard\u00edns coloc\u00e1ronse parterres e socalcos en chanzos ao estilo italiano, con vista a Bass Rock, todo iso inspirado polos xard\u00edns barrocos franceses como Vaux-le-Vicomte. Internamente, Bruce creou unha nova disposici\u00f3n para as habitaci\u00f3ns, e esta disposici\u00f3n interna inspirada no continente europeo, do mesmo xeito que o seu dese\u00f1o de exteriores, foron os motivos polos cales era requirido como arquitecto.\nEn 1670 o duque de Lauderdale encargou a Bruce a remodelaci\u00f3n do castelo de Thirlestane, a s\u00faa casa torre do s\u00e9culo XVI no condado de Border. Bruce, traballando xunto ao construtor principal do rei, Robert Mylne, ampliou o edificio agreg\u00e1ndolle m\u00e1is pavill\u00f3ns e unha nova entrada, e redese\u00f1ou a distribuci\u00f3n interna. Lauderdale seguiu empregando a Bruce durante os anos 1670, nos pazos que ti\u00f1a en Brunstane preto de Edimburgo, e Lethington (logo chamada Lennoxlove), e encarg\u00e1ndolle o dese\u00f1o de novos port\u00f3ns para a s\u00faa propiedade en Inglaterra, o pazo Ham, preto de Londres, en 1671. \u00c9 posible que no pazo Ham Bruce xa estivera involucrado coas obras de remodelaci\u00f3n que se estaban levando a cabo baixo a direcci\u00f3n do arquitecto ingl\u00e9s William Samwell. Mentres traballaba en Thirlestane, Bruce tam\u00e9n dese\u00f1ou a igrexa na cidade pr\u00f3xima de Lauder, o \u00fanico proxecto eclesi\u00e1stico que realizou na s\u00faa totalidade. A igrexa en forma de cruz poder\u00eda estar inspirado na igrexa francesa en Balleroy, Francia, constru\u00edda por Fran\u00e7ois Mansart.\nHolyroodhouse.\nO seu nomeamento como Inspector Xeral das Obras do Rei en Escocia debeuse \u00e1 reconstruci\u00f3n do palacio de Holyrood. F\u00f3ra deste proxecto, s\u00f3 realizou reparaci\u00f3ns menores nos castelos de Edimburgo e Stirling, e nas fortificaci\u00f3ns en Bass Rock. Carlos I pretend\u00eda ampliar e reconstru\u00edr Holyroodhouse, polo que se trazaron os planos nos anos 1630. Con todo, as obras non se efectuaron e en 1650 o palacio incendiouse, destru\u00edndose na s\u00faa totalidade excepto a parte occidental. Bruce foi contratado para dese\u00f1ar e supervisar as obras do construtor Robert Mylne. Os planos de Bruce en realidade foron trazados por Mylne, xa que o primeiro ao parecer carec\u00eda de calidades para o debuxo arquitect\u00f3nico.\nCarlos II criticou os primeiros planos de Bruce para a distribuci\u00f3n interna e, finalmente, aprobouse un esquema mellorado. A construci\u00f3n comezou en xullo de 1671 e para 1674 a maior parte do traballo estaba rematado. Bruce constru\u00edu unha segunda torre g\u00f3tica como reflexo da xa existente, constru\u00edda por Xacobe IV, e creou o bloque con vista ao patio nun estilo cl\u00e1sico e m\u00e1is sobrio. En 1676 comezou a segunda fase da obra, cando o duque de Lauderdale ordenou a Bruce demoler e reconstru\u00edr a fachada occidental, o que en 1679 acabou sendo a entrada principal tal como pode apreciarse na actualidade.\nAdemais, en 1676 Bruce trazou os plans para a finalizaci\u00f3n do Hospital Heriot en Edimburgo, que fora iniciado nos anos 1620. O seu dese\u00f1o para a torre central da fachada sur foi levado a cabo en 1693.\nPazos de campo.\nO primeiro encargo recibido por Bruce para a construci\u00f3n dun novo edificio foi o do pazo Dunkeld para o \"earl\" de Atholl en 1676. O pazo sufrira graves danos en 1654, durante a guerra civil, e Bruce recibiu a tarefa de edificar a s\u00faa substituci\u00f3n (posteriormente demolida). Outro dos primeiros encargos a grande escala foi o do pazo Moncrieffe (1679), que se incendiou en 1957. Todas estes pazos de campo ti\u00f1an por modelo o estilo anglo-holand\u00e9s, o cal fora introducido en Inglaterra por Hugh May e \"sir\" Roger Pratt, pero con detalles provenientes do continente, tales como a labra basta sobre a fachada en Mertoun.\nEn 1675 Bruce mercou a leira de Loch Leven que pertenc\u00eda \u00f3 \"earl\" de Morton. O predio inclu\u00eda unha antiga mansi\u00f3n preto de Kinross, e tam\u00e9n as ru\u00ednas do castelo de Loch Leven, famoso por ter sido o lugar onde Mar\u00eda Estuardo foi encerrada. Tras efectuar reparaci\u00f3ns na vella mansi\u00f3n e comezar coa organizaci\u00f3n dos xard\u00edns, en 1686 Bruce comezou a traballar no seu novo fogar, o pazo Kinross, para o cal empregou \u00f3 construtor Thomas Bauchop. O edificio palladiano garda certo parecido co pazo Coleshill de Roger Pratt (demolida), pero con aspectos que Bruce tomou de construci\u00f3ns francesas. Estes aspectos, que fundamentalmente te\u00f1en orixes cl\u00e1sicas e italianas, incl\u00faen o z\u00f3colo r\u00fastico de pedra e a orde xigante de pilastras corintias (estas \u00faltimas posiblemente estean baseadas nos primeiros dese\u00f1os de Bernini para o Louvre. Despois de perder os seus privilexios pol\u00edticos, Bruce atopouse cada vez m\u00e1is endebedado, o que atrasou a finalizaci\u00f3n do pazo ata 1693. Kinross foi un dos primeiros pazos de campo de estilo palladiano en Escocia, e era reco\u00f1ecido como un dos edificios m\u00e1is exquisitos do pa\u00eds; Daniel Defoe describiuno como \u00aba obra arquitect\u00f3nica m\u00e1is fermosa e uniforme de Escocia\u00bb, e Thomas Pennant chamou a Kinross \u00abo primeiro pazo de arquitectura uniforme do norte de Breta\u00f1a\u00bb.\n\u00daltimos traballos.\nA pesar de perder os seus privilexios e os seus encarceramentos intermitentes, Bruce continuou traballando. Durante os anos 1690 completou Craighall en Fife e Craigiehall preto de Edimburgo. O \u00faltimo, constru\u00eddo para o marqu\u00e9s de Annandale, a\u00ednda segue en p\u00e9 e \u00e9 utilizado como cuartel do Ex\u00e9rcito Brit\u00e1nico Escoc\u00e9s. A partir de 1698 comezou a traballar nun novo pazo para o mozo Charles Hope, nomeado m\u00e1is tarde \"earl\" de Hopetoun. Pazo Hopetoun, preto de Edimburgo, terminouse en 1702 e representa un dos dese\u00f1os m\u00e1is magn\u00edficos realizados por Bruce. Unha vez m\u00e1is, o construtor foi Thomas Bauchop, e novamente inspirouse no estilo anglo-holand\u00e9s, con labra basta francesa. A maior parte da obra de Bruce agora est\u00e1 oculta polo remodelado efectuado durante o s\u00e9culo XVIII por William Adam. Bruce recibiu outro encargo de Hopetoun en 1708 para que constru\u00edse un corredor lateral privado na igrexa de Abercorn. O Loft de Hopetoun ten vista ao interior da igrexa e con\u00e9ctase cun reservado que pos\u00fae unha mira ovalada pola cal pode verse o p\u00falpito.\nEn 1702 o goberno de Stirling encargou a Bruce o dese\u00f1o dun novo \"tolbooth\" para a vila. A construci\u00f3n terminou ao ano seguinte e na actualidade o edificio \u00e9 empregado con fins recreativos. Os \u00faltimos pazos de campo de Bruce foron o pazo Harden (agora co\u00f1ecido como pazo Mertoun), constru\u00eddo para os escoceses dos Borders, e o pazo m\u00e1is pequeno en que traballou, Auchendinny en Midlothian. O seu \u00faltimo traballo realizouno en 1706 en pazo Nairne, para o xacobita lord Nairne. O pazo non se rematou at\u00e9 dous anos despois da morte de Bruce e non se co\u00f1ece con claridade cal foi o alcance da s\u00faa participaci\u00f3n. O pazo Nairne foi demolido en 1760, a\u00ednda que a c\u00fapula foi conservada e instalada no teito do Hospital Rei Xacobe VI na pr\u00f3xima Perth.\nLegado.\nA pesar de que Daniel Defoe chamou a Bruce \u00abo Kit Wren de Breta\u00f1a do norte\u00bb, debido ao seu papel como o verdadeiro fundador da arquitectura cl\u00e1sica do pa\u00eds, Gifford insin\u00faa que os seus logros son m\u00e1is comparables \u00f3s de Hugh May e Roger Pratt. Do mesmo xeito que May e Pratt, Bruce popularizou un estilo de pazo de campo entre a nobreza e fomentou o afastamento dos anacr\u00f3nicos fogares defensivos cara a unha arquitectura m\u00e1is continental e orientada ao lecer. \"Sir\" John Clerk de Penicuik nomeou a Bruce \u00abo principal impulsor da arquitectura neste pa\u00eds\u00bb, mentres que para Colen Campbell, compilador do \"Vitruvius Britannicus\", foi \u00abvalorado con xustiza como o mellor arquitecto do seu tempo nese reino\u00bb. A s\u00faa obra representou unha das maiores influencias para o dese\u00f1o de pazos de campo no s\u00e9culo XVIII, unha influencia que se estendeu por medio dos construtores e delineantes cos que traballou, inclu\u00edndo a Mylne, Bauchop, James Smith e Alexander Edward. En Kinross, a s\u00faa ali\u00f1aci\u00f3n deliberada da vista principal cara \u00e1s ru\u00ednas do castelo de Loch Leven sux\u00edrelle a Howard Colvin \u00abque Bruce, do mesmo xeito que Vanbrugh, ten un lugar reservado na prehistoria do pintoresco\u00bb."}
{"id": "492971", "revid": "1131", "url": "https://gl.wikipedia.org/wiki?curid=492971", "title": "Aparello (construci\u00f3n)", "text": "En arquitectura e construci\u00f3n o aparello, de aparellar, e este do lat\u00edn \"appariculare\", de \"apparare\", \"preparar\", \"dispo\u00f1er\", (tam\u00e9n orixinariamente denominado \"opus\" na arquitectura romana), \u00e9 a forma, estrutura ou disposici\u00f3n construtiva dun muro.\nO aparello dun edificio ou dun muro pode clasificarse segundo o material empregado na s\u00faa construci\u00f3n e na disposici\u00f3n das pezas que o compo\u00f1en.\nO aparellador (hoxe denominado en Espa\u00f1a arquitecto t\u00e9cnico) \u00e9 o principal encargado da cantar\u00eda dun edificio. \u00c9 quen traza os planos e quen dirixe a instalaci\u00f3n das pezas, ademais de ocuparse de funci\u00f3ns moi diversas que van desde a redacci\u00f3n de informes at\u00e9 labores relacionados coa seguridade e a sa\u00fade, a xesti\u00f3n do proceso construtivo, a redacci\u00f3n de proxectos de intervenci\u00f3ns menores e o asesoramento t\u00e9cnico.\nAparellos de pedra.\nD\u00e1selle o nome de \"despeze\" \u00e1 descomposici\u00f3n te\u00f3rica dunha construci\u00f3n nas pezas que o forman, e esta pode ser horizontal, radial, irregular, regular etc. As pedras talladas a escuadra ch\u00e1manse perpia\u00f1os, e a obra realizada con elas denom\u00ednase de \"perpia\u00f1o\" ou de \"cantar\u00eda\".\nO aparello regular div\u00eddese pola dimensi\u00f3n dos perpia\u00f1os en:\nPara os antigos romanos, a medida era de aproximadamente un metro de altura para as fileiras do aparello grande, de medio para as fileiras do aparello mediano e de dez cent\u00edmetros para as fileiras do aparello pequeno.\nSegundo a disposici\u00f3n dos perpia\u00f1os, o aparello recibe diferentes denominaci\u00f3ns:\nSe o aparello \u00e9 irregular e de pedras pequenas que se van colocando a man, recibe o nome de cachotar\u00eda, que \u00e9 o \"opus incertum\" dos romanos, e denom\u00ednase recheo (o \"emplecton\" dos gregos) cando ofrece o muro un paramento exterior regular, estando por dentro os materiais a granel ou en formig\u00f3n compacto. A cachotar\u00eda recibe diferentes denominaci\u00f3ns segundo os materiais utilizados na s\u00faa construci\u00f3n:\nNa esquina do muro disp\u00f3\u00f1ense perpia\u00f1os verticalmente de modo que por un lado se presentan ao longo e, polo outro, ao ancho, o que se denomina \"aparello de maior e menor\". Nos aparellos de ladrillo (o \"opus lateritium\" dos romanos) e nos de cachotar\u00eda adoitan colocarse para maior solidez fileiras verticais de perpia\u00f1o, formando o que se denomina cadeas. Ch\u00e1mase muro escarpado o que toma unha posici\u00f3n oblicua e serve de muro de contenci\u00f3n de terrapl\u00e9ns. O chamado \"aparello toledano\", ao contrario, ten encadeados horizontais e verticais de ladrillo e plementos recheos de cachotar\u00eda.\nHai unha especie de cachotar\u00eda chamada \"de formig\u00f3n\", a formada por un encaixado onde se po\u00f1en pedras mi\u00fadas e barro ou \ncemento. Se s\u00f3 cont\u00e9n barro e escasas pedras chamase \"tapial\". Este ten que apoiarse sobre cimentos ou z\u00f3colos de pedra e adoita levar de treito en treito algunhas fileiras de ladrillo.\nAparellos de ladrillo.\nOs ladrillos, xeralmente cer\u00e1micos, te\u00f1en unhas medidas e un formato determinados e est\u00e1n dese\u00f1ados especificamente para unirse dunha maneira determinada para formaren un muro; por iso, a lei de disposici\u00f3n dos ladrillos nun muro, estipulando desde as dimensi\u00f3ns do muro at\u00e9 os encontros, \u00e9 especialmente r\u00edxida.\nAlg\u00fans tipos de aparello de ladrillo son os seguintes:"}
{"id": "492972", "revid": "111586", "url": "https://gl.wikipedia.org/wiki?curid=492972", "title": "Normativa reintegracionista do galego", "text": "A normativa reintegracionista do galego, tam\u00e9n chamada lusista ou internacional, \u00e9 unha normativa ortogr\u00e1fica e morfol\u00f3xica para o galego que carece do criterio de autoridade que s\u00f3 ten a Real Academia Galega para as cuesti\u00f3ns relativas \u00e1 normativa da lingua galega. Neste caso, a proposta consid\u00e9rase converxente co galego medieval e coa usada no portugu\u00e9s de Portugal e no portugu\u00e9s do Brasil. O movemento que a promove e sustenta \u00e9 co\u00f1ecido como reintegracionismo, dentro do que destaca o labor da AGAL e da s\u00faa \"Comissom Ling\u00fc\u00edstica\" en materia de normativizaci\u00f3n.\nEsta normativa naceu en 1983 coa publicaci\u00f3n do \"Estudo Cr\u00edtico\", obra en que a AGAL analizaba as NOMIG creadas pola RAG e o ILG, estabelecendo ao tempo a s\u00faa propia norma. Na actualidade, despois de actualizaci\u00f3ns derivadas do Acordo Ortogr\u00e1fico de 1990 da lingua portuguesa, a normativa est\u00e1 condensada na obra \"Ortografia Galega Moderna confluente com o Portugu\u00eas no mundo\".\nAntecedentes.\nDesde o Rexurdimento, momento en que se empeza a escribir o galego de forma moderna, os e as distintas autoras empregan distintas graf\u00edas. Algunhas delas, as denominadas posteriormente \"etimoloxicistas\", fac\u00edan escollas m\u00e1is pr\u00f3ximas do lat\u00edn, en especial para o que se refire \u00e1 representaci\u00f3n do fonema fricativo palatal xordo, /\u0283/. A opci\u00f3n maioritaria neses tempos era representalo con \"x\" se ben alg\u00fans autores prefer\u00edan graf\u00edas m\u00e1is pr\u00f3ximas do galego medieval, castel\u00e1n, portugu\u00e9s e lat\u00edn: \"g/j.\"\nA normativa oficial do galego.\nDespois de d\u00e9cadas sen unha ortograf\u00eda oficial para representar o galego, a chegada da democracia e da autonom\u00eda de Galiza en 1978 supuxo un punto de inflexi\u00f3n. O Estatuto de autonom\u00eda de Galicia de 1981 estabelec\u00eda o galego como lingua oficial, e era preciso unha norma para ser ensinada nas escolas e usada polos poderes p\u00fablicos. Nun comezo, o labor normativo estaba nas mans da Comisi\u00f3n Ling\u00fc\u00edstica da Xunta, presidida por Carvalho Calero, quen promov\u00eda unhas normas semellantes \u00e1s actuais pero con aspectos puntuais, como a acentuaci\u00f3n, m\u00e1is pr\u00f3ximas do est\u00e1ndar de portugu\u00e9s contempor\u00e1neo. Finalmente a entidade encargada legalmente do establecemento das normas do galego foi a Real Academia Galega, que seguiu os criterios dos ling\u00fcistas do ILG, condensados no documento chamado NOMIG. Naceu deste xeito a normativa oficial do galego.\nA norma AGAL e a s\u00faa evoluci\u00f3n.\nComo resposta \u00e1s NOMIG, a \"Comissom Lingu\u00edstica\" da AGAL lanza en 1983 o \"Estudo Cr\u00edtico\", unha obra que analizaba de maneira cr\u00edtica os principais puntos da normativa oficial. A obra establece tam\u00e9n a propia proposta normativa da AGAL, converxente coa do portugu\u00e9s europeo, con excepci\u00f3n de certos trazos como o uso do til (~). Estas normas ser\u00edan desenvolvidas m\u00e1is adiante no \"Prontu\u00e1rio Ortogr\u00e1fico Galego\" (1985) e no \"Guia Pr\u00e1tico de Verbos Galegos Conjugados\" (1989), culminando en 1989 coa publicaci\u00f3n dunha segunda edici\u00f3n revisada e ampliada do \"Estudo Cr\u00edtico\". Posteriormente, esta norma sufrir\u00eda pequenas modificaci\u00f3ns, como a inclusi\u00f3n do til de maneira optativa ou a reduci\u00f3n dos grupos -cc- e -ct- para converxer co Acordo Ortogr\u00e1fico da Lingua Portuguesa de 1990.\nEntrementres, dentro do movemento reintegracionista a\u00ednda exist\u00eda unha dualidade interna. Algunhas persoas optaban por ir al\u00e9n da norma da AGAL (\"camiom, dixo...\") e usar na escrita o padr\u00f3n do portugu\u00e9s de Portugal (\"cami\u00e3o, disse...\"). Isto chegou a provocar bastante tensi\u00f3n dentro do movemento, o que dar\u00eda lugar \u00e1 chamada \"conflu\u00eancia normativa\" en 2016. A partir dese momento, unha soa norma re\u00fane todos os usos do reintegracionismo, dando opci\u00f3ns duplas sen mostrar preferencia por ningunha delas. Deste xeito, a norma pasa a ser m\u00e1is descritiva do que prescritiva, deixando que sexan os seus partidarios os que acaben por consolidar as opci\u00f3ns preferentes. Esta nova norma, vixente na actualidade, pode encontrarse na obra \"Ortografia Galega Moderna confluente com o Portugu\u00eas no mundo\".\nPrincipais diferenzas entre a normativa reintegracionista e a oficial.\nA seguir estabel\u00e9cense algunhas das diferenzas m\u00e1is salient\u00e1beis:"}
{"id": "492973", "revid": "72012", "url": "https://gl.wikipedia.org/wiki?curid=492973", "title": "Aparellador", "text": ""}
{"id": "492974", "revid": "48203", "url": "https://gl.wikipedia.org/wiki?curid=492974", "title": "Tvr\u0111a", "text": "Tvr\u0111a, o casco antigo da cidade de Osijek, Croacia, \u00e9 o maior e mellor conservado conxunto de construci\u00f3ns barrocas dese pa\u00eds. Conformado por unha traza italiana constru\u00edda polos Habsburgo na beira dereita do r\u00edo Drava, para o World Monuments Fund (WMF) \u00e9 un \u00abexemplo \u00fanico dun centro urbano barroco militar, administrativo e comercial do s\u00e9culo XVIII\u00bb.\nA traza italiana constru\u00eduse nas inmediaci\u00f3ns da Osijek medieval despois da derrota das forzas otom\u00e1s en 1687, dada a importancia estrat\u00e9xica da cidade. A edificaci\u00f3n comezou en 1712 con base nos planos de Mathias von Kaiserfeld e, posteriormente, Maximilian Gosseau de Henef. Tres anos despois complet\u00e1ronse os cinco baluartes e dous enreixados planificados, mentres que para 1735 conclu\u00eduse a construci\u00f3n da cidade interior e tres basti\u00f3ns adicionais no norte. No momento da s\u00faa conclusi\u00f3n era a fortaleza dos Habsburgo m\u00e1is grande e avanzada na fronteira co Imperio otom\u00e1n. Rodeado con muros e valados, contaba con catro portas principais en cada un dos puntos cardinais. En 1717 engadiuse iluminaci\u00f3n e, a partir de 1751, foi o primeiro sitio de Croacia con subministraci\u00f3n p\u00fablica de auga.\nDespois do Congreso de Berl\u00edn de 1878 reduciuse a s\u00faa importancia militar, pois mellorou a estabilidade na rexi\u00f3n. Pola s\u00faa banda, na d\u00e9cada de 1920 destru\u00edronse a maior\u00eda dos muros e fortificaci\u00f3ns do lugar posto que representaban un obst\u00e1culo para o desenvolvemento de Osijek. S\u00f3 se conservou a porci\u00f3n norte das murallas e a s\u00faa porta, co\u00f1ecida como \u00abporta de auga\u00bb (en ), e partes de dous basti\u00f3ns. As\u00ed mesmo, quedou intacto o centro da cidade que alberga igrexas, museos, escolas, edificios p\u00fablicos, restaurantes e bares. Tam\u00e9n sufriu danos significativos durante a Guerra de Croacia, polo que foi engadida \u00e1 lista de 1996 de sitios m\u00e1is ameazados desenvolvida polo WMF. En 2005, presentouse para a s\u00faa consideraci\u00f3n como posible Patrimonio da Humanidade.\nHistoria.\nEras medieval e otom\u00e1.\nO centro da Osijek medieval, cuxo nome se rexistrou por vez primeira no ano 1196, localiz\u00e1base nas beiras do r\u00edo Drava. Desde comezos do s\u00e9culo XII era un asentamento comercial e portuario, beneficiado pola s\u00faa localizaci\u00f3n ao sur de Buda e P\u00e9cs. Albergou a igrexa rom\u00e1nica da Sant\u00edsima Trindade e entre 1526 e 1687 permaneceu baixo control do Imperio Otom\u00e1n. Con todo, non se modificou significativamente o seu dese\u00f1o, a\u00ednda que con templos isl\u00e1micos e edificios p\u00fablicos adquiriu unha aparencia oriental. Co paso dos anos, conserv\u00e1ronse alg\u00fans rastros dese poboamento.\nAdquiriu reco\u00f1ecemento internacional durante o per\u00edodo otom\u00e1n grazas \u00e1 \u00abponte de Solim\u00e1n\u00bb, cuxa construci\u00f3n iniciou \u0130brahim Pasha o 16 de agosto de 1526 por orde de Suleiman o Magn\u00edfico. Conectaba Osijek con Darda e era un cami\u00f1o de madeira sobre p\u00edas de aproximadamente sete quil\u00f3metros de longo e seis metros de ancho. En 1664, o se\u00f1or feudal croata Nikola Zrinski ordenou incendialo, con todo, reconstru\u00eduse durante o goberno de Suleiman II, para ser reducido a cinzas en 1686 a mans das tropas dos Habsburgo.\nDese\u00f1o e construci\u00f3n.\nPrimeiro dese\u00f1o de finais do s\u00e9culo XVII.\nEn 1687, comezou o desenvolvemento do asentamento militar en Tvr\u0111a cando os ex\u00e9rcitos dos Habsburgo expulsaron aos otom\u00e1ns da cidade no marco da Gran guerra turca. Para Lu\u00eds Guillermo de Baden-Baden, comandante en xefe do ex\u00e9rcito Imperial, a localizaci\u00f3n de Osijek ti\u00f1a unha importancia estrat\u00e9xica excepcional na guerra contra os turcos. Por tanto, instou \u00e1 reparaci\u00f3n das murallas e propuxo a construci\u00f3n dunha fortaleza con base nos principios de enxe\u00f1ar\u00eda militar de Vauban.\nEn 1690, estableceuse o maxistrado da cidade cando a\u00ednda estaban en desenvolvemento os planos para o novo forte. Un documento de agosto do mesmo ano cualificaba de \u00abruinosa\u00bb a condici\u00f3n do asentamento. Dous meses despois, o 29 de outubro, os otom\u00e1ns atacaron por sorpresa. Con todo, foron repelidos grazas a unha defensa ben organizada e, o 6 de novembro, retir\u00e1ronse logo dun breve asedio. Tal suceso apurou a construci\u00f3n das novas fortificaci\u00f3ns. A conversi\u00f3n de Tvr\u0111a nunha fortaleza barroca baseouse nos planos que o enxe\u00f1eiro Mathias von Kaiserfeld ideou en 1691.\nSegundo dese\u00f1o do s\u00e9culo XVIII.\nO plano orixinal de Tvr\u0111a dese\u00f1ouse ante a necesidade de reforzar as murallas da cidade, pero non consideraba o redese\u00f1o do interior e pretend\u00eda un desenvolvemento descontrolado. Por tanto, Maximilian Gosseau de Henef ideou novos planos para un forte na beira dereita do r\u00edo Drava. O enxe\u00f1eiro militar quedou a cargo da planificaci\u00f3n cando xa comezara a construci\u00f3n. A partir de agosto de 1712, enxe\u00f1eiros austr\u00edacos, supervisados por Johann Stephan von Beckers \u2014comandante do forte\u2014, edificaron cuarteis, os cuarteis xerais do persoal, igrexas e mosteiros. Todo foi rodeado por un sistema de fosos, baluartes e sitios para artillar\u00eda con base no dese\u00f1o de Gosseau, que seguiu o modelo das fortificaci\u00f3ns militares holandesas de terras baixas.\nEn 1715, xa se completaran os cinco basti\u00f3ns e dous enreixados planificados. Ao ano seguinte engadiuse unha porta na \u00e1rea oeste que conduc\u00eda a unha porci\u00f3n da cidade co\u00f1ecida como \"Gornji Grad\" (en galego, cidade alta). En 1721, completouse a construci\u00f3n da obra exterior na beira oposta do Drava, dese\u00f1ada como cabeza de ponte e para brindar protecci\u00f3n desde o norte. At\u00e9 1783, engadiuse unha \u00faltima porta, que levaba cara a outra zona da cidade chamada \"Donji grad\" (en galego, cidade baixa). A cidade interior rematouse de constru\u00edr en 1733 e dous anos despois xa exist\u00edan dous basti\u00f3ns adicionais no norte, xunto cunha oficina de correos, unha oficina de construci\u00f3n e un hospital. Por tanto, o forte completo estaba conformado por \u00aboito baluartes, d\u00faas armer\u00edas, dous almac\u00e9ns grandes, os cuarteis xerais da gornici\u00f3n, unha corte militar, unha oficina de construci\u00f3n, un m\u00e9dico da gornici\u00f3n, unha caseta do sentinela, apartamentos de oficiais, un hospital militar e sete cuarteis\u00bb. As fortificaci\u00f3ns abarcaban unha \u00e1rea dunhas oitenta hect\u00e1reas, co que era a maior fortaleza da fronteira co Imperio otom\u00e1n.\nO plano de Gosseau consideraba espazos para a construci\u00f3n de igrexas onde anteriormente se situaban as mesquitas. Nun inicio eses lugares us\u00e1ronse como igrexas, pero en 1709 os franciscanos comezaron a construci\u00f3n dunha igrexa barroca, consagrada en 1732. Pola s\u00faa banda, entre 1699 e 1705 edificouse un mosteiro franciscano ao que se lle engadiu, entre 1731 e 1733, unha nova \u00e1. Tal secci\u00f3n acabou por converterse nun novo mosteiro en 1761. En 1725, logo de levantar o seu propio mosteiro, as xesu\u00edtas empezaron a erixir a igrexa freguesa de San Miguel Arcanxo que, a pesar de estar incompleta, comezouse a utilizar en 1734. En 1730, tam\u00e9n se levantou unha columna da Sant\u00edsima Trindade na praza principal do forte como monumento da peste, que presentaba volutas con pedestais e catro protectores contra a enfermidade. Cincuenta e catro anos despois engad\u00edronse catro pedestais m\u00e1is e a s\u00faa respectiva estatua dun santo. Doutra banda, en 1717, Tvr\u0111a contaba xa con iluminaci\u00f3n e, en 1751, iniciouse nese lugar o primeiro sistema de subministraci\u00f3n p\u00fablica de auga.\nA mediados do s\u00e9culo XVIII hab\u00eda unhas 35 pousadas no lugar, \u00e9 dicir, aproximadamente unha pousada por cada tres edificios do forte. Nun deses sitios quedou o pr\u00edncipe Xos\u00e9 cando visitou Osijek. Xa como Xos\u00e9 II, en 1786, decretou a fusi\u00f3n de \"Gornji Grad\", \"Donji grad\" e Tvr\u0111a nun \u00fanico concello municipal.\nS\u00e9culos XIX e XX.\nXa para a segunda metade do s\u00e9culo XVIII non hab\u00eda \u2014ou hab\u00eda moi poucas\u2014 novas construci\u00f3ns en curso. Incluso o mantemento do forte acabou por converterse nunha carga. En 1809, Osijek recibiu o status de cidade real libre. O seu concello instalouse nun edificio localizado na esquina sueste da praza principal de Tvr\u0111a.\nNo entanto, a s\u00faa importancia militar reduciuse ante o incremento da estabilidade militar e pol\u00edtica na rexi\u00f3n que produciu o Congreso de Berl\u00edn de 1878. Na d\u00e9cada de 1870 demol\u00e9ronse dous basti\u00f3ns no noroeste, o que permitiu a construci\u00f3n do parque de Ambrosio (en ). En 1881, iniciouse a edificaci\u00f3n da Real Escola de Gram\u00e1tica e, en 1890, terminouse a Real Escola Secundaria Xeral. Dezasete anos m\u00e1is tarde levantouse un seminario episcopal na esquina suroeste da praza principal. Os anteriores foron os \u00fanicos edificios constru\u00eddos no interior dos muros de Tvr\u0111a nas \u00faltimas tres d\u00e9cadas do s\u00e9culo XVIII.\nCoa expansi\u00f3n de Osijek, a presenza do forte acabou por entorpecer o desenvolvemento urbano. Por tanto, entre 1923 e 1926, derrubouse a maior\u00eda das murallas para permitir a construci\u00f3n dunha v\u00eda tranviaria el\u00e9ctrica. En 1958, demoleuse a \u00faltima polvoreira, localizada detr\u00e1s da igrexa do Arcanxo Miguel. A pesar da destruci\u00f3n da maior parte das fortificaci\u00f3ns \u2014s\u00f3 se conservaron dous basti\u00f3ns e o muro norte coa s\u00faa \u00abporta de auga\u00bb\u2014, o centro da cidade quedou intacto. Posteriormente, o Ex\u00e9rcito Popular Iugoslavo mantivo unha gornici\u00f3n e un hospital militar no lugar. No entanto, na d\u00e9cada de 1980 abandon\u00e1ronse gradualmente os edificios e adapt\u00e1ronse como talleres para pintores e escultores locais. Doutra banda, a Guerra de Croacia causou danos estruturais no lugar a causa do colapso de teitos, paredes e pisos, o que, \u00e1 s\u00faa vez, ameazou as esculturas e murais que carec\u00edan da debida protecci\u00f3n.\nLegado.\nLogo de perder importancia militar no s\u00e9culo XIX, Tvr\u0111a pasou a ser un centro administrativo, educativo e cultural de Osijek e da rexi\u00f3n. Neste sentido, foi en Tvr\u0111a onde se organizou a primeira escola de Osijek; en 1707, introduciuse o primeiro programa educativo, tempo despois expandido e renovado. Vinte e oito anos despois comezou a funcionar a primeira imprenta. Doutra banda, nas escolas de Tvr\u0111a estudaron os ga\u00f1adores do premio Nobel Leopold Ru\u017ei\u010dka e Vladimir Prelog.\nAs\u00ed mesmo, a reitor\u00eda e a facultade de agricultura da Universidade de Osijek ocuparon o Palacio do comando xeral de Eslavonia, mentres que a facultade de tecnolox\u00eda de alimentos localizouse nun edificio que antigamente se empregaba como hospital militar. De acordo co censo de 2001, no distrito hab\u00eda 10\u00a0277 residentes en 3310 fogares. Pola s\u00faa banda, o interior da fortaleza alberga restaurantes, bares e o Museo de Eslavonia, un dos museos de tipo xeral m\u00e1is grandes de Croacia. O santo patr\u00f3n de Tvr\u0111a \u00e9 o Arcanxo Miguel, cuxa festividade \u201429 de setembro\u2014 conmem\u00f3rase como o d\u00eda da cidade.\nPatrimonio.\nPara o World Monuments Fund (WMF) Tvr\u0111a \u00e9 \u00abexemplo \u00fanico dun centro urbano barroco militar, administrativo e comercial do s\u00e9culo XVIII\u00bb. As\u00ed mesmo, foi engadido na lista tentativa de Croacia para a s\u00faa consideraci\u00f3n como posible Patrimonio da Humanidade. Dados os danos que sufriu durante o conflito militar \u2014ao redor do 90\u00a0% dos edificios sufriron alg\u00fan grao de dano\u2014, foi engadido na lista de 1996 de sitios m\u00e1is ameazados desenvolvida polo WMF. Con todo, non se volveu a agregar desde ent\u00f3n.\nO antigo Palacio do comando xeral de Eslavonia, un plano de Tvr\u0111a e o monumento \u00e1 Sant\u00edsima Trindade m\u00f3stranse no reverso do billete de 200 kunas. Doutra banda, en 1999, estableceuse a Axencia para a Restauraci\u00f3n de Osijek Tvr\u0111a (en ), co obxectivo de protexer, restaurar e revitalizar Tvr\u0111a. O proceso buscaba preservar as caracter\u00edsticas arquitect\u00f3nicas, hist\u00f3ricas e est\u00e9ticas do lugar de acordo cos principios establecidos polo Consello Internacional de Monumentos e Sitios, a\u00ednda que preservando a s\u00faa natureza multifuncional. Considerouse tam\u00e9n a colaboraci\u00f3n internacional, particularmente co Consello de Europa. Tales esforzos l\u00e9vanse a cabo co financiamento conxunto dos gobernos de Croacia, o condado de Osijek-Baranya e a cidade de Osijek."}
{"id": "492975", "revid": "88215", "url": "https://gl.wikipedia.org/wiki?curid=492975", "title": "Campionato Nacional de Monta\u00f1a (Portugal)", "text": "O Campionato Nacional de Monta\u00f1a (en , CNM) \u00e9 a principal competici\u00f3n de carreiras de monta\u00f1a en Portugal. Est\u00e1 organizada pola Federaci\u00f3n Portuguesa de Automobilismo e Karting.\nO campionato consiste en diversas probas nas que cada veh\u00edculo toma a sa\u00edda individualmente para efectuar un mesmo percorrido at\u00e9 unha li\u00f1a de chegada situada a unha altitude superior \u00e1 da li\u00f1a de partida. En cada proba xeralmente real\u00edzanse 3 subidas, sendo contabilizados os tempos das 2 mellores subidas para determinar a clasificaci\u00f3n final.\nO CNM div\u00eddese en varias categor\u00edas e s\u00f3 as categor\u00edas C1 (veh\u00edculos de produci\u00f3n: Grupo N, Grupo A, Super 2000, Grupo R e GT's ) e C2 (veh\u00edculos de competici\u00f3n - F\u00f3rmulas e prototipos deportivos de ata 2000 cc) poden ser campi\u00f3ns absolutos. Ademais destes, hai categor\u00edas C3 (Grupo X), C4 (Super Cars Ralicross), C5 (Veh\u00edculos con homologaci\u00f3n FIA caducada) e C6 (Cl\u00e1sicos).\nA Subida \u00e1 Falperra punt\u00faa para o Campionato Europeo de Monta\u00f1a mentres a Rampa da Covilh\u00e3 ten puntuado para o Europeo e para a Copa Internacional de Monta\u00f1a da FIA.\nHistoria.\nA primeira \"rampa\" (subida) de monta\u00f1a en Portugal disputouse o 10 de xu\u00f1o de 1910 coa Rampa da Pimenteira, situada en Alc\u00e2ntara, cun percorrido de 1500 m e que foi ga\u00f1ada por Estev\u00e3o de Oliveira Fernandes. Desde esa data realiz\u00e1ronse por todo o pa\u00eds diversas probas do mesmo x\u00e9nero, como a Rampa da Falperra disputada a partir de 1927.\nEn 1935 o Autom\u00f3vel Club de Portugal organizou un campionato nacional de subidas que inclu\u00eda as do Gradil, Santar\u00e9m, Bu\u00e7aco, Guimar\u00e3es e do Cabo da Roca (disputada na estrada entre Colares e Cascais). Tam\u00e9n ese ano realizouse en Madeira a 1\u00aa proba automobil\u00edstica organizada na Illa, coa colaboraci\u00f3n t\u00e9cnica do ACP, a Rampa dos Barreiros.\nEn 1973 a Federaci\u00f3n Portuguesa de Automobilismo e Karting entregou os t\u00edtulos de Campi\u00f3n Nacional de Monta\u00f1a-Turismo de Serie e Turismo Especial, algo que non volveu ocorrer ata o ano 2000, formando parte as subidas nese tempo do Campionato Nacional de Velocidade.\nDesde 2014 o Campionato de Nacional de Monta\u00f1a est\u00e1 composto por 8 probas.\nCalendario 2020.\nA seguinte t\u00e1boa amosa o calendario programado nun inicio para o 2020. Con todo, a pandemia por coronavirus obrigou a modificalo, adiando as primeiras probas."}
{"id": "492976", "revid": "1576", "url": "https://gl.wikipedia.org/wiki?curid=492976", "title": "D\u00e9cada de -210", "text": ""}
{"id": "492977", "revid": "1576", "url": "https://gl.wikipedia.org/wiki?curid=492977", "title": "D\u00e9cada de -220", "text": ""}
{"id": "492978", "revid": "1576", "url": "https://gl.wikipedia.org/wiki?curid=492978", "title": "D\u00e9cada de -230", "text": ""}
{"id": "492979", "revid": "1576", "url": "https://gl.wikipedia.org/wiki?curid=492979", "title": "D\u00e9cada de -240", "text": ""}
{"id": "492980", "revid": "1576", "url": "https://gl.wikipedia.org/wiki?curid=492980", "title": "D\u00e9cada de -250", "text": ""}
{"id": "492981", "revid": "1576", "url": "https://gl.wikipedia.org/wiki?curid=492981", "title": "D\u00e9cada de -260", "text": ""}
{"id": "492982", "revid": "1576", "url": "https://gl.wikipedia.org/wiki?curid=492982", "title": "D\u00e9cada de -270", "text": ""}
{"id": "492983", "revid": "1576", "url": "https://gl.wikipedia.org/wiki?curid=492983", "title": "D\u00e9cada de -280", "text": ""}
{"id": "492984", "revid": "1576", "url": "https://gl.wikipedia.org/wiki?curid=492984", "title": "D\u00e9cada de -290", "text": ""}
{"id": "492985", "revid": "1576", "url": "https://gl.wikipedia.org/wiki?curid=492985", "title": "D\u00e9cada de -300", "text": ""}
{"id": "492986", "revid": "1576", "url": "https://gl.wikipedia.org/wiki?curid=492986", "title": "220 a. C.", "text": ""}
{"id": "492987", "revid": "1576", "url": "https://gl.wikipedia.org/wiki?curid=492987", "title": "290 a. C.", "text": ""}
{"id": "492988", "revid": "1576", "url": "https://gl.wikipedia.org/wiki?curid=492988", "title": "256 a. C.", "text": ""}
{"id": "492989", "revid": "1576", "url": "https://gl.wikipedia.org/wiki?curid=492989", "title": "195 a. C.", "text": ""}
{"id": "492990", "revid": "1576", "url": "https://gl.wikipedia.org/wiki?curid=492990", "title": "232 a. C.", "text": ""}
{"id": "492991", "revid": "1576", "url": "https://gl.wikipedia.org/wiki?curid=492991", "title": "279 a. C.", "text": ""}
{"id": "492992", "revid": "1576", "url": "https://gl.wikipedia.org/wiki?curid=492992", "title": "208 a. C.", "text": ""}
{"id": "492993", "revid": "1576", "url": "https://gl.wikipedia.org/wiki?curid=492993", "title": "234 a. C.", "text": ""}
{"id": "492994", "revid": "1576", "url": "https://gl.wikipedia.org/wiki?curid=492994", "title": "235 a. C.", "text": ""}
{"id": "492995", "revid": "1576", "url": "https://gl.wikipedia.org/wiki?curid=492995", "title": "149 a. C.", "text": ""}
{"id": "492996", "revid": "1576", "url": "https://gl.wikipedia.org/wiki?curid=492996", "title": "183 a. C.", "text": ""}
{"id": "492997", "revid": "1576", "url": "https://gl.wikipedia.org/wiki?curid=492997", "title": "239 a. C.", "text": ""}
{"id": "492998", "revid": "1576", "url": "https://gl.wikipedia.org/wiki?curid=492998", "title": "169 a. C.", "text": ""}
{"id": "492999", "revid": "1576", "url": "https://gl.wikipedia.org/wiki?curid=492999", "title": "Anos 110 a. C.", "text": ""}
{"id": "493000", "revid": "1576", "url": "https://gl.wikipedia.org/wiki?curid=493000", "title": "141 a. C.", "text": ""}
{"id": "493001", "revid": "1576", "url": "https://gl.wikipedia.org/wiki?curid=493001", "title": "124 a. C.", "text": ""}
{"id": "493002", "revid": "1576", "url": "https://gl.wikipedia.org/wiki?curid=493002", "title": "127 a. C.", "text": ""}
{"id": "493003", "revid": "1576", "url": "https://gl.wikipedia.org/wiki?curid=493003", "title": "185 a. C.", "text": ""}
{"id": "493004", "revid": "1576", "url": "https://gl.wikipedia.org/wiki?curid=493004", "title": "110 a. C.", "text": ""}
{"id": "493005", "revid": "1576", "url": "https://gl.wikipedia.org/wiki?curid=493005", "title": "109 a. C.", "text": ""}
{"id": "493006", "revid": "1576", "url": "https://gl.wikipedia.org/wiki?curid=493006", "title": "372 a. C.", "text": ""}
{"id": "493007", "revid": "1576", "url": "https://gl.wikipedia.org/wiki?curid=493007", "title": "297 a. C.", "text": ""}
{"id": "493008", "revid": "1576", "url": "https://gl.wikipedia.org/wiki?curid=493008", "title": "340 a. C.", "text": ""}
{"id": "493009", "revid": "5312", "url": "https://gl.wikipedia.org/wiki?curid=493009", "title": "Dorothy Gish", "text": "Dorothy Elizabeth Gish, nada en Dayton o 11 de marzo de 1898 e finada en Rapallo (Italia) o 4 de xu\u00f1o de 1968, foi unha actriz estadounidense de cinema e teatro, ademais de directora e guionista. Dorothy e a s\u00faa irm\u00e1 m\u00e1is vella Lillian foron grandes estrelas do cinema mudo. Dorothy tivo tam\u00e9n grande \u00e9xito no teatro, e foi inclu\u00edda no American Theater Hall of Fame. Dorothy Gish destacou como unha notable c\u00f3mica, e entre os seus filmes moitos foron comedias.\nTraxectoria.\nPrimeiros anos.\nDorothy Gish naceu en Dayton, Ohio. A nai das irm\u00e1s Gish, Mary Robinson McConnell Gish, manti\u00f1a a familia despois de que o seu marido, James Leigh Gish, viaxante, abandonase a familia en Nova York. Mary Gish, que era \"unha antiga actriz e comerciante duns almac\u00e9ns\", mudouse coas s\u00faas fillas a Indiana, onde abriu un negocio de lambetadas e catering. En 1902, con catro anos, Dorothy debutou no teatro interpretando a personaxe de \"Little Willie\" en \"East Lynne\", adaptaci\u00f3n da novela inglesa de 1861 escrita por Ellen Wood.\nEn 1912, a amiga da infancia Mary Pickford presentou as irm\u00e1s ao director D. W. Griffith, e comezaron a actuar como extras para Biograph Studios en Nova York cun salario de 50 d\u00f3lares por semana. Durante o seu traballo inicial coas irm\u00e1s, a Griffith \u00e9ralle dif\u00edcil distinguilas, polo que fixo que Lillian levase un lazo azul no seu cabelo e Dorothy un vermello. As rapazas, especialmente Lillian, impresionaron o director, as\u00ed que as inclu\u00edu no equipo que levou a California para producir filmes al\u00f3.\nInicio da carreira.\nDorothy e a s\u00faa irm\u00e1 debutaron na produci\u00f3n de Griffith de 1912 \"An Unseen Enemy\". Posteiormente interpretou m\u00e1is de cen curtametraxes e longametraxes, moitas veces con Lillian. Non obstante, durante a s\u00faa carreira, Dorothy tivo que lidar coas comparaci\u00f3ns coa s\u00faa irm\u00e1 por parte de cr\u00edticos, actores ou executivos dos estudios.\nAccidente case fatal (1914).\nA incipiente carreira cinematogr\u00e1fica de Dorothy Gish case remata nunha r\u00faa dos \u00c1nxeles o D\u00eda de Acci\u00f3n de Grazas de 1914. O 26 de novembro de 1914, a actriz de dezaseis anos foi golpeada e case morta por un \"autom\u00f3bil de carreiras\". Os xornais e as publicaci\u00f3ns sobre cinema da \u00e9poca informaron do suceso e descibiron as graves feridas de Gish. O accidente case fatal ocorreu mentres Dorothy cami\u00f1aba con Lillian no cruzamento das avenidas Vermont e Prospect. Segundo informes das noticias, despois de que o coche a atropelase, arrastrouna pola r\u00faa entre 40 e 50 p\u00e9s. Outro persoal da pel\u00edcula que estaba parado nunha beirarr\u00faa pr\u00f3xima, inclu\u00eddo D. W. Griffith, foi testemu\u00f1a de como golpeaban a Dorothy. No momento do accidente, Gish estaba acabando unha comedia rom\u00e1ntica de dous rolos co actor W. E. Lawrence. O filme, \"How Hazel Got Even\", xa fora atrasado unha vez por Reliance-Majestic Studios debido a que o director Donald Crisp contraera pneumon\u00eda. A rodaxe da curtametraxe foi posposta de novo durante m\u00e1is dun mes mentres Gish se recuperaba. Orixinalmente prevista para ser estreada o 27 de decembro de 1914, \"How Hazel Got Even\" non foi distribu\u00edda nas salas ata mediados de febreiro de 1915.\n1915-1928.\nTras recuperarse do accidente, Gish volveu \u00e1 s\u00faa carreira cinematogr\u00e1fica o ano seguinte, interpretando unha serie de curtametraxes de dous e tres rolos, as\u00ed como filmes m\u00e1is complexos e longos como as produci\u00f3ns de cinco rolos \"Old Heidelberg\", dirixida por John Emerson, e \"Jordan Is a Hard Road\", de novo baixo a direcci\u00f3n de D. W. Griffith. O atractivo de Dorothy para os produtores e para o p\u00fablico continuou a medrar en 1915, levando a W. E. Keefe a reco\u00f1ecela no n\u00famero de xu\u00f1o de \"Motion Picture Magazine\" como \"unha das estrelas de cinema m\u00e1is populares da pantalla\".\nCinema sonoro e volta ao teatro.\nCando a industria do cinema se converteu no cinema sonoro, Dorothy interpretou un en 1930, o drama criminal brit\u00e1nico \"Wolves\". Antes, en 1928 e 1929, as s\u00faas aparici\u00f3ns na obra de Broadway \"Young Love\" e o seu traballo co director George Cukor renovaran o seu interese nos escenarios e en volver interpretar en vivo. A comedia lixeira demostrara que era moi popular entre a cr\u00edtica e o p\u00fablico de Nova York, en xiras polos Estados Unidos e en produci\u00f3ns en Londres. Estes \u00e9xitos convenc\u00e9rona para facer unha pausa do cinema.\nEn 1939, Dorothy e Lillian Gish atoparon o papel teatral da s\u00faa vida. \u201cDorothy e mais eu fomos ver unha produci\u00f3n neoiorquina de \"Life With Father\", protagonizada por Howard Lindsay e Dorothy Stickney\u201d, escribiu Lillian na s\u00faa autobiograf\u00eda. \u201cTrala representaci\u00f3n dixen: \u2018Esta \u00e9 a obra que estabamos agardando levar polos Estados Unidos\u2019\u201d. Outro \u00e9xito posterior na carreira de Gish foi \"The Magnificent Yankee\", que interpretou en Broadway no Royale Theatre durante a primeira metade de 1946.\nTelevisi\u00f3n e filmes finais.\nA televisi\u00f3n da d\u00e9cada de 1950 ofreceu a moitos int\u00e9rpretes de teatro e cinema a ocasi\u00f3n de aparecer en obras de teatro emitidas en directo. Dorothy adentrouse no novo medio, aparecendo en \"Lux Video Theatre\" da NBC a tarde do 24 de novembro de 1955, nunha produci\u00f3n de \"Miss Susie Slagle's\". Ela e Lillian interpretaran a obra previamente xuntas na pantalla na adaptaci\u00f3n de 1945 de Paramount Pictures.\nDende 1930 e ata a s\u00faa morte, s\u00f3 apareceu en cinco filmes m\u00e1is, inclu\u00eddo \"Our Hearts Were Young and Gay\" (1944), que supuxo un \u00e9xito para Paramount. O director Otto Preminger contratou a Dorothy para o seu filme de 1946, \"Centennial Summer\". Na estrea de 1951 \"The Whistle at Eaton Falls\", filme de cinema negro producido por Louis de Rochemont, Dorothy interpreta a vi\u00fava do dono dun mu\u00ed\u00f1o. Durante ese per\u00edodo, tam\u00e9n fixo varias aparici\u00f3ns na televisi\u00f3n en series antol\u00f3xicas. O seu \u00faltimo papel foi noutra produci\u00f3n de Preminger, \"O cardeal\", en que interpreta a nai do protagonista.\nMorte e legado.\nGish faleceu aos 70 anos en 1968 de pneumon\u00eda nunha cl\u00ednica de Rapallo, Italia, onde fora paciente durante dous anos. A s\u00faa irm\u00e1 estaba ao seu lado. \"The New York Times\" informou de que o d\u00eda seguinte \u00e1 s\u00faa morte o consulado estadounidense en X\u00e9nova estaba a facer arranxos para incinerar o corpo para a s\u00faa volta aos Estados Unidos. As cinzas foron situadas na igrexa Episcopal de San Bertomeu de Nova York no columbario da igrexa. Lillian, que faleceu en 1993, foi enterrada xunto a ela.\nVida persoal.\nDorothy Gish casou s\u00f3 unha vez, con James Malachi Rennie (1890\u20131965), actor canadense que coprotagonizou con ela d\u00faas produci\u00f3ns de 1920, \"Remodeling Her Husband\", dirixida pola s\u00faa irm\u00e1 Lillian, e a comedia \"Flying Pat\". En decembro de 1920, a parella fuxiu a Greenwich, Connecticut, onde casaron nunha cerimonia dobre en que a amiga de Gish, a actriz Constance Talmadge, tam\u00e9n casou co empresario grego John Pialoglou. Gish e Rennie seguiron xuntos ata o seu divorcio en 1935. Dorothy nunca volveu casar."}
{"id": "493010", "revid": "1576", "url": "https://gl.wikipedia.org/wiki?curid=493010", "title": "331 a. C.", "text": ""}
{"id": "493011", "revid": "1576", "url": "https://gl.wikipedia.org/wiki?curid=493011", "title": "Anos 380 a. C.", "text": ""}
{"id": "493012", "revid": "1576", "url": "https://gl.wikipedia.org/wiki?curid=493012", "title": "D\u00e9cada de -380", "text": ""}
{"id": "493013", "revid": "1576", "url": "https://gl.wikipedia.org/wiki?curid=493013", "title": "283 a. C.", "text": ""}
{"id": "493014", "revid": "1576", "url": "https://gl.wikipedia.org/wiki?curid=493014", "title": "289 a. C.", "text": ""}
{"id": "493015", "revid": "1576", "url": "https://gl.wikipedia.org/wiki?curid=493015", "title": "281 a. C.", "text": ""}
{"id": "493016", "revid": "1576", "url": "https://gl.wikipedia.org/wiki?curid=493016", "title": "238 a. C.", "text": ""}
{"id": "493017", "revid": "1576", "url": "https://gl.wikipedia.org/wiki?curid=493017", "title": "313 a. C.", "text": ""}
{"id": "493018", "revid": "1576", "url": "https://gl.wikipedia.org/wiki?curid=493018", "title": "334 a. C.", "text": ""}
{"id": "493019", "revid": "1576", "url": "https://gl.wikipedia.org/wiki?curid=493019", "title": "263 a. C.", "text": ""}
{"id": "493020", "revid": "1576", "url": "https://gl.wikipedia.org/wiki?curid=493020", "title": "325 a. C.", "text": ""}
{"id": "493021", "revid": "1576", "url": "https://gl.wikipedia.org/wiki?curid=493021", "title": "367 a. C.", "text": ""}
{"id": "493022", "revid": "1576", "url": "https://gl.wikipedia.org/wiki?curid=493022", "title": "287 a. C.", "text": ""}
{"id": "493023", "revid": "1576", "url": "https://gl.wikipedia.org/wiki?curid=493023", "title": "371 a. C.", "text": ""}
{"id": "493024", "revid": "1576", "url": "https://gl.wikipedia.org/wiki?curid=493024", "title": "314 a. C.", "text": ""}
{"id": "493025", "revid": "1576", "url": "https://gl.wikipedia.org/wiki?curid=493025", "title": "389 a. C.", "text": ""}
{"id": "493026", "revid": "1576", "url": "https://gl.wikipedia.org/wiki?curid=493026", "title": "362 a. C.", "text": ""}
{"id": "493027", "revid": "1576", "url": "https://gl.wikipedia.org/wiki?curid=493027", "title": "418 a. C.", "text": ""}
{"id": "493028", "revid": "1576", "url": "https://gl.wikipedia.org/wiki?curid=493028", "title": "398 a. C.", "text": ""}
{"id": "493029", "revid": "1576", "url": "https://gl.wikipedia.org/wiki?curid=493029", "title": "465 a. C.", "text": ""}
{"id": "493030", "revid": "1576", "url": "https://gl.wikipedia.org/wiki?curid=493030", "title": "408 a. C.", "text": ""}
{"id": "493031", "revid": "1576", "url": "https://gl.wikipedia.org/wiki?curid=493031", "title": "405 a. C.", "text": ""}
{"id": "493032", "revid": "1576", "url": "https://gl.wikipedia.org/wiki?curid=493032", "title": "496 a. C.", "text": ""}
{"id": "493033", "revid": "1576", "url": "https://gl.wikipedia.org/wiki?curid=493033", "title": "497 a. C.", "text": ""}
{"id": "493034", "revid": "1576", "url": "https://gl.wikipedia.org/wiki?curid=493034", "title": "563 a. C.", "text": ""}
{"id": "493035", "revid": "1576", "url": "https://gl.wikipedia.org/wiki?curid=493035", "title": "483 a. C.", "text": ""}
{"id": "493036", "revid": "1576", "url": "https://gl.wikipedia.org/wiki?curid=493036", "title": "550 a. C.", "text": ""}
{"id": "493037", "revid": "1576", "url": "https://gl.wikipedia.org/wiki?curid=493037", "title": "476 a. C.", "text": ""}
{"id": "493121", "revid": "27155", "url": "https://gl.wikipedia.org/wiki?curid=493121", "title": "2019 novel coronavirus", "text": ""}
{"id": "493122", "revid": "27155", "url": "https://gl.wikipedia.org/wiki?curid=493122", "title": "Novo coronavirus 2019", "text": ""}
{"id": "493130", "revid": "25871", "url": "https://gl.wikipedia.org/wiki?curid=493130", "title": "D\u00e9cada de -310", "text": ""}
{"id": "493131", "revid": "25871", "url": "https://gl.wikipedia.org/wiki?curid=493131", "title": "D\u00e9cada de -320", "text": ""}
{"id": "493132", "revid": "25871", "url": "https://gl.wikipedia.org/wiki?curid=493132", "title": "D\u00e9cada de -330", "text": ""}
{"id": "493133", "revid": "25871", "url": "https://gl.wikipedia.org/wiki?curid=493133", "title": "D\u00e9cada de -340", "text": ""}
{"id": "493134", "revid": "25871", "url": "https://gl.wikipedia.org/wiki?curid=493134", "title": "D\u00e9cada de -350", "text": ""}
{"id": "493135", "revid": "25871", "url": "https://gl.wikipedia.org/wiki?curid=493135", "title": "D\u00e9cada de -360", "text": ""}
{"id": "493136", "revid": "25871", "url": "https://gl.wikipedia.org/wiki?curid=493136", "title": "D\u00e9cada de -370", "text": ""}
{"id": "493137", "revid": "25871", "url": "https://gl.wikipedia.org/wiki?curid=493137", "title": "D\u00e9cada de -390", "text": ""}
{"id": "493138", "revid": "25871", "url": "https://gl.wikipedia.org/wiki?curid=493138", "title": "D\u00e9cada de -400", "text": ""}
{"id": "493139", "revid": "25871", "url": "https://gl.wikipedia.org/wiki?curid=493139", "title": "D\u00e9cada de -410", "text": ""}
{"id": "493141", "revid": "25871", "url": "https://gl.wikipedia.org/wiki?curid=493141", "title": "D\u00e9cada de -420", "text": ""}
{"id": "493142", "revid": "25871", "url": "https://gl.wikipedia.org/wiki?curid=493142", "title": "D\u00e9cada de -430", "text": ""}
{"id": "493143", "revid": "25871", "url": "https://gl.wikipedia.org/wiki?curid=493143", "title": "D\u00e9cada de -440", "text": ""}
{"id": "493144", "revid": "25871", "url": "https://gl.wikipedia.org/wiki?curid=493144", "title": "D\u00e9cada de -450", "text": ""}
{"id": "493145", "revid": "25871", "url": "https://gl.wikipedia.org/wiki?curid=493145", "title": "D\u00e9cada de -460", "text": ""}
{"id": "493146", "revid": "25871", "url": "https://gl.wikipedia.org/wiki?curid=493146", "title": "D\u00e9cada de -470", "text": ""}
{"id": "493147", "revid": "25871", "url": "https://gl.wikipedia.org/wiki?curid=493147", "title": "D\u00e9cada de -480", "text": ""}
{"id": "493148", "revid": "25871", "url": "https://gl.wikipedia.org/wiki?curid=493148", "title": "D\u00e9cada de -490", "text": ""}
{"id": "493149", "revid": "25871", "url": "https://gl.wikipedia.org/wiki?curid=493149", "title": "D\u00e9cada de -500", "text": ""}
{"id": "493150", "revid": "25871", "url": "https://gl.wikipedia.org/wiki?curid=493150", "title": "D\u00e9cada de -510", "text": ""}
{"id": "493151", "revid": "25871", "url": "https://gl.wikipedia.org/wiki?curid=493151", "title": "D\u00e9cada de -520", "text": ""}
{"id": "493152", "revid": "25871", "url": "https://gl.wikipedia.org/wiki?curid=493152", "title": "D\u00e9cada de -530", "text": ""}
{"id": "493153", "revid": "25871", "url": "https://gl.wikipedia.org/wiki?curid=493153", "title": "D\u00e9cada de -540", "text": ""}
{"id": "493154", "revid": "25871", "url": "https://gl.wikipedia.org/wiki?curid=493154", "title": "D\u00e9cada de -550", "text": ""}
{"id": "493155", "revid": "25871", "url": "https://gl.wikipedia.org/wiki?curid=493155", "title": "D\u00e9cada de -560", "text": ""}
{"id": "493156", "revid": "25871", "url": "https://gl.wikipedia.org/wiki?curid=493156", "title": "D\u00e9cada de -570", "text": ""}
{"id": "493157", "revid": "25871", "url": "https://gl.wikipedia.org/wiki?curid=493157", "title": "D\u00e9cada de -580", "text": ""}
{"id": "493158", "revid": "25871", "url": "https://gl.wikipedia.org/wiki?curid=493158", "title": "D\u00e9cada de -590", "text": ""}
{"id": "493159", "revid": "25871", "url": "https://gl.wikipedia.org/wiki?curid=493159", "title": "D\u00e9cada de -600", "text": ""}
{"id": "493160", "revid": "56817", "url": "https://gl.wikipedia.org/wiki?curid=493160", "title": "Kirstine Meyer", "text": "Kirstine Bjerrum Meyer, nada en Sk\u00e6rb\u00e6k (Dinamarca) o 12 de outubro de 1861 e finada o 28 de setembro de 1941, foi unha f\u00edsica danesa. Foi profesora de secundaria durante moitos anos, ao mesmo tempo que investigaba en f\u00edsica.\nTraxectoria.\nGa\u00f1ou a Medalla de Ouro da Real Academia Danesa de Ciencias e Letras en 1899, polo seu estudo sobre a existencia dunha ecuaci\u00f3n xeral de estado para todos os corpos flu\u00eddos, un artigo titulado \"Om overensstemmende Tilstande hos Stofferne\". Doutorouse en f\u00edsica na Universidade de Copenhague en 1909, convert\u00e9ndose na primeira muller danesa en obter un doutoramento en ciencias naturais. A s\u00faa tese, \"Tempurbegrebets Udvikling gennem Tiderne\" (O desenvolvemento do concepto de temperatura ao longo do tempo), \u00e9 un estudo da historia do concepto de temperatura.\nEn 1902 Meyer fundou \"Fysisk Tidsskrift\", a revista danesa de f\u00edsica. Foi a s\u00faa editora ata 1913.\nEn 1925, ela recibiu a Tagea Brandt Rejselegat."}
{"id": "493164", "revid": "89787", "url": "https://gl.wikipedia.org/wiki?curid=493164", "title": "Daphne Jackson", "text": "Daphne Frances Jackson, nada en Peterborough (Reino Unido) o 23 de setembro de 1936 e finada en Guildford o 8 de febreiro de 1991, foi unha f\u00edsica nuclear. En 1971 foi a primeira muller profesora de F\u00edsica no Reino Unido. Reco\u00f1ecida coa Orde do Imperio Brit\u00e1nico en 1987. Un legado tras a s\u00faa morte permitiu a fundaci\u00f3n da Daphne Jackson Trust.\nTraxectoria.\nDaphne Jackson foi \u00e1 Escola primaria do condado de Peterborough para nenas, desde onde puido postularse para facer F\u00edsica no Imperial College London. Foi unha das d\u00faas \u00fanicas alumnas nun curso de 99 estudantes.\nJackson foi \u00e1 Universidade de Surrey para estudar F\u00edsica nuclear, convidada por Lewis Elton ao converterse en xefe do departamento de F\u00edsica do \"Battersea College of Advanced Technology\". Foi profesora al\u00ed e obtivo o seu doutoramento no ano 1962.\nEn 1971, Jackson converteuse na primeira profesora de F\u00edsica de Gran Breta\u00f1a cando foi nomeada pola Universidade de Surrey,\u00e1 idade de 34 anos. Foi decana da Universidade e ocupou outros postos. Ocupou un posto de direcci\u00f3n no Servizo Meteorol\u00f3xico Nacional do Reino Unido e foi presidenta da \"Women's Engineering Society\" e vicepresidenta do Institute of Physics, despois de ser o seu membro m\u00e1is novo.\nJackson fixo campa\u00f1a polos dereitos das mulleres e decepcionouse ao ver que as mulleres con talento quedaban en traballos humildes porque non pod\u00edan volver a retomar a s\u00faa carreira despois dun descanso. En 1985, Jackson ideou un plan para axudar a estas mulleres permit\u00edndolles traballar durante dous anos para que puidesen adaptarse \u00e1 s\u00faa disciplina despois de tomarse un descanso para ter un fillo, ser coidadoras ou simplemente seguir a carreira do seu esposo en lugar da s\u00faa propia. Jackson dixo: \"\"Imaxina unha sociedade que permitir\u00eda a\" \"Marie Curie\" \"apilar andeis nun supermercado simplemente porque tomou un descanso na s\u00faa carreira por raz\u00f3ns familiares\".\"\nPublicou 55 artigos sobre o uso da f\u00edsica nuclear en medicina. Reco\u00f1ecida coa Orde do Imperio Brit\u00e1nico no ano 1987. Morreu en Guildford en 1991 de cancro, enfermidade que axudaba a combater a trav\u00e9s do seu traballo co Instituto de Investigaci\u00f3n do Cancro e o Hospital Royal Marsden.\nLegado.\nA Medalla e o Premio Daphne Jackson, establecidos en 2016, na s\u00faa honra, son outorgados polo Institute of Physics \"a contribuci\u00f3ns excepcionais noveis en educaci\u00f3n sobre F\u00edsica e para ampliar a participaci\u00f3n dentro dela\".\nO \"Daphne Jackson Trust\" foi fundado en 1992, baixo o seu legado, co fin de axudar a moitas persoas talentosas a regresar \u00e1s s\u00faas carreiras STEM despois de ter unha familia ou facer unha pausa na s\u00faa carreira."}
{"id": "493169", "revid": "89787", "url": "https://gl.wikipedia.org/wiki?curid=493169", "title": "Ja'far al-Sadiq", "text": "Ja\u02bffar ibn Mu\u1e25ammad a\u1e63-\u1e62\u0101diq (en ), nado en Medina o 23 de abril de 702 e finado na mesma cidade o 14 de decembro de 765, foi un estudoso e cient\u00edfico musulm\u00e1n do s\u00e9culo VIII co\u00f1ecido como Imam Ja\u2018far al-\u1e62\u0101diq ou simplemente as-Sadiq (o Veraz). Est\u00e1 considerado Imam e fundador da escola de xurisprudencia Ja'fari by Twelver por xi\u00edsmo ismail\u00ed e a principal figura nas escolas Hanafi e Maliki da xurisprudencia sunnita. Era descendente do califa Ali e de Fatimah, filla de Mahoma por parte do seu pai, Muhammad al-Baqir, e de Abu Bakr as-Siddiq a trav\u00e9s de Muhammad ibn Abu Bakr por parte da s\u00faa familia materna, Umm Farwah bint al-Qasim. Muhammad ibn Abi Bakr foi criado por Ali, mais non era fillo del. Ali adoitaba dicir: \"Muhammad Ibn Abu Bakr \u00e9 o meu fillo, mais pola li\u00f1axe de Abu Bakr\". Al-Sadiq foi o sexto Imam para os Twelvers, est\u00e1 reco\u00f1ecido pola maior\u00eda do xi\u00edsmo como Imam, e \u00e9 venerado no sunnismo como transmisor de hadiths, e polo tanto prominente ulema, e un m\u00edstico para o sufismo. A pesar do amplo rango de atribuci\u00f3ns en numerosas disciplinas relixiosas, non se conservan escritos producidos por Ja'far.\nAl-Sadiq herdou a posici\u00f3n de im\u00e1n do seu pai na s\u00faa trintena. Como im\u00e1n xi\u00edta, al-Sadiq permaneceu alleo dos conflitos pol\u00edticos que envolv\u00edan a rexi\u00f3n, evitando as moitas petici\u00f3ns de apoio que recib\u00eda dos rebeldes. Foi v\u00edtima de certo acoso dos califas ab\u00e1sidas e foi finalmente, segundo os musulm\u00e1ns xi\u00edtas, envelenado por orde do califa Al-Mansur. Ademais da s\u00faa conexi\u00f3n coas escolas sunnitas de xurisprudencia, foi unha figura significativa na formulaci\u00f3n da doutrina xi\u00edta. As tradici\u00f3ns conservadas de al-Sadiq son m\u00e1is numerosas que todos os hadiths rexistrados de todos os demais im\u00e1ns combinados. Como fundador da xurisprudencia Ja'fari, al-Sadiq tam\u00e9n elaborou as doutrinas de \"Nass\" (designaci\u00f3n inspirada pola divindade de cada im\u00e1n polo im\u00e1n previo) e de \"Ismah\" (infalibilidade dos im\u00e1ns), ademais da Taqiyyah.\nA cuesti\u00f3n da sucesi\u00f3n despois da morte de al-Sadiq foi causa da divisi\u00f3n entre o xi\u00edsmo que consideraba o seu fillo m\u00e1is vello, Isma'il (que morrera antes que o seu pai) como o seguinte im\u00e1n, e os que cr\u00edan que o seu terceiro fillo Musa al-Kadhim era o im\u00e1n. O primeiro grupo pasou a ser co\u00f1ecido como ismail\u00eds e o segundo, maior, foi denominado Ja'fari ou Twelvers."}
{"id": "493170", "revid": "47401", "url": "https://gl.wikipedia.org/wiki?curid=493170", "title": "Ya`far as-Sadiq", "text": ""}
{"id": "493171", "revid": "15490", "url": "https://gl.wikipedia.org/wiki?curid=493171", "title": "Jes\u00fas Gayoso (garda civil)", "text": "Jes\u00fas Gayoso Rey, nado en Mieres (Asturias) en 1971 e finado en Logro\u00f1o o 27 de marzo de 2020, foi un garda civil galego.\nTraxectoria.\nDe familia de garda civ\u00eds de Begonte, a pesar de nacer en Asturias onde o seu pai estaba destinado, criouse na cidade da Coru\u00f1a. Gayoso ingresou na Academia Xeral Militar en 1991, e obtivo o t\u00edtulo de tenente. Despois de traballar en Madrid, axi\u00f1a se incorporou ao Grupo de Acci\u00f3n R\u00e1pida (GAR) da Garda Civil, a unidade de operaci\u00f3ns especiais, que ten a s\u00faa sede en Logro\u00f1o, na Rioxa, en 1996, primeiro como tenente e despois como capit\u00e1n. Asumiu o seu mando en 2014, xa como tenente coronel. Participou en varias misi\u00f3ns internacionais do GAR en Afganist\u00e1n, Tunisia, Mauritania, Turqu\u00eda ou Honduras.\nComo mando dese grupo participou no illamento da vila de Haro durante a pandemia de coronavirus, dado que nesa vila rioxana hab\u00eda unha gran cantidade de casos. A\u00ednda que non estivo directamente no sitio, crese que o contaxio a trav\u00e9s de persoas que si estiveron causoulle a Gayoso a enfermidade, e finalmente a morte."}
{"id": "493172", "revid": "23204", "url": "https://gl.wikipedia.org/wiki?curid=493172", "title": "Olvidados (filme)", "text": "Olvidados \u00e9 un filme boliviano de 2013 escrito por Elia Petridis e dirixido por Carlos Bolado. Conta a historia da represi\u00f3n e os asasinatos asociados coa Operaci\u00f3n C\u00f3ndor apoiada polos Estados Unidos de Am\u00e9rica. Foi escollido como candidato de Bolivia para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "493173", "revid": "98629", "url": "https://gl.wikipedia.org/wiki?curid=493173", "title": "Casa da Moeda de Polonia", "text": "A Casa da Moeda de Polonia (en polaco: \"Mennica Polska\") \u00e9 unha sociedade an\u00f3nima de titularidade p\u00fablica, con sede en Varsovia, que ten en exclusividade a concesi\u00f3n da cu\u00f1axe de moeda de curso legal e de produtos de investimento en Polonia. A compa\u00f1\u00eda cotiza na Bolsa de Varsovia, o que a converte na primeira casa de moeda do mundo con esta particularidade.\nA Casa da Moeda de Polonia \u00e9 membro fundador da Federaci\u00f3n Internacional da Medalla de Arte (FIDEM).\nHistoria.\nLogo da elecci\u00f3n de Stanislaw August Poniatowski como novo rei, encomend\u00f3uselle levar a cabo unha reforma monetaria e o establecemento dunha nova casa de moeda, para a cu\u00f1axe de moedas de ouro, prata e cobre, as\u00ed como medallas e condecoraci\u00f3ns. Para a s\u00faa construci\u00f3n escoll\u00e9ronse en 1765 uns terreos na r\u00faa Bielanska, en Varsovia, e en xaneiro de 1766 tr\u00f3uxose desde Dresden o reputado artista Jan Filip Holzhaeusser, para se facer cargo da nova ceca, que estivo conclu\u00edda en febreiro dese mesmo ano.\nEn 1791 comezaron a utilizarse as inciais ou ., da locuc\u00f3n latina \"Monetaria Varsoviensis\", gravadas sobre os ducados e nas moedas de prata producidas na nova ceca. Este sinal acabou por dar lugar a que en 1965 se fixase o monograma \"m / w\" como marca de ceca da Casa da Moeda de Polonia.\nComo resultado da terceira partici\u00f3n de Polonia (1795), a Casa da Moeda quedou nas mans do Tesouro de Prusia durante catorce anos, nos que permaneceu pechada, ata que en 1810 retomou a s\u00faa actividade para cu\u00f1ar moeda a nome do rei de Saxonia Frederico Augusto, que exerc\u00eda o seu poder sobre o Ducado de Varsovia.\nDurante o levantamento de novembro de 1830 contra o ameazante dominio ruso, a ceca de Varsovia cu\u00f1ou moeda dos insurxentes e, logo da derrota ante o ex\u00e9rcito ruso, en 1832 emitiu a primeira moeda biling\u00fce en ruso e polaco, co dobre valor facial de 15 kopeks / 1 zloty. Este feito foi o antecedente da progresiva introduci\u00f3n da moeda rusa en Polonia durante o Reino do Congreso, ata a substituci\u00f3n total da propia, o que deu lugar ao pechamento da Casa da Moeda de Polonia en 1868 polas autoridades tsaristas.\nLogo da proclamaci\u00f3n da segunda rep\u00fablica en 1918, reactivouse a ceca de Varsovia, agora en mans do Estado polaco, e para iso inaugurouse un novo edificio en 1924. A Casa da Moeda de Polonia recibiu o monopolio da cu\u00f1axe de moeda do novo estado e comezou a usar nas s\u00faas moedas a imaxe dunha aguia como s\u00edmbolo nacional.\nA ocupaci\u00f3n alem\u00e1 de 1939 e 1940 deu como resultado a destruci\u00f3n das instalaci\u00f3ns e a confiscaci\u00f3n dos metais preciosos e da maior parte dos fondos do gabinete numism\u00e1tico que se creara en 1926. Baixo os bombardeos dos alem\u00e1ns cu\u00f1\u00e1ronse moedas de emerxencia en cinc para a s\u00faa circulaci\u00f3n no territorio ocupado. En 1945, logo da recuperaci\u00f3n da liberdade, a actividade ordinaria da Casa da Moeda retomouse nun novo edificio na r\u00faa Markowska e logo volveuse trasladar en 1952 a unhas novas instalaci\u00f3ns na r\u00faa Zelazna. As primeiras destas moedas de posguerra amosan a data de 1949.\nEn 1966 produciuse a primeira cu\u00f1axe conmemorativa da ceca polaca, en conmemoraci\u00f3n dos 1.000 anos de Estado polaco.\nEn 1991 colocouse a primeira pedra da nova sede da Casa da Moeda de Polonia, que foi inaugurada o 26 de setembro de 1994 polo presidente Lech Walesa. Tam\u00e9n en 1991 celebrouse o 225 aniversario da fundaci\u00f3n da instituci\u00f3n, coa cu\u00f1axe dunha moeda conmemorativa, a primeira bimet\u00e1lica do pa\u00eds.\nEn 1994, a entidade tomou a forma de sociedade an\u00f3nima co Tesouro do Estado como \u00fanico propietario, baixo a denominaci\u00f3n de \"Mennica Panstwowa S.A\". (cambiado a \"Mennica Polska S.A.\" en 2005), e o 7 de abril de 1998 comezou a s\u00faa cotizaci\u00f3n na bolsa de valores de Varsovia.\nEn 1996 a empresa iniciou un cami\u00f1o de internacionalizaci\u00f3n exportando \u00e1 Casa da Moeda de Lituania, en Vilnius, discos para a cu\u00f1axe das s\u00faas moedas, e cu\u00f1ando moedas de prata para Ucra\u00edna.\nPremios acadados.\nEsta \u00e9 unha listaxe dos premios acadados polas moedas producidas na Casa da Moeda de Polonia nos \u00faltimos anos:"}
{"id": "493174", "revid": "98629", "url": "https://gl.wikipedia.org/wiki?curid=493174", "title": "Fran\u00e7oise Dorl\u00e9ac", "text": "Fran\u00e7oise Paulette Louise Dorl\u00e9ac, nada en Par\u00eds o 21 de marzo de 1942 e finada en Niza o 26 de xu\u00f1o de 1967, foi unha actriz e modelo francesa, irm\u00e1 m\u00e1is vella de Catherine Deneuve, coa que protagonizou o musical de 1967, \"Les demoiselles de Rochefort\". Outros dos seus filmes foron \"L'homme de Rio\" de Philippe de Broca, \"La peau douce\" de Fran\u00e7ois Truffaut, \"Cul-de-sac\" de Roman Polanski e \"Where the Spies Are\" de Val Guest.\nTraxectoria.\nPrimeiros filmes.\nDorl\u00e9ac era filla dos actores Maurice Dorl\u00e9ac e Ren\u00e9e Simonot. Delgada, guapa e loura, debutou en \"Les Loups dans la bergerie\" (1960), dirixida por Herv\u00e9 Bromberger. A continuaci\u00f3n apareceu en \"Les portes claquent\" (1960) con Dany Saval e a s\u00faa irm\u00e1 Catherine Deneuve. Dorl\u00e9ac tivo un pequeno papel en \"Ce soir ou jamais\" (1961) con Anna Karina do director Michel Deville, \"La fille aux yeux d'or\" (1961) con Marie Lafor\u00eat, \"Tout l'or du monde\" (1961) con Bourvil, e \"Adorable menteuse\" (1961) de Deville.\nDorl\u00e9ac foi a protagonista do filme de Jean-Pierre Cassel \"La gamberge\" (1962) e unha das peresonaxes principais no telefilme, \"Les trois chapeaux claques\" (1962), direxido por Jean-Pierre Marchand. Volveu reunirse con Cassel en \"Ars\u00e8ne Lupin contre Ars\u00e8ne Lupin\" (1962) e foi un dos moitos nomes que apareceu en \"Teuf-teuf\" (1963).\nEstrela en Francia.\nDorl\u00e9ac deu o salto ao estrelado internacional ao interpretar a protagonista de \"L'homme de Rio\" (1964) protagonizado por Jean-Paul Belmondo e dirixido por Philippe de Broca. A este, seguiuno \"La peau douce\" (1964) direxida por Fran\u00e7ois Truffaut.\nApareceu en \"The Gentle Art of Seduction\" (1964) con Belmondo e Jean-Paul Brialy, e coa s\u00faa irm\u00e1 nun papel secundario. Foi tam\u00e9n unha das estrelas francesas que apareceu en \"La ronde\" (1964) de Roger Vadim, apareceu no programa de televisi\u00f3n \"Les petites demoiselles\" (1964), dirixido por Deville e protagonizado por De Broca e en \"La chasse \u00e0 l'homme\" (1964), con Belmondo e Catherine Deneuve.\nCarreira internacional.\n\"L'homme de Rio\" e \"La peau douce\" foron apreciadas internacionalmente e Dorl\u00e9ac recibiu unha oferta para interpretar a protagonista nun filme \u00e9pico financiado por Hollywood, \"Genghis Khan\" (1965). Posteriormente foi o interese rom\u00e1ntico de David Niven nun filme de esp\u00edas da MGM, \"Where the Spies Are\" (1966).\nDorl\u00e9ac interpretou unha esposa ad\u00faltera na comedia negra de Roman Polanski \"Cul-de-sac\" (1966), rodada no Reino Unido. Volveu a Francia para protagonizar unha adaptaci\u00f3n televisiva da novela de Prosper M\u00e9rim\u00e9e \"Julie de Chaverny ou la Double M\u00e9prise\" (1966) dirixida por Marchand. Ent\u00f3n uniuse a Gene Kelly e a s\u00faa irm\u00e1 Catherine, nese momento xa unha estrela cinematogr\u00e1fica, en \"Les demoiselles de Rochefort\" (1967), homenaxe aos musicais cl\u00e1sicos de Hollywood.\nO seu \u00faltimo papel foi a protagonista de \"Billion Dollar Brain\" (1967) con Michael Caine, que interpretaba o esp\u00eda Harry Palmer.\nFalecemento.\nDorl\u00e9ac estaba no limiar da s\u00faa carreira cando faleceu o 26 de xu\u00f1o de 1967 nun accidente de tr\u00e1fico. Perdeu o control do seu Renault 10 alugado e golpeou un poste de sinalizaci\u00f3n a dez quil\u00f3metros de Niza na sa\u00edda de Villeneuve-Loubet na autoestrada La Proven\u00e7ale. O coche envorcou e comezou a arder. Estaba de cami\u00f1o ao aeroporto de Niza e ti\u00f1a medo de perder o seu voo. Foi vista tratando de sa\u00edr do coche, mais foi incapaz de abrir a porta. A polic\u00eda identificou o seu corpo s\u00f3 por un fragmento dun talonario de cheques, un diario e o seu carn\u00e9 de conducir.\nFoi enterrada na tumba familiar situada en Seine-Port (Seine-et-Marne), onde ela pasaba a s\u00faa infancia.\nHomenaxes.\nA canci\u00f3n \"Elle avait mon \u00e2ge\", con letra de Michelle Senlis e m\u00fasica de Jean Ferrat, interpretada en 1967 por Isabelle Aubret, \u00e9 unha homenaxe a Fran\u00e7oise Dorl\u00e9ac e a Nicole Berger, falecida en abril de 1967, tam\u00e9n nun accidente de tr\u00e1fico.\nDorl\u00e9ac \u00e9 mencionada na letra da canci\u00f3n \"Le Film de Polanski\", publicada no \u00e1lbum \"Raconte-toi\" de 1975 do cantautor Yves Simon.\nA praza situada diante da estaci\u00f3n de Rochefort foi bautizada como Fran\u00e7oise-Dorl\u00e9ac en 1992 e o concello de Par\u00eds decidiu as\u00ed mesmo en abril de 2013 bautizar como place Fran\u00e7oise-Dorl\u00e9ac \u00e1 v\u00eda CN/18 do quartier des Grandes-Carri\u00e8res do 18e arrondissement de Par\u00eds, place o\u00f9 se situent \u00e9galement une \u00e9cole maternelle e tam\u00e9n unha escola elemental.\nO 15 de outubro de 2010 no Ch\u00e2teau de Courson en Courson-Monteloup, Catherine Deneuve participou na presentaci\u00f3n dunha nova variedade de camelia bautizada \"Fran\u00e7oise Dorl\u00e9ac\"."}
{"id": "493175", "revid": "98629", "url": "https://gl.wikipedia.org/wiki?curid=493175", "title": "Zona Sur (filme)", "text": "Zona Sur \u00e9 un filme boliviano de 2009 dirixido por Juan Carlos Valdivia. Foi filmada na zona sur dos barrios de Calacoto e La Florida, da cidade da Paz, en Bolivia. Foi escollido como candidato de Bolivia para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado.\nSinopse.\nConta a situaci\u00f3n dunha familia de clase alta e como esta lida cos conflitos internos, as\u00ed como coa s\u00faa relaci\u00f3n cos seus empregados, que son de orixe ind\u00edxena. A historia trata sobre a vida dunha nai de familia divorciada con tres fillos a quen cr\u00eda pola s\u00faa conta. Na s\u00faa casa conviven cos seus empregados de ra\u00edces aimar\u00e1s.\nReco\u00f1ecementos.\nO filme participou en varios festivais internacionais como o de Huelva en Espa\u00f1a, o do Novo Cinema Latinoamericano da Habana, o Festival Internacional de Cinema de Toquio e o Festival de Cinema de Sundance de 2010, obtendo neste \u00faltimo os premios a mellor direcci\u00f3n e mellor gui\u00f3n na categor\u00eda internacional."}
{"id": "493176", "revid": "65337", "url": "https://gl.wikipedia.org/wiki?curid=493176", "title": "Zloty", "text": ""}
{"id": "493178", "revid": "72012", "url": "https://gl.wikipedia.org/wiki?curid=493178", "title": "Jes\u00fas Gayoso", "text": "O nome de Jes\u00fas Gayoso pode referirse a:"}
{"id": "493179", "revid": "65337", "url": "https://gl.wikipedia.org/wiki?curid=493179", "title": "Casa de Moeda de Polonia", "text": ""}
{"id": "493180", "revid": "65337", "url": "https://gl.wikipedia.org/wiki?curid=493180", "title": "Casa da Moeda de Varsovia", "text": ""}
{"id": "493181", "revid": "65337", "url": "https://gl.wikipedia.org/wiki?curid=493181", "title": "Ceca de Polonia", "text": ""}
{"id": "493182", "revid": "65337", "url": "https://gl.wikipedia.org/wiki?curid=493182", "title": "Ceca de Varsovia", "text": ""}
{"id": "493183", "revid": "65337", "url": "https://gl.wikipedia.org/wiki?curid=493183", "title": "Casa de Moeda de Varsovia", "text": ""}
{"id": "493184", "revid": "65337", "url": "https://gl.wikipedia.org/wiki?curid=493184", "title": "Mennica Polska", "text": ""}
{"id": "493185", "revid": "23204", "url": "https://gl.wikipedia.org/wiki?curid=493185", "title": "Los Andes no creen en Dios", "text": "Los Andes no creen en Dios \u00e9 un filme boliviano de 2007 dirixido por Antonio Eguino. \u00c9 un drama ambientado nunha vila mineira dos Andes na d\u00e9cada de 1920. Foi escollido como candidato de Bolivia para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente foi descualificado."}
{"id": "493186", "revid": "23204", "url": "https://gl.wikipedia.org/wiki?curid=493186", "title": "American Visa", "text": "American Visa \u00e9 un filme boliviano-mexicano de 2005 escrito e dirixido por Juan Carlos Valdivia. Est\u00e1 ambientado na cidade da Paz, Bolivia. Foi escollido como candidato de Bolivia para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado.\nConta a historia de Mario, un profesor ingl\u00e9s retirado no campo boliviano. Deixando a s\u00faa carreira, a s\u00faa casa, a s\u00faa cidade e o seu pasado, ponse en marcha para acadar o seu so\u00f1o de ver os Estados Unidos."}
{"id": "493188", "revid": "98629", "url": "https://gl.wikipedia.org/wiki?curid=493188", "title": "Filipe VI de Francia", "text": "Filipe VI de Francia, Filipe de Valois, chamado \"o Afortunado\", nado no castelo de Fontainebleau en 1293 e finado en Nogent le Rotrou o 22 de agosto de 1350, foi conde de Valois, Anjou e Maine (1325 - 1328); rexente de Francia (1328) e rei de Francia (1328 - 1350), o primeiro da dinast\u00eda Valois.\nTraxectoria.\nFamilia.\nFillo de Carlos I de Valois e da s\u00faa primeira esposa Margarida de Anjou. Era neto por li\u00f1a paterna do rei Filipe III de Francia e Isabel de Arag\u00f3n, e polo tanto sobri\u00f1o de Filipe IV de Francia, e neto por li\u00f1a materna do rei Carlos II de N\u00e1poles e Mar\u00eda de Hungr\u00eda. En xullo de 1313 casou con Xoana de Borgo\u00f1a, filla do duque Roberto II de Borgo\u00f1a e da princesa In\u00e9s de Francia. Desta uni\u00f3n naceron:\nO 29 de xaneiro de 1349, en Brie casou en segundas nupcias con Branca de \u00c9vreux, filla dos reis Filipe III de \u00c9vreux e Xoana II de Navarra. Desta uni\u00f3n naceu unha filla p\u00f3stuma:\nAscenso ao trono.\nO rei Carlos IV de Francia morreu o 1 de febreiro de 1328 no castelo de Vincennes sen deixar ning\u00fan herdeiro masculino. Non obstante, a s\u00faa terceira esposa, Xoana de \u00c9vreux, estaba embarazada, e a posibilidade de que fose var\u00f3n levou ao establecemento da rexencia de Filipe de Valois, curm\u00e1n do seu pai, durante os restantes meses de embarazo. Ao dar a luz, de novo unha nena, Filipe de Valois converteuse no novo rei de Francia pola forza da lei s\u00e1lica. Non foi as\u00ed no Reino de Navarra, onde a Lei s\u00e1lica non estaba presente e que permitiu a instauraci\u00f3n da ra\u00ed\u00f1a Xoana II de Navarra, filla de Lu\u00eds X de Francia.\nFilipe VI foi coroado na catedral de Reims o 29 de maio de 1328, a pesar da oposici\u00f3n do rei Eduardo III de Inglaterra, neto de Filipe IV de Francia por li\u00f1a materna, que tam\u00e9n pretenda o trono franc\u00e9s e que foi unha das causas do inicio da Guerra dos Cen Anos. O h\u00e1bil rei ingl\u00e9s afirmou que, pola \"fragilitas sexus\", as mulleres estaban, en efecto, exclu\u00eddas do trono, pero que pod\u00edan ceder aos seus fillos os dereitos de sucesi\u00f3n. Non obstante isto, Eduardo aceptou o feito consumado e rendeu homenaxe ao novo rei o 6 de xu\u00f1o de 1329 polo seu ducado de G\u00fciena nunha cerimonia en Amiens, para asegurar as\u00ed a paz con Francia e a non intervenci\u00f3n deste pa\u00eds nos asuntos de Escocia, pero fracasou niso, dado que Francia decidiu continuar a apoiar \u00e1 s\u00faa aliada escocesa.\nA Guerra dos Cen Anos.\nEste conflito armado comezou mal para Francia, xa que os ingleses destru\u00edron a frota francesa na costa de Zelandia, na batalla naval de Sluys, en 1340, e a finais de novembro de 1342, unha forza inglesa, liderada por Eduardo III de Inglaterra e comandada por William de Bohun desembarcou en Brest e comezou a avanzar cara a Gwened, cerc\u00e1ndoa. A presenza dun gran e experto ex\u00e9rcito ingl\u00e9s en Breta\u00f1a ameazaba o Ducado de Blois e a coroa de Francia e Filipe VI reuniu con urxencia un poderoso ex\u00e9rcito, que marchou contra Eduardo. A nova paridade de forzas estimulou a ambos reis para establecer a tregua de Malestroit o 19 de xaneiro de 1343, deixando a disputada cidade de Gwened baixo a custodia do papado, daquela en Avignon, e Eduardo volveu a Inglaterra o 23 de xaneiro, destinada a durar ata o 29 de setembro de 1346.\nEn 1346 o ex\u00e9rcito franc\u00e9s foi derrotado na batalla de Cr\u00e9cy, polo que os anos seguintes os ingleses conquistaron Calais. Despois destas derrotas, Filipe VI asinou unha tregua con Eduardo III que durou ata 1350, ano da morte do rei Filipe. Depreciou a moeda e endebedouse, establecendo numerosos impostos para tentar corrixir a situaci\u00f3n financeira, como a gabela sobre o sal, para tratar de facer fronte aos altos custos da guerra.\nDespois de perder Calais, os Estados Xerais neg\u00e1ronse a lle dar m\u00e1is cartos a Filipe VI para iniciar a conquista de Inglaterra. En 1348 Francia foi devastada pola peste negra, que nos anos seguintes matou a un terzo da poboaci\u00f3n, inclu\u00edda a ra\u00ed\u00f1a Xoana.\nFilipe VI morreu en Nogent le Rotrou e foi posteriormente enterrado na catedral de Saint-Denis. "}
{"id": "493192", "revid": "23204", "url": "https://gl.wikipedia.org/wiki?curid=493192", "title": "Pandemia por coronavirus de 2019\u20132020", "text": ""}
{"id": "493193", "revid": "23204", "url": "https://gl.wikipedia.org/wiki?curid=493193", "title": "Di buen d\u00eda a pap\u00e1", "text": "Di buen d\u00eda a pap\u00e1 \u00e9 un filme boliviano de 2005 dirixido por Fernando Vargas. \u00c9 unha coproduci\u00f3n entre Bolivia, a Arxentina e Cuba. Foi escollido como candidato de Bolivia para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "493194", "revid": "1576", "url": "https://gl.wikipedia.org/wiki?curid=493194", "title": "Enfermidade do coronavirus 2019", "text": ""}
{"id": "493196", "revid": "1576", "url": "https://gl.wikipedia.org/wiki?curid=493196", "title": "Guerra sovi\u00e9tico-polaca", "text": ""}
{"id": "493197", "revid": "23204", "url": "https://gl.wikipedia.org/wiki?curid=493197", "title": "Dependencia sexual", "text": "Dependencia sexual \u00e9 un filme boliviano de 2003 dirixido por Rodrigo Bellott. A historia c\u00e9ntrase nas vidas de cinco persoas novas que est\u00e1n empezando a constru\u00edr a s\u00faa identidade sexual. A maior\u00eda dos actores non son profesionais. Foi escollido como candidato de Bolivia para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "493198", "revid": "27155", "url": "https://gl.wikipedia.org/wiki?curid=493198", "title": "Enfermidade por coronavirus 2019", "text": ""}
{"id": "493199", "revid": "98629", "url": "https://gl.wikipedia.org/wiki?curid=493199", "title": "Jon\u00e1s y la ballena rosada", "text": "Jon\u00e1s y la ballena rosada \u00e9 un filme boliviano-mexicano de 1995 dirixido por Juan Carlos Valdivia. Bas\u00e9ase na novela de 1987 escrita por Jos\u00e9 Wolfango Montes Vannuci, e conta a historia de Jonas, un fot\u00f3grafo que ten unha relaci\u00f3n rom\u00e1ntica coa s\u00faa cu\u00f1ada.\nFoi escollido como candidato de Bolivia para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "493202", "revid": "1888", "url": "https://gl.wikipedia.org/wiki?curid=493202", "title": "Pedro Ojeda de la Riva", "text": "Pedro Ojeda de la Riva, nado en Valladolid en 1918 e finado en Vigo en decembro de 1997, foi un pol\u00edtico espa\u00f1ol.\nTraxectoria.\nCombateu na guerra civil alcanzando o grao de alf\u00e9rez provisional. Foi nomeado delegado provincial de excombatentes de Pontevedra en 1942 e xefe comarcal de Falange de Vigo. Foi o impulsor da Cruz dos Ca\u00eddos de Vigo, que finalmente se erixir\u00eda en 1959, sendo concelleiro co alcalde Tom\u00e1s P\u00e9rez Lorente. Foi director da Mutualidade Siderometal\u00farxica e delegado de Mutualidades. Foi nomeado administrador do Hospital Xeral de Vigo. Foi presidente da Hermandad de Alf\u00e9reces Provisionales."}
{"id": "493204", "revid": "98629", "url": "https://gl.wikipedia.org/wiki?curid=493204", "title": "Kolmanskop", "text": "Kolmanskop (Afrikaans, ) \u00e9 unha cidade pantasma no Deserto do Namib no sur de Namibia, a dez quil\u00f3metros no interior da cidade portuaria de L\u00fcderitz. Leva o nome dun condutor de transporte chamado Johnny Coleman que, durante unha tormenta de area, abandonou o seu carro de bois nunha pequena inclinaci\u00f3n fronte ao asentamento. Foi nunha \u00e9poca unha pequena pero moi rica vila mineira, agora \u00e9 un destino tur\u00edstico dirixido pola empresa conxunta Namibia - De Beers.\nHistoria.\nEn 1908, o traballador Zacharias Lewala atopou un diamante mentres traballaba nesta \u00e1rea e mostrouno ao seu supervisor, o inspector ferroviario alem\u00e1n August Stauch. Dado que a zona era rica en diamantes, os mineiros alem\u00e1ns comezaron a asentarse e pouco despois o Imperio Alem\u00e1n declarou unha grande \u00e1rea como Sperrgebiet, comezando a explotar o xacemento de diamantes.\nImpulsados \u200b\u200bpola enorme riqueza dos primeiros mineiros de diamantes, os residentes constru\u00edron a vila no estilo arquitect\u00f3nico dunha cidade de Alema\u00f1a, con servizos e instituci\u00f3ns que inclu\u00edan un hospital, sala de festas, central el\u00e9ctrica, escola, pista de birlos, teatro e pavill\u00f3n de deportes, casino, f\u00e1brica de xeo e o primeiro equipamento de Raios X do hemisferio sur, as\u00ed como o primeiro tranv\u00eda de \u00c1frica. Ti\u00f1a un enlace ferroviario a L\u00fcderitz. As radiograf\u00edas non se faci\u00e1n por motivos m\u00e9dicos, sen\u00f3n para controlar que ningh\u00fan traballador se tragara un diamante para roubalo.\nA cidade comezou a declinar despois da segunda guerra mundial cando os diamantes comezaron a esgotarse lentamente. A principios dos anos 50, a zona estaba en declive. O descubrimento en 1928 dos dep\u00f3sitos m\u00e1is ricos de diamantes nunca co\u00f1ecidos, nas terrazas da praia a 270\u00a0km ao sur de Kolmanskop, preto do r\u00edo Orange acelerou a desaparici\u00f3n da cidade. Moitos dos habitantes da cidade marcharon, cara ao sur, ao novo descubrimento, deixando as s\u00faas casas e posesi\u00f3ns atr\u00e1s. No novo xacemento de diamantes unicamente era necesario explorar as praias, fronte a unha explotaci\u00f3n m\u00e1is dif\u00edcil en Kolmaskop. A cidade abandonouse en 1956. A forza xeol\u00f3xica do deserto provocou que a d\u00eda de hoxe os turistas cami\u00f1en a trav\u00e9s de casas enterradas na area. Kolmanskop \u00e9 moi popular entre os fot\u00f3grafos polos seus escenarios nos que a area do deserto reclama esta cidade que unha vez foi pr\u00f3spera e no que o clima \u00e1rido conserva a arquitectura eduardiana tradicional da zona. Debido \u00e1 s\u00faa situaci\u00f3n dentro da \u00e1rea restrinxida (\"Sperrgebiet\") do deserto de Namib, os turistas necesitan un permiso para entrar na cidade."}
{"id": "493208", "revid": "72012", "url": "https://gl.wikipedia.org/wiki?curid=493208", "title": "EchoStar 105", "text": ""}
{"id": "493209", "revid": "72012", "url": "https://gl.wikipedia.org/wiki?curid=493209", "title": "EchoStar 23", "text": ""}
{"id": "493211", "revid": "23204", "url": "https://gl.wikipedia.org/wiki?curid=493211", "title": "Branquinho da Fonseca", "text": "Ant\u00f3nio Jos\u00e9 Branquinho da Fonseca, nado na Mort\u00e1gua o 4 de maio e finado en Cascais o 7 de maio de 1974, foi un escritor portugu\u00e9s.\nOs seus primeiros textos eran asinados co pseud\u00f3nimo Ant\u00f3nio Madeira. Probou varios modos e x\u00e9neros literarios, desde o poema l\u00edrico \u00e1 novela, pasando polo texto dram\u00e1tico e o poema en prosa, mais, como el mesmo dic\u00eda, a s\u00faa \"expresi\u00f3n natural\" era o conto. Como artista, interesouse tam\u00e9n pola fotograf\u00eda, o dese\u00f1o, o cinema e o design gr\u00e1fico. Foi conservador do Rexistro Civil en Marv\u00e3o e Nazar\u00e9, e do Museo-Biblioteca Conde de Castro Guimar\u00e3es en Cascais. Por proposta s\u00faa, foi creado en 1958, o Servi\u00e7o de Bibliotecas Itinerantes da Funda\u00e7\u00e3o Calouste Gulbenkian, o cal hab\u00eda de dirixir at\u00e9 o ano da s\u00faa morte. En homenaxe del, o Concello de Cascais creou o Premio Branquinho da Fonseca de Conto Fant\u00e1stico en 1995 e, en 2001, foi institu\u00eddo o Premio Branquinho da Fonseca Expresado/Gulbenkian nunha colaboraci\u00f3nentre a Fundaci\u00f3n Calouste Gulbenkian e o xornal Expresso.\nVida.\nFillo de Clotilde Madeira Branquinho e do escritor Tom\u00e1s da Fonseca, Branquinho da Fonseca naceu en Mort\u00e1gua e completou os primeiros anos do instituto en Lisboa, partindo despois para Co\u00edmbra, onde terminou os seus estudos secundarios. Licenciouse en Dereito na Facultade de Dereito de Co\u00edmbra, o ano de 1930. A\u00ednda como estudante participou da fundaci\u00f3n da revista \"Tr\u00edptico\" (1924 - 1925), da cal se publicaron 9 n\u00fameros, dirixida por un grupo de poetas novos como Vitorino Nem\u00e9sio, Afonso Duarte e Ant\u00f3nio de Sousa.\nEn 1926 fai a s\u00faa estrea literaria coa obra \"Poemas\". O ano seguinte, m\u00e1is precisamente o d\u00eda 10 de marzo, cando a\u00ednda era estudante de Dereito, funda, xuntamente con Jos\u00e9 R\u00e9gio e Jo\u00e3o Gaspar Sim\u00f5es, a revista \"Presen\u00e7a\", considerada o marco inicial da segunda fase do modernismo portugu\u00e9s, ou \"presencista\". Para comprendermos Branquinho da Fonseca, \"deberemos lembrar a principal caracter\u00edstica dese movemento: a total liberdade de creaci\u00f3n art\u00edstica, movida pola necesidade de cada cal poder asumir a s\u00faa propia verdade e sensibilidade, dende a asunci\u00f3n dun individualismo subxectivo bastante descomprometido co social e o pol\u00edtico [...]\". Exerceu o cargo de director da revista at\u00e9 o 16 de xu\u00f1o de 1930, data en que, conxuntamente con Miguel Torga e Edmundo de Bettencourt, se desconecta definitivamente da \"Presen\u00e7a\", indignado cos novos rumbos que esta tomaba, unha vez que consideraba haber imposci\u00f3n de l\u00edmites \u00e1 liberdade creativa. A\u00ednda nese ano, funda en conxunto con Miguel Torga a revista \"Sinal\", da cal s\u00f3 foi publicado un n\u00famero, sendo substitu\u00eddo na direcci\u00f3n da \"Presen\u00e7a\" por Adolfo Casais Monteiro.\nEn 1932 pasa a exercer a funci\u00f3n de Conservador no Museo Biblioteca Conde de Castro Guimar\u00e3es.\nNo exercicio das s\u00faas funci\u00f3ns como Conservador crea, en 1953, o proxecto dunha biblioteca-itinerante, a primeira. do x\u00e9nero en Portugal. Consecuentemente, \u00e9 convidado, en 1959, por Azeredo Perdig\u00e3o para fundar e dirixir a Funda\u00e7\u00e3o Calouste Gulbenkian. Entre esta data e o ano en que faleceu (1974), per\u00edodo en que permaneceu \u00e1 cabeza do referido proxecto, o escritor non volveu publicar ning\u00fan libro de creaci\u00f3n persoal, t\u00e9ndose limitado \u00e1 edici\u00f3n de antolox\u00edas tem\u00e1ticas.\nTen unha r\u00faa co seu nome na Amadora e outra en Cascais, Portugal.\nObra.\nFormalmente diversificada, a obra de Branquinho da Fonseca non deixa de ser, no entanto, direccionada cara a unha orientaci\u00f3n est\u00e9tico-literaria nitidamente cont\u00edstica, da cal son testemu\u00f1o as obras \"Caminhos Magn\u00e9ticos\", \"O Bar\u00e3o\", \"Rio Turvo\" e \"Bandeira Preta\". Mesmo a \u00fanica novela do escritor, \"Porta de Minerva\" (1947), af\u00e1stase dunha sintaxe subordinativa t\u00edpica na novela \u201cm\u00e1is convencional\u201d e aprox\u00edmase a unha estrutura descosida e fragmentada, sendo constitu\u00eddo por un conxunto de narrativas breves interligadas pola recorrencia dun espazo social ben determinado.\nAs\u00ed, no seu todo, pero de forma m\u00e1is marcada na vertente do conto, a obra de Branquinho da Fonseca f\u00edrmase nun \"gusto polo m\u00edtico, o simb\u00f3lico, vinculado a un permanente sabor de aventura literaria, evidente na experimentaci\u00f3n de novas soluci\u00f3ns estruturais e mesmo situacionais\", chegando a ser clasificada como \"realismo fant\u00e1stico\", unha vez que consegue \"suxerir un ton de misterio, de medo ou pesadelo indefinido, de constante sorpresa na persecuci\u00f3n dun impreciso ideal, sen por\u00e9n desprendernos dun senso de verosemellanza.\"\nEnc\u00f3ntrase colaboraci\u00f3n da s\u00faa autor\u00eda no semanario \"Mundo Literario\" (1946-1948) e na revista \"Litoral\" (1944-1945).\n\"O Bar\u00e3o\".\nFoi publicado baixo o pseud\u00f3nimo de Antonio da Madeira en 1942. Son varias as fontes que apuntan \"O Bar\u00e3o\" como a obra-prima de Branquinho da Fonseca e, tam\u00e9n, como unha das m\u00e1is not\u00e1beis da novel\u00edstica portuguesa de todos os tempos. Con todo, hai discordancia canto ao x\u00e9nero a que a obra pertence: uns defenden que se trata dun conto, outros dunha novela.\nO texto da obra est\u00e1 composto pola narraci\u00f3n da viaxe dun inspector escolar a unha zona remota da provincia, onde ir\u00e1 encontrar, na noite da chegada, a figura dun arist\u00f3crata exc\u00e9ntrico e decadente, o \"Bar\u00e3o\", que aos poucos se vai tornando enigm\u00e1tico, exercendo unha fascinaci\u00f3n cada vez maior sobre o narrador e adquirindo un estatuto m\u00edtico, quer polo modo como domina o seu estra\u00f1o microcosmos, quer pola maxia desa noite case irreal en que ambos os dous ir\u00e1n po\u00f1er unha rosa no \"castelo da Bela-Adormecida\".\nO filme \"O Bar\u00e3o\", 2010, de Edgar Pera, foi baseado nesta obra.\nO 13 de ullo de 1981 foi feito Grande-Oficial da Orde Militar de Sant'Iago da Espada a t\u00edtulo p\u00f3stumo."}
{"id": "493212", "revid": "89787", "url": "https://gl.wikipedia.org/wiki?curid=493212", "title": "Real Academia de Ciencias Morais e Pol\u00edticas", "text": "A Real Academia de Ciencias Morais e Pol\u00edticas (en espa\u00f1ol, Real Academia de Ciencias Morales y Pol\u00edticas), creada en 1857, \u00e9 unha das oito Reais Academias que hai en Espa\u00f1a e que forman o Instituto de Espa\u00f1a (xunto coa Real Academia Espa\u00f1ola, Real Academia da Historia, Real Academia de Ciencias Exactas, F\u00edsicas e Naturais, Real Academia de Belas Artes de San Fernando, Real Academia Nacional de Medicina, Real Academia de Xurisprudencia e Lexislaci\u00f3n e a Real Academia Nacional de Farmacia).\nA Academia \u00e9 un foro de encontro de personalidades relevantes nas ciencias sociais, econ\u00f3micas, filos\u00f3ficas pol\u00edticas e xur\u00eddica que se configura coma un espazo de debate sobre ideas e cuesti\u00f3ns centrais da nosa sociedade, coma un centro difusor de co\u00f1ecemento e coma un laboratorio de investigaci\u00f3n e de cr\u00edtica.\nTraxectoria.\nCreouse aos vinte d\u00edas despois de aprobar a Lei de Instruci\u00f3n P\u00fablica mediante un Real Decreto do 30 de setembro de 1857 durante o reinado de Isabel II de Espa\u00f1a.\nO prop\u00f3sito desta instituci\u00f3n era \"cultivar a ciencia moral e pol\u00edtica\", e o seu obxectivo era reunir todo o movemento pol\u00edtico e social da \u00e9poca, arredor dun modelo semellante ao inspirado pola Real Academia da Historia. Daquela, f\u00f3ronse incorporando membros destacados da era isabelina como o progresista Salustiano de Ol\u00f3zaga Almandoz ou os m\u00e1is moderados Juan Bravo Murillo e Modesto Lafuente y Zamalloa, xunto con investigadores en ciencias sociais.\nA directiva da Academia est\u00e1 composta por un presidente e outros cinco membros que exercen funci\u00f3ns executivas e aseguran o cumprimento dos estatutos e regulamentos. A Xunta est\u00e1 composta por acad\u00e9micos e as s\u00faas funci\u00f3ns son a elecci\u00f3n da directiva e do seu presidente por un per\u00edodo de tres anos e distribu\u00edr aos acad\u00e9micos nas comisi\u00f3ns e secci\u00f3ns, que en 2006 foron as de ciencias filos\u00f3ficas, ciencias pol\u00edticas e xur\u00eddicas, ciencias sociais e ciencias econ\u00f3micas. Ademais das permanentes, a Academia pode crear comisi\u00f3ns provisionais para temas espec\u00edficos e pos\u00fae unha biblioteca con m\u00e1is de cen mil volumes.\nA s\u00faa sede est\u00e1 situada dende a s\u00faa fundaci\u00f3n en Madrid, na Casa y Torre de los Lujanes (o edificio civil m\u00e1is antigo de Madrid), na que, nos primeiros anos compartiu os espazos coa Real Academia de Ciencias Exactas, F\u00edsicas e Naturais e coa Real Sociedad Econ\u00f3mica Matritense de Amigos del Pa\u00eds.\nAo longo da s\u00faa historia foron membros da Academia pol\u00edticos e xuristas como Francisco Mart\u00ednez de la Rosa, Antonio Alcal\u00e1 Galiano, Antonio C\u00e1novas del Castillo, o Conde de Toreno, Julian Besteiro, Faustino Rodr\u00edguez-San Pedro, Manuel Fraga Iribarne, Manuel Jim\u00e9nez de Parga, Gregorio Peces-Barba e outras personalidades de diferentes especialidades en ciencias sociais como Antonio Cavanilles y Centi, Marcelino Men\u00e9ndez Pelayo, Jos\u00e9 Ortega y Gasset, Joaqu\u00edn Ruiz-Gim\u00e9nez Cort\u00e9s, Salvador de Madariaga ou Enrique Fuentes Quintana .\nDesde xaneiro de 2015 est\u00e1 presidida por Juan Velarde Fuertes.\nAcad\u00e9micos numerarios.\n(Datos de agosto de 2015) "}
{"id": "493216", "revid": "65337", "url": "https://gl.wikipedia.org/wiki?curid=493216", "title": "Gabinete Numism\u00e1tico da Casa da Moeda de Polonia", "text": "O Gabinete Numism\u00e1tico da Casa da Moeda de Polonia (en polaco: \"Gabinet Numizmatyczny Mennicy Polskiej\") \u00e9 un museo numism\u00e1tico dependente da ceca p\u00fablica polaca, sito no n\u00famero 11 da r\u00faa Walic\u00f3w, en Varsovia. Desde abril de 2017 o museo est\u00e1 temporalmente pechado ao p\u00fablico.\nHistoria.\nO Gabinete Numism\u00e1tico da Casa da Moeda de Polonia estableceuse en 1926, baixo a coordinaci\u00f3n do numism\u00e1tico e coleccionista de Varsovia Karol Plage, como o seu primeiro conservador. Outras fontes dan como data da s\u00faa fundaci\u00f3n 1924 ou 1928.\nA colecci\u00f3n do Gabinete chegou a alcanzar m\u00e1is de 70.000 pezas, principalmente moedas (tanto circulantes como de colecci\u00f3n), a\u00ednda que tam\u00e9n abrangueu numerosas medallas e diversos artefactos, ferramentas e equipamentos utilizados na s\u00faa cu\u00f1axe. Outra parte dos seus fondos corresponde aos libros da ceca, nos que quedou constancia de todos os artigos fabricados pola Casa da Moeda de Polonia desde a \u00e9poca do reinado de Stanis\u0142aw August Poniatowski, fundador da ceca en 1766.\nPor\u00e9n, a ocupaci\u00f3n alem\u00e1 en 1939, na segunda guerra mundial, non s\u00f3 provocou a grave deterioraci\u00f3n dos edificios da Casa da Moeda, sen\u00f3n tam\u00e9n a confiscaci\u00f3n de metais preciosos e dos fondos do Gabinete Numism\u00e1tico polas autoridades do Terceiro Reich, que foron trasladados a Alema\u00f1a e diseminados. Soamente puido conservarse arredor do 10 % dos fondos das colecci\u00f3ns, que foran ocultadas polo daquela conservador W. Terlecki; estes fondos permaneceron desde ent\u00f3n en Polonia. En \u00e9pocas m\u00e1is recentes engadiuse \u00e1 colecci\u00f3n unha serie de medallas dedicadas \u00e1 figura do papa Xo\u00e1n Paulo II.\nOs fondos conservados do Gabinete Numism\u00e1tico da Casa da Moeda de Polonia estiveron expostos na planta baixa dun edificio de oficinas no n\u00famero 11 da r\u00faa Walic\u00f3w, en Varsovia, ata o 1 de abril de 2017, cando a instalaci\u00f3n pechou ata novo aviso para a realizaci\u00f3n de labores de inventario."}
{"id": "493218", "revid": "65337", "url": "https://gl.wikipedia.org/wiki?curid=493218", "title": "Gabinet Numizmatyczny Mennicy Polskiej", "text": ""}
{"id": "493223", "revid": "27155", "url": "https://gl.wikipedia.org/wiki?curid=493223", "title": "Doenza por coronavirus 2019", "text": ""}
{"id": "493230", "revid": "72012", "url": "https://gl.wikipedia.org/wiki?curid=493230", "title": "Arquitecto t\u00e9cnico", "text": ""}
{"id": "493232", "revid": "1822", "url": "https://gl.wikipedia.org/wiki?curid=493232", "title": "R\u00edo Lethes", "text": "Na Grecia antiga, Lete ou Lethe (en grego antigo \u03bb\u03ae\u03b8\u03b7; [\u02c8l\u03b5\u02d0t\u032a\u02b0\u03b5\u02d0], grego moderno: [\u02c8Li\u03b8i]) significa literalmente \"esquecemento\". O ant\u00f3nimo \u00e9 a palabra grega para \"verdade\" - Al\u00e9theia.\nNa mitolox\u00eda grega, Lete \u00e9 un dos r\u00edos do Hades. Aqueles que beb\u00edan a auga ou incluso tocaban a s\u00faa auga experimentar\u00edan un esquecemento completo.\nLete \u00e9 tam\u00e9n unha das n\u00e1iades, filla da deusa Eris, dama da discordia, irm\u00e1 de Algos, Limos, Horcos e Ponos .\nAlgunhas relixi\u00f3ns esot\u00e9ricas ensinaron que hab\u00eda outro r\u00edo, o Mnem\u00f3sine, e beber das s\u00faas augas recordar\u00edache todo e acadar\u00edase a omnisciencia. Aos iniciados ensin\u00e1baselles que se se lles daba a opci\u00f3n de cal r\u00edo beber despois da morte, deber\u00edan beber do Mnem\u00f3sine en lugar do Lete. Os dous r\u00edos aparecen en varios versos inscritos en placas de ouro a partir do s\u00e9culo IV a.C., en Turium, no sur de Pen\u00ednsula italiana e en todo o mundo grego.\nR\u00edo Lete.\nO \"r\u00edo Lete\" (do grego \u039b\u03ae\u03b8\u03b7 L\u1ebfth\u00ea, \"esquecemento\" ou \"ocultaci\u00f3n\") \u00e9 un r\u00edo do Hades onde quen beb\u00eda das s\u00faas augas esquec\u00edan as s\u00faas vidas pasadas. Logo, Lete comezou a simbolizar o esquecemento.\nA s\u00faa situaci\u00f3n no Inframundo (dominios de Hades) \u00e9 contraditoria. Nalgunhas versi\u00f3ns, Lete est\u00e1 nos Campos Elisios, os seus habitantes quedar\u00edan no Para\u00edso durante 1.000 anos ata que rematou toda a terra deles, logo, bebendo das augas do Lete, esqueceron toda a s\u00faa vida e reencarn\u00e1ronse ou realizaron a metempsicose (reencarnaci\u00f3n, en seres da mesma ou outras especies). Noutras versi\u00f3ns, Lete estaba no campo de Asfodelos no Inframundo, un lugar de melancol\u00eda, onde os mortos non sufr\u00edan tormentos. A s\u00faa situaci\u00f3n m\u00e1is aceptada est\u00e1 nos Campos Elisios.\nO r\u00edo Lete na \"Divina Comedia\".\nNa Divina Comedia, de Dante Alighieri, mest\u00faranse tradici\u00f3ns pag\u00e1s gregas e tradici\u00f3ns cat\u00f3licas. Na segunda parte da obra, o Purgatorio, Lete aparece como un r\u00edo de cuxas augas os pecadores tiveron que beber para borrar os seus pecados cometidos, e unha vez borrados polos castigos purificadores do Purgatorio, entrar no ceo."}
{"id": "493235", "revid": "89787", "url": "https://gl.wikipedia.org/wiki?curid=493235", "title": "Vitorino Nem\u00e9sio", "text": "Vitorino Nem\u00e9sio Mendes Pi\u00f1eiro da Silva, nado na Praia da Vitoria (Azores) o 19 de decembro de 1901 e finado en Lisboa o 20 de febreiro de 1978, foi escritor portugu\u00e9s: poeta, novelista, cronista, acad\u00e9mico e intelectual dos Azores que se destacou como autor de \"Mao Tempo no Canal\", e profesor da Facultade de Letras da Universidade de Lisboa.\nTraxectoria.\nFillo de Vitorino Gomes da Silva e de Maria da Gloria Mendes Pi\u00f1eiro, na infancia a vida non lle correu ben en termos de \u00e9xito escolar, unha vez que foi expulsado do Instituto de Angra, e suspendeu o 5.\u00ba ano, feito que o levou a sentirse incomprendido polos profesores. Do per\u00edodo do Instituto de Angra, s\u00f3 gardou boas lembranzas de Manuel Ant\u00f3nio Ferreira Deusdado, profesor de Historia, que o introduciu na vida das Letras.\nCon 16 anos de idade, Nem\u00e9sio desembarcou por primeira vez na cidade da Horta para se presentar aos exames, como alumno externo do Liceu Nacional da Horta. Acabou por conclu\u00edr o Curso Geral dos Liceus, o 16 de xullo de 1918, coa cualificaci\u00f3n de \"dez valores\".\nA s\u00faa estad\u00eda na Horta foi curta, de maio a agosto de 1918. O 13 de agosto o xornal \"O Tel\u00e9grafo\" daba noticia de que Nem\u00e9sio, a pesar de ser un \"fedello\", un ano antes de chegar \u00e1 Horta, enviara un exemplar de \"Canto Matinal\", o seu primeiro libro de poes\u00eda (publicado en 1916), ao director do Tel\u00e9grafo, Manuel Em\u00eddio.\nA pesar da tenra idade, Nem\u00e9sio chegou \u00e1 Horta xa imbu\u00eddo dalg\u00fans ideais republicanos, pois en Angra do Hero\u00edsmo xa participara en reuni\u00f3ns literarias, republicanas e anarco-sindicalistas, sendo influenciado polo seu amigo Jaime Brasil, cinco anos m\u00e1is vello (primeiro mentor intelectual que o marcou para sempre) e por outras persoas tal como Lu\u00eds da Silva Ribeiro, avogado, e Gerv\u00e1sio Lima, escritor e bibliotecario.\nEn 1918, ao final da primeira guerra mundial, a Horta posu\u00eda un intenso comercio mar\u00edtimo e unha impresionante animaci\u00f3n nocturna, unha vez que se constitu\u00eda en porto de escala obrigatoria, local de reabastecemento de frotas e de repouso de mari\u00f1eiros. Na Horta estaban instaladas as compa\u00f1\u00edas dos Cabos Telegr\u00e1ficos Submarinos, que convert\u00edan a cidade nun \"n\u00f3 de comunicaci\u00f3ns\" mundiais. Ese ambiente cosmopolita contribu\u00edu, decisivamente, para que el vi\u00f1ese m\u00e1is tarde a escribir a obra m\u00edtica titulada \"Mao Tempo no Canal\", traballada desde 1939 e publicada en 1944, cuxa acci\u00f3n decorre nas catro principais illas do grupo central azoriano: Faial, Pico, San Jorge e Terceira, ademais o n\u00facleo da intriga desenv\u00f3lvese na Horta.\nEsta novela evoca un per\u00edodo (1917-1919) que coincide en parte coa s\u00faa permanencia na illa do Faial e nel aparecen persoas tales como o Jos\u00e9 Machado de Serpa, senador da Rep\u00fablica e estudoso, o padre Nunes da Rosa, contista e profesor do Instituto da Horta, e Os\u00f3rio Goulart, poeta.\nEn 1919 iniciou o servizo militar, como voluntario na arma de Infantar\u00eda, o que lle proporcionou a primeira viaxe para f\u00f3ra do arquip\u00e9lago. Conclu\u00edu a secundaria en Co\u00edmbra en 1921 e inscr\u00edbese na Facultade de Dereito da Universidade de Co\u00edmbra. Tres anos m\u00e1is tarde, Nem\u00e9sio trocou esa carreira pola de Ciencias Hist\u00f3rico Filos\u00f3ficas, da Facultade de Letras de Co\u00edmbra e en 1925 matriculouse no curso de Filolox\u00eda Rom\u00e1nica da mesma Facultade.\nNa primeira viaxe que fai a Espa\u00f1a, co Orfe\u00e3o Acad\u00e9mico, en 1923, co\u00f1ece a Miguel de Unamuno, escritor e fil\u00f3sofo espa\u00f1ol (1864-1936), intelectual republicano, e te\u00f3rico do humanismo revolucionario antifranquista, con quen trocar\u00e1 correspondencia anos m\u00e1is tarde.\nO 12 de febreiro de 1926 casou en Co\u00edmbra con Gabriela Monjardino de Azevedo Gomes, de quen tivo catro fillos: Georgina (novembro de 1926), Jorge (abril de 1929), Manuel (xullo de 1930) e Ana Paula (decembro de 1931).\nEn 1930 trasladouse para a Facultade de Letras da Universidade de Lisboa onde o ano seguinte conclu\u00edu Filolox\u00eda Rom\u00e1nica con altas cualificaci\u00f3ns, comezando axi\u00f1a a ensinar literatura italiana. A partir de 1931 deu inicio \u00e1 carreira acad\u00e9mica na Facultade de Letras da Universidade de Lisboa, onde explicou Literatura Italiana e, m\u00e1is tarde, Literatura Espa\u00f1ola.\nEn 1934 doutorouse en Letras pola Universidade de Lisboa coa tese \"A Mocidade de Herculano at\u00e9 \u00e0 Volta do Exilio\". Entre 1937 e 1939 foi docenta na Vrije Universiteit Brussel, regresando, este \u00faltimo ano, ao ensino na Facultade de Letras de Lisboa.\nEn 1958 foi docente no Brasil. O 19 de xullo de 1961 foi feito Grande-Oficial da Orde do Infante D. Henrique e, o 17 de abril de 1967. O 30 de agosto de 1978 recibiu a Gr\u00e3-Cruz da Orde Militar de Sant'Iago da Espada, a t\u00edtulo p\u00f3stumo. O 12 de setembro de 1971, atinxido polo l\u00edmite legal de idade para o exercicio de funci\u00f3ns p\u00fablicas, ditou a s\u00faa \u00faltima lecci\u00f3n na Facultade de Letras da Universidade de Lisboa, onde ensinara durante case catro d\u00e9cadas, pasando a ser Catedr\u00e1tico Xubilado.\nFoi autor e presentador do programa televisivo \"Se bem me lembro\", que contribu\u00edu para popularizar a s\u00faa figura e dirixiu a\u00ednda o xornal \"O Dia\" entre o 11 de decembro de 1975 e o 25 de outubro de 1976.\nFoi un dos grandes escritores portugueses do s\u00e9culo XX, recibindo en 1965, o Premio Nacional de Literatura e, en 1974, o Premio Montaigne, premio que levar\u00eda tam\u00e9n en 1981 Miguel Torga.\nFaleceu o 20 de febreiro de 1978, en Lisboa, no Hospital da CUF, e foi sepultado en Co\u00edmbra. Pouco antes de morrer, pediulle ao fillo ser sepultado no cemiterio de Santo Ant\u00f3nio dos Olivais, en Co\u00edmbra. E a\u00ednda pediu m\u00e1is: que as camp\u00e1s tocasen o Aleluia en vez do toque a morto. A s\u00faa petici\u00f3n foi respectada.\nEn 1978, o Concello de Lisboa homenaxeou o escritor d\u00e1ndolle o seu nome a unha r\u00faa na zona da Quinta de Santa Clara, na Ameixoeira. Na Ilha Tereceira hai unha Escola Secund\u00e1ria Vitorino Nem\u00e9sio.\nEternamente ligado ao Concello de Penacova (preto de Co\u00edmbra), Nem\u00e9sio, que foi Presidente da Associa\u00e7\u00e3o Portuguesa dos Amigos dos Moinhos, era al\u00ed propietario de tres mu\u00ed\u00f1os. Na s\u00faa homenaxe a C\u00e2mara Municipal de Penacova criou, na Portela de Oliveira, o Museu do Moinho Vitorino Nem\u00e9sio.\nObra.\nVitorino Nem\u00e9sio foi narrador, poeta, cronista, ensa\u00edsta, bi\u00f3grafo, historiador da literatura e da cultura, xornalista, investigador, epistol\u00f3grafo, fil\u00f3logo e comunicador televisivo, para al\u00e9n de toda a actividade de docencia. O seu nome consta da lista de colaboradores da \"Revista dos Centenarios\" publicada por mor da Exposi\u00e7\u00e3o do Mundo Portugu\u00eas e nas revistas, \"Panorama\" (1941-1949) \"Con\u00edmbriga\" de 1923, \"Renova\u00e7\u00e3o\" (1925-1926), \"\" e \"Litoral\" (1944-1945).\nLevou a cabo, na s\u00faa obra, unha transformaci\u00f3n das tendencias da \"Presen\u00e7a\" (que de certa forma precedeu), que garantiu a eternidade dos seus textos. Fortemente marcado polas ra\u00edces insulares, a vida azoriana e as lembranzas da s\u00faa infancia percorren a obra do escritor, nunha especie de chamamento, revelado pola tenrura da s\u00faa inspiraci\u00f3n popular, pola presenza das cousas simples e das xentes, e pola profunda humanidade fronte \u00e1 existencia e ao sufrimento da vida humana.\nObras completas de Vitorino Nem\u00e9sio publicadas a partir de 2018\nA Companhia das Ilhas en colaboraci\u00f3n Imprensa Nacional-Casa da Moeda comezaron en 2018 a publicaci\u00f3n das \"Obras Completas de Vitorino Nem\u00e9sio\". Os libros public\u00e1ronse a partir de 2018, distribu\u00eddos en 16 volumes.\nPoes\u00eda.\nA poes\u00eda en Vitorino Nem\u00e9sio.\nNem\u00e9sio \u00e9 sobre todo un poeta, tal como el propio o afirma, unha vez que escribir poes\u00eda foi unha actividade ininterrompida mantida desde 1916 (co \"Canto Matinal\") at\u00e9 1976 (\"Era do \u00c1tomo Crise do Homem\").\nNa opini\u00f3n de \u00d3scar Lopes, falando respecto \u00e1 poes\u00eda \"nemesiana\", el dinos que os volumes de versos se poden agrupar en dous ciclos distintos e que se intersectam na obra \"Nem toda a Noite a Vida\" que \u00e9 o m\u00e1is heterox\u00e9neo de todos. No primeiro ciclo a tem\u00e1tica est\u00e1 relacionada coa insularidade, coa saudade \u00e1 illa, \u00e1 infancia, \u00e1 adolescencia, ao pai e ao seu primeiro amor prohibido. Toda esta tem\u00e1tica est\u00e1 ben vis\u00edbel en \"O Bicho Harmonioso\" e en \"Eu, Comovido a Oeste\".\nNo segundo ciclo xa se nota unha transmutaci\u00f3n de temas, enveredando para unha tem\u00e1tica relixiosa e metaf\u00edsica. Coloca cuesti\u00f3ns acerca da vida e da morte, do ser (devir e permanencia do ser), e da busca de sentido para a existencia. Por iso o poeta \u00e9 identificado coa corrente filos\u00f3fica existencialista. A par desta poes\u00eda erudita o poeta cultiva tam\u00e9n unha poes\u00eda popular profundamente marcada por s\u00edmbolos de \"azorianidade\", polo que moitas veces \u00e9 acusado de rexionalismo literario na s\u00faa obra.\nNarrativa.\nA narrativa en Vitorino Nem\u00e9sio.\nOs fragmentos de inspiraci\u00f3n azoriana son bastante significativos na s\u00faa obra not\u00e1ndose a presenza de lembranzas infant\u00eds, e amores, dores e agoiros de figuras de humildes que nestas p\u00e1xinas fican vivindo, baixo a obsesi\u00f3n circundante do mar, na opini\u00f3n de Afonso Lopes Vieira. A s\u00faa experiencia de persoa das illas enc\u00f3ntrase presente na s\u00faa obra en xeral, cuxa vida no dominio da ficci\u00f3n se inicia en 1924 coa publicaci\u00f3n do volume de contos \"Pa\u00e7o do Milhafre\" prologado por Afonso Lopes Vieira, e m\u00e1is tarde rebautizado co t\u00edtulo \"O Mist\u00e9rio do Pa\u00e7o do Milhafre\", sendo publicado en 1949.\nVitorino Nem\u00e9sio ao longo de toda a s\u00faa carreira literaria nunca deixou de sorprender aos demais. O escritor conseguiu transmitir nas s\u00faas novelas unha correcta orixinalidade da escrita, sobre todo na descrici\u00f3n dos lugares e no dese\u00f1o das personaxes, e at\u00e9 dar unha correcta xenerosidade humana que se pode presenciar en \"Varanda de Pilatos\" (obra publicada en 1927) e no volume de \"A Casa Pechada\", constitu\u00edda por tres historias: \"O Tubar\u00e3o\", \"Neg\u00f3cio de Pomba\" e \"A Casa Fechada.\" En relaci\u00f3n a esta \u00faltima historia, a cr\u00edtica foi bastante positiva e un\u00e1nime, sendo considerada unha obra excepcional.\nCon todo houbo unha novela, m\u00e1is complexa, variada, densa e sutil que \u00e9 \"Mau Tempo no Canal\", obra incompar\u00e1bel na literatura portuguesa do s\u00e9culo XX. Esta novela fora xa \"ensaiada\" en \"Neg\u00f3cio de Pomba\", isto \u00e9, esta pos\u00fae moitos aspectos que ir\u00e1n ser tratados a posteriori naquela novela.\nDespois de ter escrito \"Mau Tempo no Canal\", p\u00f3dese afirmar que Vitorino Nem\u00e9sio nunca m\u00e1is volveu aos trillos da novela. El mesmo afirma nun in\u00e9dito do seu espolio \"Morro autor de um romance \u00fanico\". \"Mau Tempo no Canal\" corresponde ao momento m\u00e1is alto da s\u00faa vasta produci\u00f3n literaria e \u00e9 unha das obras-primas da literatura portuguesa. \"Mau tempo no canal\" \u00e9 tam\u00e9n unha serie da RTP de 1992, adaptada da novela.\nEnsaio e cr\u00edtica.\nPublicou ensaios sobre temas diversos, como temas portugueses e brasileiros, un ensaio sobre Gil Vicente e tam\u00e9n cr\u00edtica de poes\u00eda. Tam\u00e9n escribiu obras de natureza biogr\u00e1fica: xa no seu doutoramento tratou a vida de Alexandre Herculano. Escribiu igualmente unha biograf\u00eda de Isabel de Arag\u00f3n, a Ra\u00ed\u00f1a Santa.\nCr\u00f3nica.\nEscribiu cr\u00f3nicas das viaxes que fixo ao Brasil, aos Azores e \u00e1 Madeira\nOutras actividades.\nA par da s\u00faa actividade literaria e de docencia, Vitorino Nem\u00e9sio daba conferencias (foi nunha das viaxes \u00e1 Espa\u00f1a para dar unha conferencia que acabou por co\u00f1ecer persoalmente a Miguel de Unamuno), colaboraba coa RTP (\"Se Ben Me Lembro\"), ben como en varias revistas e xornais (\"Seara Nova\", \"Presen\u00e7a\", \"O Diabo\" e \"Di\u00e1rio Popular\"), fundou e dirixiu en conxunto con outros xornais e revistas \"Gente Nova\"), foi redactor de xornais e en 1975-1976 asumiu a direcci\u00f3n do xornal \"O Dia\", no fin da s\u00faa carreira profesional.\nTraballou tam\u00e9n como tradutor. Traduciu, a partir do franc\u00e9s, \"La Seconde Chance\", de Constantin Virgil Gheorghiu, publicado pola Livraria Bertrand co t\u00edtulo \"A \u00danica Sa\u00edda\".\nO concepto de \"Azorianidade\".\nO concepto de \"\"a\u00e7orianidade\" foi definido por Nem\u00e9sio en 1932 e, desde ent\u00f3n, foi amplamente divulgado en contextos ben diferenciados, desde estudos de \u00e1mbito literario a intervenci\u00f3ns de orde pol\u00edtica. Aquel ano, por ocasi\u00f3n do V Centen\u00e1rio do Descobrimento dos A\u00e7ores, afirmou:\nPosteriormente, en 1975, en catro novos textos publicados no Di\u00e1rio Insular, o mesmo foi retomado e afondado. \u00c9 o propio Nem\u00e9sio que recorda:"}
{"id": "493236", "revid": "25871", "url": "https://gl.wikipedia.org/wiki?curid=493236", "title": "D\u00e9cada de -610", "text": ""}
{"id": "493237", "revid": "23204", "url": "https://gl.wikipedia.org/wiki?curid=493237", "title": "Levando \u00e1ncoras", "text": "Levando \u00e1ncoras (en ) \u00e9 un filme musical estadounidense de 1945 dirixido por George Sidney, protagonizado por Frank Sinatra, Kathryn Grayson e Gene Kelly e con canci\u00f3ns de Jule Styne e Sammy Cahn. No filme, dous mari\u00f1os cun permiso de catro d\u00edas en Hollywood co\u00f1ecen a un neno e a s\u00faa t\u00eda, unha moza aspirante a cantante \u00e1 que os mari\u00f1os intentan axudar a que consiga unha audici\u00f3n na Metro-Goldwyn-Mayer. Ademais dunha secuencia en que Kelly baila co rato Jerry, de Tom e Jerry, no filme aparecen Jos\u00e9 Iturbi, Pamela Britton, Dean Stockwell e Sharon McManus.\nFoi estreada en galego pola Televisi\u00f3n de Galicia o 11 de xullo de 1990.\nArgumento.\nDous mari\u00f1os son condecorados polas s\u00faas acci\u00f3ns de guerra na armada estadounidense. Joe (Kelly) salvou a vida de Clarence (Sinatra), polo que se sente en d\u00e9beda por el, de xeito que Clarence, m\u00e1is t\u00edmido e apoucado, consegue que Joe lle ensine a lograr unha moza da que se namora, a t\u00eda Susie (Grayson).\nProduci\u00f3n.\nO filme foi escrito por Natalie Marcin e Isobel Lennart e dirixido por George Sidney. Foi o primeiro de tres filmes de compa\u00f1eiros con Kelly e Sinatra, ao que seguiron \"Take Me Out To The Ball Game\" e \"On the Town\", ambos de 1949. A produci\u00f3n tentou mesturar alg\u00fans dos elementos de m\u00e1is \u00e9xito de filmes musicais anteriores da MGM, como \"Meet Me in St. Louis\" (1944).\nO filme \u00e9 lembrado polo n\u00famero musical en que Gene Kelly baila sen interrupci\u00f3n co rato Jerry, ao que pon voz Sara Berner. O gato Tom aparece brevemente como un mordomo na secuencia supervisada por William Hanna e Joseph Barbera. A animaci\u00f3n foi realizada totalmente por Kenneth Muse, Ray Patterson e Ed Barge. Orixinariamente, os produtores quer\u00edan empregar a Mickey Mouse para a escena. Algunhas fontes indican que inicialmente Walt Disney aceptou prestou a Mickey, mais que Roy Disney rexeitou o acordo. Segundo o libro Bob Thomas sobre Roy Disney, o estudio ti\u00f1a d\u00e9bedas despois da segunda guerra mundial e estaban centrados en estrear os seus propios filmes nese momento. Segundo Roy, non era un negocio realizar animaci\u00f3ns para outras persoas."}
{"id": "493238", "revid": "624", "url": "https://gl.wikipedia.org/wiki?curid=493238", "title": "D\u00e9cada de -620", "text": " "}
{"id": "493239", "revid": "25871", "url": "https://gl.wikipedia.org/wiki?curid=493239", "title": "D\u00e9cada de -630", "text": ""}
{"id": "493240", "revid": "1576", "url": "https://gl.wikipedia.org/wiki?curid=493240", "title": "D\u00e9cada de -640", "text": ""}
{"id": "493241", "revid": "25871", "url": "https://gl.wikipedia.org/wiki?curid=493241", "title": "D\u00e9cada de -650", "text": ""}
{"id": "493242", "revid": "25871", "url": "https://gl.wikipedia.org/wiki?curid=493242", "title": "D\u00e9cada de -660", "text": ""}
{"id": "493244", "revid": "25871", "url": "https://gl.wikipedia.org/wiki?curid=493244", "title": "D\u00e9cada de -670", "text": ""}
{"id": "493245", "revid": "25871", "url": "https://gl.wikipedia.org/wiki?curid=493245", "title": "D\u00e9cada de -680", "text": ""}
{"id": "493246", "revid": "98629", "url": "https://gl.wikipedia.org/wiki?curid=493246", "title": "Aparello (n\u00e1utica)", "text": "En n\u00e1utica, denom\u00ednase aparello ao conxunto de mastros ou paus, vergas, enxarcias e velas que lle permiten a unha embarcaci\u00f3n po\u00f1erse en movemento aproveitando o movemento do aire que a impulsa (vento). A forza do vento transm\u00edtese directamente sobre as velas. Estas transm\u00edtena, aos paus e \u00e1s enxarcias, segundo como as estean dispostas. O conxunto transmite o pulo ao casco do barco.\nCompo\u00f1entes dun aparello.\nMastros.\nOs mastros son grandes paus, rectos e verticais, cravados perpendicularmente na cuberta e o corpo do barco, e que soportan o peso da maior parte do aparello. Como \u00e9 natural, as naves de maior tama\u00f1o tenden a posu\u00edr un maior n\u00famero de mastros. Est\u00e1n suxeitos mediante enxarcias mortas aos laterais do barco, o que aumenta a s\u00faa estabilidade e a s\u00faa capacidade para soportar esforzos laterais.\nCando se constru\u00edron mastros adicionais, foron recibindo os seguintes nomes:\nVergas.\nAs vergas son paus colocados transversalmente nos mastros, a unha determinada altura da cuberta do barco. A s\u00faa misi\u00f3n \u00e9 servir de soporte \u00e1s velas cadradas, suxeit\u00e1ndoas polo seu lado superior ou inferior. Cando se recollen as velas, enr\u00f3lanse sobre as vergas, o cal permite unha despregadura r\u00e1pida.\nAs vergas e os mastros conforman a arboradura da embarcaci\u00f3n. \nVelas.\nAs velas son corpos planos e flex\u00edbeis de lona que reciben directamente a acci\u00f3n do vento. Transmiten o pulo do vento \u00e1s vergas que, \u00e1 s\u00faa vez, o transmiten ao mastro.\nAs velas adoptaron diversas formas en funci\u00f3n das necesidades e das t\u00e9cnicas n\u00e1uticas de cada \u00e9poca. Segundo o tipo de velas utilizadas, o aparello pode recibir os seguintes nomes:\nA partir de certo tama\u00f1o e complexidade, os barcos montaban uns aparellos en combinaci\u00f3n dos dous anteriores.\nEnxarcias.\nAs enxarcias son os cabos e cordas do barco, que suxeitan e/ou estabilizan o resto dos compo\u00f1entes do aparello. Existen dous tipos de enxarcias: a enxarcia firme, ou \"morta\", que permanece fixa e tensada a ambos os lados dos mastros para suxeitalos e subministrarlles maior estabilidade lateral, e a enxarcia m\u00f3bil, ou \"de labor\", formada polos cabos que poden atarse e desatarse durante unha manobra."}
{"id": "493247", "revid": "25871", "url": "https://gl.wikipedia.org/wiki?curid=493247", "title": "D\u00e9cada de -690", "text": ""}
{"id": "493248", "revid": "25871", "url": "https://gl.wikipedia.org/wiki?curid=493248", "title": "D\u00e9cada de -700", "text": ""}
{"id": "493249", "revid": "1576", "url": "https://gl.wikipedia.org/wiki?curid=493249", "title": "Divisa", "text": ""}
{"id": "493250", "revid": "1576", "url": "https://gl.wikipedia.org/wiki?curid=493250", "title": "Timbaleta", "text": ""}
{"id": "493251", "revid": "89787", "url": "https://gl.wikipedia.org/wiki?curid=493251", "title": "Campos de Abr\u00f3tegas", "text": "Os campos de Abr\u00f3tegas ou pradeiras de abr\u00f3tegas son unha secci\u00f3n do antigo inframundo grego onde se enviaban as almas com\u00fans a vivir despois da morte.\nOrixe.\nO \"Oxford English Dictionary\" cita a Homero como a fonte da tradici\u00f3n po\u00e9tica occidental de describir as pradeiras do al\u00e9n como cubertas de abr\u00f3tega. O \"prado de abr\u00f3tegas\" de Homero (\u1f00\u03c3\u03c6\u03bf\u03b4\u03b5\u03bb\u1f78\u03bd \u03bb\u03b5\u03b9\u03bc\u1ff6\u03bd\u03b1), \"onde habitan os esp\u00edritos dos mortos\" (Od. 24.14), contemplouse ao longo da historia literaria occidental como un lugar agradable e mesmo desexable. Esta foi a impresi\u00f3n de moitos dos antigos poetas gregos e estudosos hom\u00e9ricos, que entenderon que o adxectivo \u1f00\u03c3\u03c6\u03bf\u03b4\u03b5\u03bb\u03cc\u03c2 significaba \"florido\", \"perfumado\", \"f\u00e9rtil\" e \"exuberante\", e que mesmo se refer\u00edan ao prado de abr\u00f3tegas como \"o para\u00edso\" (\u03c0\u03b1\u03c1\u03ac\u03b4\u03b5\u03b9\u03c3\u03bf\u03c2). Isto foi moito m\u00e1is entre os poetas ingleses post-renacentistas, especialmente os da tradici\u00f3n rom\u00e1ntica, que pintaron cadros de cores de \"almas felices que habitan en prados de abr\u00f3tegas amarelas\". Pero esta non \u00e9 a imaxe debuxada nos libros 11 e 24 da Odisea, as primeiras descrici\u00f3ns m\u00e1is extensas de Hades e as nosas primeiras referencias a un \"prado de abr\u00f3tegas\". As tres pasaxes da Odisea nas que Hades presenta un \"prado de abr\u00f3tega\" (11.539, 573; 24.13) retratan un lugar escuro, sombr\u00edo e inm\u00f3bil.\nEste non \u00e9 os Campos Elisios, onde a vida \u00e9 f\u00e1cil, e algunha vez sopla un refrescante vento do Oeste (Od. 4.561-69), nin \u00e9 o Illas Afortunadas, onde o chan que d\u00e1 o gran da o seu doce froito para os heroes m\u00e1is distinguidos e despreocupados (Op. 167-73 de Hesiodo), tr\u00e1tase dun Hades escuro, h\u00famido e sen sol (Od. 10.512; 24.10; cf. Il. 20.65; H.Dem. 337), onde os esp\u00edritos incorp\u00f3reos e sen sentido dos mortos choran e lam\u00e9ntanse pateticamente (Od. 11.391, 475-6 , 605-6; 24,5-9) e voan sen prop\u00f3sito como sombras ou so\u00f1os (Od. 10.495; 11.207-8, 222). A disxunci\u00f3n provocou que o estudoso e ling\u00fcista cl\u00e1sico Steve Reece propuxese un per\u00edodo no desenvolvemento da dicci\u00f3n \u00e9pica cando a forma da f\u00f3rmula empregada para describir Hades era \u03ba\u03b1\u03c4\u1f70 \u03c3\u03c0\u03bf\u03b4\u03b5\u03bb\u1f78\u03bd \u03bb\u03b5\u03b9\u03bc\u1ff6\u03bd\u03b1 \"en todo ocampo cheo de cinza.\" Esta f\u00f3rmula, Reece prop\u00f3n, foi mal escoitado, mal entendido e mal interpretado por un bardo pre-hom\u00e9rico como \u03ba\u03b1\u03c4\u2019 \u1f00\u03c3\u03c6\u03bf\u03b4\u03b5\u03bb\u1f78\u03bd \u03bb\u03b5\u03b9\u03bc\u1ff6\u03bd\u03b1 \"en todo o prado abr\u00f3tega (e dicir florido).\"\nRepresentaci\u00f3ns posteriores.\nOs prados de abr\u00f3tegas \u00e9, probablemente, onde permanecen as almas das persoas que viviron vidas mediocres, pero a s\u00faa relaci\u00f3n con outros lugares da vida posterior grega segue incerta.\nPara os poetas gregos posteriores, a antiga asociaci\u00f3n prehom\u00e9rica da flor abr\u00f3tega cunha forma positiva de vida posterior, as\u00ed como o papel ampliado do Elisio xa que se converteu no destino de algo m\u00e1is que duns poucos heroes afortunados, alteraron o car\u00e1cter dos prados. Os poetas gregos que escribiron despois do tempo de Homero cualif\u00edcanos de intactos, encantadores, suaves e santos. Un cambio tan evolutivo \u00e9 bastante com\u00fan: \"Como a maior\u00eda das culturas ao longo da historia humana, tanto antigas como modernas, os gregos ti\u00f1an puntos de vista complexos e \u00e1s veces contraditorios sobre a vidadespo\u00eds da morte\".\nAlgunhas representaci\u00f3ns descr\u00edbena como unha terra de extrema neutralidade. \u00c9 dicir, segundo na s\u00faa vida as persoas foran boas ou malas, as\u00ed eran tratados na vida posterior. Outras representaci\u00f3ns tam\u00e9n afirmaron que todos os residentes beb\u00edan do r\u00edo Lethes antes de entrar nos campos, perdendo as\u00ed a s\u00faa identidade. Esta visi\u00f3n algo negativa sobre a vida dos que aportan pouco foi quizais aprobada para fomentar o militarismo nas culturas gregas fronte \u00e1 inacci\u00f3n. De feito, os que tomaban as armas e converteronse en heroes foron recompensados \u200b\u200bcoa eterna alegr\u00eda nos campos Elisios.\nEdith Hamilton suxire que a abr\u00f3tega destes campos non son exactamente como a abr\u00f3tega do noso mundo, sen\u00f3n que son \"flores presuntamente estra\u00f1as, p\u00e1lidas e pantasmais\". Outros suxiren que foron realmente narcisos."}
{"id": "493252", "revid": "25871", "url": "https://gl.wikipedia.org/wiki?curid=493252", "title": "D\u00e9cada de -710", "text": ""}
{"id": "493253", "revid": "25871", "url": "https://gl.wikipedia.org/wiki?curid=493253", "title": "D\u00e9cada de -720", "text": ""}
{"id": "493254", "revid": "25871", "url": "https://gl.wikipedia.org/wiki?curid=493254", "title": "D\u00e9cada de -730", "text": ""}
{"id": "493255", "revid": "25871", "url": "https://gl.wikipedia.org/wiki?curid=493255", "title": "D\u00e9cada de -740", "text": ""}
{"id": "493256", "revid": "25871", "url": "https://gl.wikipedia.org/wiki?curid=493256", "title": "D\u00e9cada de -750", "text": ""}
{"id": "493257", "revid": "25871", "url": "https://gl.wikipedia.org/wiki?curid=493257", "title": "D\u00e9cada de -760", "text": ""}
{"id": "493258", "revid": "25871", "url": "https://gl.wikipedia.org/wiki?curid=493258", "title": "D\u00e9cada de -770", "text": ""}
{"id": "493259", "revid": "25871", "url": "https://gl.wikipedia.org/wiki?curid=493259", "title": "D\u00e9cada de -780", "text": ""}
{"id": "493260", "revid": "25871", "url": "https://gl.wikipedia.org/wiki?curid=493260", "title": "D\u00e9cada de -790", "text": ""}
{"id": "493261", "revid": "25871", "url": "https://gl.wikipedia.org/wiki?curid=493261", "title": "D\u00e9cada de -800", "text": ""}
{"id": "493262", "revid": "23204", "url": "https://gl.wikipedia.org/wiki?curid=493262", "title": "Cocito", "text": "Cocito ou Kokytos (, literalmente \"lamento\") \u00e9 un r\u00edo no inframundo, na mitolox\u00eda grega. Cocito desemboca no r\u00edo Aqueronte, no outro lado do que se atopa Hades, o inframundo, a morada mitol\u00f3xica dos mortos. Hai cinco r\u00edos que rodean o Hades: o Estixia, Flegetonte, Lethes, Aqueronte e o Cocito.\nOs que non pod\u00edan pagar a Caronte percorr\u00edan as ribeiras do Cocito, segundo a maior\u00eda de fontes, durante 100 anos. Era afluente do Aqueronte (e trae a auga da lagoa Estixia) e estaba alimentado polas b\u00e1goas de ladr\u00f3ns, pecadores e todos aqueles de mala conduta. Presuntamente, o seu pai foi, como ocorre con outros r\u00edos, Oc\u00e9ano.\nNa tradici\u00f3n romana (ntablemente en Virxilio), o Cocito converteuse no principal r\u00edo do Hades.\nNa mitolox\u00eda grega.\nComo parte da mitolox\u00eda grega, e segundo algunhas tradici\u00f3ns, o Cocito foi o r\u00edo que delimitou a fronteira entre o reino dos vivos e os mortos, en continuidade co famoso Aqueronte, do que era afluente. Os mortos condenados a cruzalo ti\u00f1an que pagar un \u00f3bolo ao barqueiro Caronte, os que non pod\u00edan permitirse pagar os custos v\u00edanse obrigados a vagar, coma as sombras, polas s\u00faas riberiras. Non obstante, moitas outras tradici\u00f3ns atrib\u00faen o papel da conca do inferno grego ao r\u00edo Estixia e outras ao Aqueronte.\nNa literatura.\nO r\u00edo Cocito foi un dos r\u00edos que rodeaban Hades. Cocito, xunto cos outros r\u00edos relacionados co inframundo, foi un tema com\u00fan para os autores antigos. Dos autores antigos, Cocito foi mencionado por Virxilio, Homero, Cicer\u00f3n, Esquilo, Apuleio e Plat\u00f3n, entre outros.\nNa \"Divina Comedia\".\nNa visi\u00f3n do inferno dada por Dante na s\u00faa \"Divina Comedia\", o Cocito \u00e9 un enorme lago conxelado, situado no noveno e m\u00e1is baixo c\u00edrculo do Inferno. Aqu\u00ed, segundo Dante, os traidores eran castigados, enterrados polo xeo e afectados continuamente polos refachos fr\u00edos de vento producidos polas inmensas \u00e1s de Lucifer. Na descrici\u00f3n de Dante, Cocito \u00e9 retratado como un lugar terrible, cuxo aire fai eco das queixas das almas que sofren continuamente torturadas pola picadura de xeadas, con extremidades e caras xeadas polo fr\u00edo extremo.\nSegundo Dante, os pecadores, culpables de traiz\u00f3n \u00e1 patria, enterrados no xeo a distintas profundidades, segundo a gravidade do seu crime, eran castigados aqu\u00ed. Consecuentemente, Cocito dividir\u00edase en catro zonas circulares conc\u00e9ntricas (4 esferas ou secci\u00f3ns) entre elas:\nNo coraz\u00f3n da Xudeca, a \u00faltima das catro zonas conc\u00e9ntricas est\u00e1 Lucifer, inmerso nunha pequena capa de xeo ata a s\u00faa cintura. Estes descr\u00edbeno como un enorme trifronte que coa s\u00faa tremenda boca mastiga continuamente en cuesti\u00f3n de segundos aos tres maiores traidores da historia: Caio Cassius Longinus e Marco Xunio Bruto, traidores de C\u00e9sar e, na boca central Xudas Iscariote, o traidor de Xes\u00fas."}
{"id": "493266", "revid": "5863", "url": "https://gl.wikipedia.org/wiki?curid=493266", "title": "Jes\u00fas Gayoso Rey", "text": ""}
{"id": "493267", "revid": "5863", "url": "https://gl.wikipedia.org/wiki?curid=493267", "title": "Operaci\u00f3ns especiais", "text": ""}
{"id": "493268", "revid": "55340", "url": "https://gl.wikipedia.org/wiki?curid=493268", "title": "Real Decreto", "text": ""}
{"id": "493269", "revid": "98629", "url": "https://gl.wikipedia.org/wiki?curid=493269", "title": "D\u00eddima", "text": "D\u00eddima, tam\u00e9n chamada Br\u00e1nquidas, \u00e9 unha antiga cidade de Asia Menor, famosa polo seu santuario oracular de Apolo. Os seus restos est\u00e1n situados preto da moderna Didim (en Anatolia, Turqu\u00eda).\nO templo templo do per\u00edodo helen\u00edstico de Apolo ten un tama\u00f1o de (118 m x 60 m) que non se pode comparar, en Xonia, m\u00e1is que co Hereo de Samos e co templo de Artemisa de Efeso. Est\u00e1 entre os edificios antigos mellor conservados da Antig\u00fcidade.\nSantuarios e or\u00e1culos.\nO asentamento de D\u00eddima est\u00e1 intimamente ligado ao de Mileto, situado a unha distancia duns 15\u00a0km ao norte. O acceso ordinario era por mar, no s\u00e9culo VI a.C., un \"cami\u00f1o sagrado\" usado polos peregrinos e as procesi\u00f3ns conectaba o porto de Mileto co santuario de Apolo.\nOs autores gregos e romanos refer\u00edronse a D\u00eddima, refer\u00edndose a que ti\u00f1a dous templos xemelgos ou dous templos dos xemelgos, Apolo e Artemisa.\nPor outra banda, Wilamowitz suxire unha conexi\u00f3n entre Cibeles Dindimenia e \"Cibeles do Monte D\u00eddimo\".\nOrixe e significado do nome \u00abD\u00eddima\u00bb.\nA orixe do nome \u00e9 controvertida, a pesar da s\u00faa aparente claridade. Os gregos s\u00f3 poder\u00edan asocialo cos xemelgos (en grego: \u0394\u03af\u03b4\u03c5\u03bc\u03bf\u03b9, Didymoi) Apolo e Artemisa, pero non \u00e9 imposible que o nome se remonte a unha forma m\u00e1is ou menos semellante ao per\u00edodo cario anterior. Ademais de D\u00eddima, o lugar tam\u00e9n foi designado na antig\u00fcidade co top\u00f3nimo alternativo de \"Br\u00e1nquidas\".\nHistoria.\nA primeira fonte que alude ao templo e o or\u00e1culo de D\u00eddima parece ser o \"Himno Hom\u00e9rico\" a Apolo (III, 180), onde, con todo, Mileto \u00e9 citado como un dos lugares onde imperaba Apolo.\nHerodoto (I, 146; I, 157) e Pausanias (VII, 2.6) indican que os x\u00f3nicos chegaron a D\u00eddima durante o primeiro milenio a.C. e asimilaron un culto e un santuario existentes, algo que a arqueolox\u00eda non foi capaz de confirmar. Conta a lenda que neste lugar do or\u00e1culo, Leto concibiu de Zeus ao seu fillo Apolo. M\u00e1is tarde, Apolo namorouse dun pastor local chamado Branco e dar\u00edalle o don da clarividencia. \u00c9 deste antepasado pastor que os br\u00e1nquidas recibiron o seu nome, un clan de sacerdotes de Apolo Didimeo e de doantes que exerceron a autoridade sobre o santuario desde as Guerras M\u00e9dicas ata a \u00e9poca helen\u00edstica. Posteriormente, os sacerdotes escoll\u00edanse entre as familias con m\u00e1is alto rango de Mileto.\nO or\u00e1culo foi moi famoso no s\u00e9culo VII a.C. en todo o mundo grego e m\u00e1is al\u00e1. Her\u00f3doto relata ofrendas valiosas que proced\u00edan de fara\u00f3n Necao II e Croesus, rei de Lidia. Tam\u00e9n informa que despois do fracaso da revolta x\u00f3nica e da ca\u00edda de Mileto no 494 a.C., o rei persa Dar\u00edo I saqueou e queimou o templo e o or\u00e1culo de D\u00eddima. Estrab\u00f3n e Pausanias inform\u00e1ronnos de que Xerxes I destru\u00edu o santuario de D\u00eddima despois da s\u00faa derrota na Platea no 479 a.C. Os Br\u00e1nquidas entregar\u00edan ao rei persa os tesouros do templo e fuxiron con el. As escavaci\u00f3ns arqueol\u00f3xicas non atoparon rastro de lume nestas d\u00faas datas.\nO or\u00e1culo de D\u00eddima foi o m\u00e1is reco\u00f1ecido do per\u00edodo helen\u00edstico. Durante o \u00faltimo terzo do s\u00e9culo IV a.C, o santuario quedou baixo o control directo da cidade de Mileto, que iniciou a reconstruci\u00f3n do templo de Apolo, e enviaba funcionarios cada ano como sacerdotes e servos do or\u00e1culo. A estatua de bronce de Apolo, que lle fora entregada polos br\u00e1nquidas a Xerxes, foi restaurada ao templo por Seleuco.\nEn \u00e9poca romana, Traxano reparou a v\u00eda Sacra e a zona do santuario, mentres que o emperador Adriano constru\u00edu al\u00ed o mesmo or\u00e1culo. O culto rematou no s\u00e9culo IV e D\u00eddima converteuse nunha diocese. O santuario foi danado polos terremotos dos s\u00e9culos VII e XV, este \u00faltimo provocou o abandono da colonia, que volveu ser habitada no s\u00e9culo XVIII. Desde ent\u00f3n, o santuario converteuse nun sitio de estudos arqueol\u00f3xicos, por equipos franceses, ingleses e alem\u00e1ns. Cons\u00e9rvanse varias partes do templo no Museo do Louvre, no Museo Brit\u00e1nico e no Museo de P\u00e9rgamo en Berl\u00edn.\nRestos arqueol\u00f3xicos.\nTemplo de Apolo.\nO templo helen\u00edstico ti\u00f1a dous antepasados \u200b\u200bno per\u00edodo arcaico: un ao redor do 700 a.C. e o segundo no s\u00e9culo VI a.C., xa rodeado por p\u00f3rticos apoiados en columnas. Hab\u00eda unha estatua de Apolo feita por Canaco de Sici\u00f3n. O templo arcaico \u00e9 pouco co\u00f1ecido, xa que est\u00e1 enterrado baixo o edificio helen\u00edstico. A\u00ednda quedan alg\u00fans restos visibles no patio.\nA construci\u00f3n do gran templo helen\u00edstico que se pode ver hoxe debeu comezar arredor do 330 a.C., despois da visita de Alexandre o Grande no 334 a.C. e a incorporaci\u00f3n do santuario \u00e1 cidade de Mileto. Os planos foron executados polos arquitectos Daphnis de Mileto e Peonio de \u00c9feso, este \u00faltimo un dos arquitectos m\u00e1is famosos da s\u00faa \u00e9poca.\nExterior.\nO templo, flanqueado por dous p\u00f3rticos hip\u00f3stilos, ten 10 x 21 columnas exteriores e 8 x 19 columnas interiores. O estil\u00f3bata (sub-soto do templo) \u00e9 de 51 m x 109 m. Hab\u00eda un total de 120 enormes columnas x\u00f3nicas, cunha altura de 19,70 m. O arquitrabe estaba completamente decorado con motivos tallados de plantas, le\u00f3ns e cabezas de gorgonas, unha delas a\u00ednda visible no chan preto da entrada. Dese\u00f1ada para aterrorizar aos inimigos de Apolo, esta m\u00e1scara de Gorgona est\u00e1 dese\u00f1ada para ser vista desde unha gran distancia e permitir un xogo de luces e sombras. As\u00ed, esta m\u00e1scara ten unha consideraci\u00f3n est\u00e9tica, que gradualmente substituir\u00e1 a funci\u00f3n de simple protecci\u00f3n, e que se atopar\u00e1 de novo nas m\u00e1scaras do Renacemento italiano.\nA galer\u00eda perif\u00e9rica est\u00e1 sobre un pedestal ou sub-base con sete chanzos. A s\u00faa entrada est\u00e1 situada ao leste e acc\u00e9dese a trav\u00e9s dunha escaleira de 14 pasos. Desde al\u00ed ch\u00e9gase, despois de pasar pola galer\u00eda, ao \"prodomos\" dodec\u00e1stilo (de 4 x 3 columnas). No canto dunha porta de cella, aqu\u00ed hai un portal de m\u00e1is de 14 metros de alto cun limiar duns 1,5 metros de alto, polo que era infranqueable. No interior do templo, xunto ao portal, \u00e1brense dous t\u00faneles abovedados, que son o \u00fanico acceso ao patio interior.\nInterior.\nDentro do templo hai un patio, chamado polas inscrici\u00f3ns o \u00e1dyton. Na parte occidental do patio at\u00f3panse os cimentos dun edificio de 14,23 m \u00d7 8,24 m, que serv\u00eda de protecci\u00f3n para unha fonte de auga doce. A importancia desta fonte \u00e9 grande porque o santuario est\u00e1 situado nunha meseta de pedra calcaria de augas duras. Na parte leste do patio, entre as d\u00faas galer\u00edas do t\u00fanel, unha escaleira de 24 pasos leva a un muro con tres portas (Trithyron). Este muro ten d\u00faas pilastras corintias e forman unha fachada arquitect\u00f3nica no patio. Detr\u00e1s diso hai unha habitaci\u00f3n con d\u00faas escaleiras opostas, as\u00ed como o 'Gran Portal'. De novo, os limiares de 50\u00a0cm son bastante baixos e non se poder\u00edan cruzar sen asistencia. Os edificios con escaleiras cham\u00e1banse \"labirinto\". Toda esta construci\u00f3n foi claramente dese\u00f1ada para o culto. Sobre a utilidade e funci\u00f3n destes elementos arquitect\u00f3nicos, s\u00f3 se poden facer supostos.\nUn santuario hipetro.\nA pesar de seis s\u00e9culos de traballos, o templo nunca rematouse. Estrab\u00f3n di que o templo, debido ao seu tama\u00f1o, non estaba cuberto polo que \u00e9 un santuario h\u00edpetro. De feito, as zonas das c\u00fapulas e as galer\u00edas exteriores nunca tiveron tellado e compr\u00f3base que a \u00faltima disposici\u00f3n dos muros nunca se realizou. En 1979, L. Haselsberger descubriu debuxos de construci\u00f3n consistentes en planos para a localizaci\u00f3n de columnas, estruturas e outros elementos arquitect\u00f3nicos. Nas paredes est\u00e1n gravados grandes debuxos feitos con regra e comp\u00e1s sobre superficies de ata 25 metros, con precisi\u00f3n mil\u00edmetrica.\nD\u00eddima foi, con Delfos, Dodona e Claros, un dos m\u00e1is importantes or\u00e1culos gregos. O ritual completo das profec\u00edas \u00e9 desco\u00f1ecido, pero o que \u00e9 certo \u00e9 que, na s\u00faa forma final, os sacerdotes formul\u00e1bano en verso.\nO santuario prosperou ata finais do s\u00e9culo I ao II.\nEstadio.\nAo sueste do templo at\u00f3pase o estadio, no que se organizaban competici\u00f3ns, arredor do 200 a.C. Os pasos do estilabata, ao sueste do templo, serv\u00edan de asento para os espectadores.\nTeatro.\nEn 2010, atop\u00e1ronse restos arqueol\u00f3xicos pertencentes a un antigo teatro.\nPosible templo de Artemisa.\nAs escavaci\u00f3ns do equipo alem\u00e1n de arque\u00f3logos dirixidos por Helga Bumke investigan dende 2012 os restos dos cimentos dun santuario helen\u00edstico que poder\u00eda estar o dedicado a Artemisa. "}
{"id": "493270", "revid": "1131", "url": "https://gl.wikipedia.org/wiki?curid=493270", "title": "Asociaci\u00f3n Cultural Amigos da M\u00fasica de Ordes", "text": "A Asociaci\u00f3n Cultural Amigos da M\u00fasica de Ordes \u00e9 a asociaci\u00f3n musical que rexe e xestiona a banda de m\u00fasica do concello de Ordes.\nTraxectoria.\nFoi en creada en 1989 como parte dun proxecto para recuperar a antiga banda de m\u00fasica que existira entre 1931 e 1934.\nA banda deu o seu primeiro concerto no ano 1991."}
{"id": "493274", "revid": "89787", "url": "https://gl.wikipedia.org/wiki?curid=493274", "title": "Spain and the World", "text": "Spain and the World, foi o nome dunha publicaci\u00f3n anarquista, de tirada quincenal, iniciada como resposta \u00e1 Guerra Civil espa\u00f1ola e \u00e1 loita da CNT-FAI, que ofrec\u00eda unha an\u00e1lise dos acontecementos.\nTraxectoria.\nA publicaci\u00f3n, \"Spain in the World\" comezara, en 1936, das mans do Dr. Galasso e Vernon Richards para competir con \"News Chronicle\" e \"New Statesman\" que eran defensores da pol\u00edtica sovi\u00e9tica en Espa\u00f1a. A publicaci\u00f3n quincenal, \"Spain and the World,\" fora iniciada polo Dr. Galasso e Vernon Richards en 1936, co obxectivo de competir con News Chronicle e con New Statesman que apoiaban a pol\u00edtica da Fronte Popular e a pol\u00edtica sovi\u00e9tica en Espa\u00f1a.\nDaquela, en Gran Breta\u00f1a, o xornal \"Freedom\", de \"Freedom Press\", comezara a esmorecer e Thomas Keell tentara pecha-la cabeceira como mostra da mala situaci\u00f3n do movemento anarquista brit\u00e1nico. Segundo Donald Rooum, un debuxante ingl\u00e9s de ideolox\u00eda anarquista, \"despois do seu primeiro n\u00famero, \"Spain and the World\", converteuse nunha publicaci\u00f3n de \"Freedom Press\", con Tom Keell e Lilian Wolfe\". O peri\u00f3dico continuou renovando os \u00e9xitos do xornal Freedom co apoio de activistas importantes como Marie-Louise Berneri e Frank Leech.\nA\u00ednda as\u00ed houbo unha breve disputa entre as d\u00faas cabeceiras \"ceibes\" que se publicaban a principios da d\u00e9cada de 1930. Cara a 1939, \"Spain and the World\" cambiar\u00eda o nome da cabeceira a \"Revolt\"! e, finalmente en 1945, converter\u00edase en \"War Commentary\", antes de regresar \u00e1 publicaci\u00f3n do semanario \"Freedom,\" en 1951."}
{"id": "493284", "revid": "25871", "url": "https://gl.wikipedia.org/wiki?curid=493284", "title": "Falcon Gold", "text": "Falcon Gold foi un experimento da Academia da Forza A\u00e9rea dos Estados Unidos a bordo da segunda etapa dun Atlas IIA lanzado o 25 de outubro de 1997 desde Cabo Ca\u00f1averal.\nCaracter\u00edsticas.\nA misi\u00f3n de Falcon Gold era demostrar a viabilidade do uso do GPS na \u00f3rbita xeoestacionaria e m\u00e1is al\u00e1. O experimento consist\u00eda nun receptor GPS para recibir e analizar os sinais de posicionamento acaroado \u00e1 segunda etapa do foguete lanzador, un Atlas IIA que puxo en \u00f3rbita o sat\u00e9lite DSCS III. O experimento funcionou durante seis d\u00edas, entre o 3 e o 9 de novembro de 1997, ata que se esgotaron as bater\u00edas. A segunda etapa reentrou na atmosfera terreste o 27 de novembro."}
{"id": "493290", "revid": "55340", "url": "https://gl.wikipedia.org/wiki?curid=493290", "title": "Lidador", "text": ""}
{"id": "493291", "revid": "23204", "url": "https://gl.wikipedia.org/wiki?curid=493291", "title": "Guillerme I de Ponthieu", "text": "Guillerme I de Ponthieu, tam\u00e9n chamado Guillerme III Talvas, finado o 29 de xullo de 1171, foi conde de Ponthieu de 1110 a 1126, se\u00f1or de Alen\u00e7on e de S\u00e9es (baixo o nome de \"Guillerme III\") de 1119 a 1171. Era fillo de Roberto II de Bell\u00eame, se\u00f1or de Bell\u00eame, de Alen\u00e7on, vizconde de H\u00e9mois, e conde de Shrewsbury, e de In\u00e9s, condesa de Ponthieu.\nTraxectoria.\nO seu pai era un nobre anglo-normando que, a\u00ednda que fiel a Guillerme I de Inglaterra, buscou independizarse \u00e1 morte deste e a mi\u00fado rebelouse contra os fillos de Guillerme. Henrique I de Inglaterra requisou as s\u00faas terras inglesas en 1102 e prendeuno en 1112. Roberto de Bell\u00eame amos\u00e1rase cruel coa s\u00faa muller, ata o punto de que esta fuxiu e se refuxiou na corte de Blois, para logo establecerse no Ponthieu. Morreu entre 1106 e 1110 e despois o seu fillo Guillerme Talvas converteuse en conde de Ponthieu como Guillerme I. En 1119, Henrique Beauclerc (Henrique I) devolveu a Guillerme Talvas unha parte dos dominios confiscados ao seu pai. Morreu en 1134 e Guillerme acadou os seus dereitos en Normand\u00eda como Guillerme III.\nPara dedicarse aos asuntos normandos, encomendou o condado de Ponthieu ao seu fillo Guido en 1126. No conflito entre Henrique I de Inglaterra e Godofredo Plantagenet, conde de Anjou, escolleu o bando do conde de Anjou e Henrique tomoulle os castelos de Alen\u00e7on e Argentan. Aproveitou a morte do rei Henrique I para retomar Alen\u00e7on. A morte do rei anunciou unha guerra de sucesi\u00f3n entre Matilde de Inglaterra, filla do rei e muller de Godofredo Plantagenet, e Estevo de Blois, sobri\u00f1o do rei. Mentres a maior\u00eda dos se\u00f1ores veci\u00f1os se uniron a Estevo, Guillerme permaneceu leal a Godofredo e Matilde e tivo que defenderse contra Rotrou III de Perche e Ricardo de l'Aigle. En 1147, seguiu o rei Lu\u00eds VII o Mozo \u00e1 segunda cruzada. \u00c1 s\u00faa volta, un litixio fixo que se opuxese a Henrique II Plantagenet, o novo conde de Anjou e duque de Normand\u00eda, e este retomoulle Alen\u00e7on. Para se vingar, Guillerme arrasou a zona entre Perche e Normand\u00eda.\nDespois de fundar varios establecementos relixiosos, especialmente a Abad\u00eda de Perseigne, Guillerme Talvas morreu o 29 de xu\u00f1o de 1171.\nMatrimonio e fillos.\nCasara sobre 115 con Helena de Borgo\u00f1a (circa 1080 - 1141), filla do duque de Borgo\u00f1a Od\u00f3n I, e de Sibila de Borgo\u00f1a, e vi\u00fava do seu primeiro matrimonio con Bertr\u00e1n de Tolosa. Deste matrimonio naceron:"}
{"id": "493294", "revid": "624", "url": "https://gl.wikipedia.org/wiki?curid=493294", "title": "Guillerme III de Alen\u00e7on", "text": ""}
{"id": "493295", "revid": "624", "url": "https://gl.wikipedia.org/wiki?curid=493295", "title": "Guillerme III Talvas", "text": ""}
{"id": "493296", "revid": "15490", "url": "https://gl.wikipedia.org/wiki?curid=493296", "title": "Heriberto IV de Vermandois", "text": "Heriberto IV de Vermandois, nado ao redor de 1032 e finado en 1080, foi conde de Vermandois de 1045 a 1080 e conde de Valois de 1077 a 1080. \nTraxectoria.\nEra fillo de Od\u00f3n de Vermandois, conde de Vermandois e de Pavia. Sucedeu a seu pai en 1045, sendo citado no momento da consagraci\u00f3n do rei Filipe I de Francia; herdou en 1077 dunha parte os feudos do seu cu\u00f1ado Sim\u00f3n de Vexin, basicamente o condado de Valois e os dereitos de Montdidier e Amienois e o se\u00f1or\u00edo de P\u00e9ronne por cesi\u00f3n destes dominios \u00e1 s\u00faa irm\u00e1 Adelaida de Valois, muller de Heriberto (casados arredor de 1060) e filla de Ra\u00fal IV de Valois e III de Amiens e Vexin.\nDeste matrimonio naceron: "}
{"id": "493298", "revid": "98629", "url": "https://gl.wikipedia.org/wiki?curid=493298", "title": "Lago Urmia", "text": "O lago Urmia (en ; en ; en , en ) \u00e9 un lago salgado endorreico de Ir\u00e1n, situado entre as provincias de Acerbaix\u00e1n Occidental e Acerbaix\u00e1n Oriental. Na s\u00faa m\u00e1xima extensi\u00f3n, era o lago m\u00e1is grande do pr\u00f3ximo oriente e o sexto lago salgado m\u00e1is extenso da Terra, cunha superficie de aproximadamente 5200\u00a0km\u00b2, unha lonxitude de 140\u00a0km e un largo de 55\u00a0km.\nA finais de 2017, o lago reduc\u00edrase ao 10\u00a0% da s\u00faa superficie anterior debido \u00e1 persistente seca en Ir\u00e1n, pero tam\u00e9n \u00e1s represas dos r\u00edos locais que chegan ao lago e ao bombeo das augas subterr\u00e1neas nas \u00e1reas circundantes.\nDescrici\u00f3n.\nO lago recibe o nome da cidade de Urmia, nome arameo que quere dicir \u00abcidade da auga\u00bb. O seu nome en persa era Shishast. A rexi\u00f3n occidental pertenceu ao reino de Armenia e o nome en armenio era Kaputan. No s\u00e9culo VIII a rexi\u00f3n en que se atopa foi islamizada e contra 1930 o xa Reza Pahlavi cambioulle o nome a Rezaiyeh (\u0631\u06cc\u0627\u0686\u0647\u0654 \u0631\u0636\u0627\u0626\u06cc\u0647), mais o nome foi eliminado trala revoluci\u00f3n isl\u00e1mica de 1979.\nTen 102 illos que son centros de aves migratorias. Na illa Shahi, a segunda m\u00e1is grande, sit\u00faase a tumba do khan mongol Hulagu, neto de Xenxis Kan.\nO lago perde por evaporaci\u00f3n case un metro cada ano. Na auga non hai peixes polo seu alto \u00edndice de salinidade; non obstante, o lago Urmia est\u00e1 considerado un dos maiores h\u00e1bitats naturais de \"Artemia salina\", que serve como fonte de alimentaci\u00f3n a numerosas aves migratorias, como os flamengos.\nA maior parte do lago \u00e9 un parque nacional e unha reserva da biosfera da Unesco. O 23 de xu\u00f1o de 1975, 483\u00a0000 hect\u00e1reas foron declaradas Sitio Ramsar (n.\u00ba ref. 38)."}
{"id": "493301", "revid": "98629", "url": "https://gl.wikipedia.org/wiki?curid=493301", "title": "Condado de Amiens", "text": " \nO condado de Amiens foi unha divisi\u00f3n feudal de Francia que quedou unida a Valois e Vexin. O conde Gautier III, que se apoderara do vizcondado de Corbins, cuxo fillo Ermenfredo morrera e non ti\u00f1a herdeiros masculinos, cedeullo a Enguerrando I de Coucy en usufruto, pero \u00e1 s\u00faa morte en 1116 retornou ao ano seguinte aos herdeiros da filla de Ermenfredo, Hildegarda, e permaneceu unido a Valois e logo tam\u00e9n a Vermandois ata que en 1214 pasou \u00e1 coroa.\nLista de condes.\nCasa de Vermandois.\n1118: Adelaida de Vermandois e Renaldo II de Clermont. Adelaida de Vermandois (c. 1062 - 1122), filla de Heriberto IV de Vermandois e de Adela ou Alix de Crespy, derivaba o seu dereito da nai, que era filla de Ra\u00fal IV e irm\u00e1 de Sim\u00f3n. O seu marido Renaldo II de Clermont tomou o t\u00edtulo \"iure uxoris\", pero Adelaida cedeu o condado \u00e1 s\u00faa filla. "}
{"id": "493304", "revid": "89787", "url": "https://gl.wikipedia.org/wiki?curid=493304", "title": "Lago Peipus", "text": "O lago Peipus (en ; en ) \u00e9 un gran lago situado na fronteira entre Estonia e Rusia. \u00c9 o quinto lago m\u00e1is grande de Europa.\nCobre unha superficie de 3500\u00a0km\u00b2 e ten unha profundidade media 7\u00a0m, situ\u00e1ndose o punto m\u00e1is fondo a 15\u00a0m. O lago empr\u00e9gase para a pesca e as actividades recreativas, se ben sofre graves detorioraci\u00f3ns ambientais por mor dos complexos industriais rusos situados na s\u00faa beira.\nDescrici\u00f3n.\nO lago Peipus \u00e9 o remanente dun corpo de auga que existiu na \u00e1rea durante a era glacial.\nO lago ten varias illas e consiste en tres partes:\nHistoria.\nEn 1242, a parte sur do lago Peipus foi o escenario dunha importante batalla en que os cabaleiros teut\u00f3ns foron derrotados polas tropas rusas de Novgorod lideradas por Aleksandr Nevskii. A batalla tam\u00e9n destaca porque tivo lugar principalmente sobre a superficie xeada do lago, polo que tam\u00e9n foi co\u00f1ecida como batalla sobre o xeo."}
{"id": "493305", "revid": "12452", "url": "https://gl.wikipedia.org/wiki?curid=493305", "title": "Actor de cine", "text": ""}
{"id": "493306", "revid": "12452", "url": "https://gl.wikipedia.org/wiki?curid=493306", "title": "Actor de cinema", "text": ""}
{"id": "493307", "revid": "12452", "url": "https://gl.wikipedia.org/wiki?curid=493307", "title": "Actor de televisi\u00f3n", "text": ""}
{"id": "493308", "revid": "12452", "url": "https://gl.wikipedia.org/wiki?curid=493308", "title": "Actriz de televisi\u00f3n", "text": ""}
{"id": "493309", "revid": "12452", "url": "https://gl.wikipedia.org/wiki?curid=493309", "title": "Actriz de cine", "text": ""}
{"id": "493310", "revid": "12452", "url": "https://gl.wikipedia.org/wiki?curid=493310", "title": "Actriz de cinema", "text": ""}
{"id": "493314", "revid": "27155", "url": "https://gl.wikipedia.org/wiki?curid=493314", "title": "RRT-PCR", "text": ""}
{"id": "493315", "revid": "27155", "url": "https://gl.wikipedia.org/wiki?curid=493315", "title": "PCR con transcrici\u00f3n inversa", "text": ""}
{"id": "493325", "revid": "25871", "url": "https://gl.wikipedia.org/wiki?curid=493325", "title": "D\u00e9cada de -810", "text": ""}
{"id": "493326", "revid": "25871", "url": "https://gl.wikipedia.org/wiki?curid=493326", "title": "D\u00e9cada de -820", "text": ""}
{"id": "493327", "revid": "25871", "url": "https://gl.wikipedia.org/wiki?curid=493327", "title": "D\u00e9cada de -830", "text": ""}
{"id": "493328", "revid": "1131", "url": "https://gl.wikipedia.org/wiki?curid=493328", "title": "Rennes School of Business", "text": "A Rennes School of Business \u00e9 unha escola de negocios con vocaci\u00f3n internacional, con campus propios en Rennes.\nDescrici\u00f3n.\nEsta instituci\u00f3n foi fundada en 1990. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. Def\u00ednese como a escola de negocios para Europa e est\u00e1 reco\u00f1ecida como unha das mellores \"business school\" do mundo en formaci\u00f3n de directivos.\nA escola, cunha rede de 13.800 antigos alumnos ."}
{"id": "493329", "revid": "23204", "url": "https://gl.wikipedia.org/wiki?curid=493329", "title": "Pandemia de COVID-19 por territorios", "text": "Neste artigo docum\u00e9ntase os diferentes territorios afectados e as s\u00faas respostas ao coronavirus responsable da pandemia de 2019-20 detectada por primeira volta na cidade chinesa de Wuhan.\nPandemia por territorio.\nCasos confirmados.\nA 29 de marzo de 2020 exist\u00edan un total de 664 695 casos confirmados, activos 493 692 e 30 847 mortes en 204 pa\u00edses e territorios, inclu\u00edndo cinco nav\u00edos dedicados ao turismo de cruceiros.\n\u00c1frica.\nNa maior\u00eda dos pa\u00edses e territorios hai casos cofirmados, e en \u00c1frica faise vital a detecci\u00f3n temper\u00e1 polo precario dos sistemas de sa\u00fade do continente. A 25 de marzo hab\u00eda casos en todos os estados africanos, bardante Botswana, Burundi, Comores, Lesoto, Malaui, San Tom\u00e9 e Pr\u00edncipe, Serra Leoa e Sud\u00e1n do Sur e tampouco nos non reco\u00f1ecidos pola totalidade da comunidade internacional de Somalilandia e Rep\u00fablica \u00c1rabe Saharau\u00ed Democr\u00e1tica. Non houbo casos no territorio de Santa Helena, Ascensi\u00f3n e Tristan da Cunha.\nAm\u00e9rica do Norte.\nOs primeiros casos en Am\u00e9rica do Norte foron nos Estados Unidos en xaneiro de 2020. Tras o 25 de marzo hab\u00eda casos en todos os estados, logo de confirmar casos Saint Kitts e Nevis. Non hab\u00eda casos nos territorios de Bonaire, Saba, Saint-Pierre-et-Miquelon e Sint Eustatius.\nAm\u00e9rica do Sur.\nO primeiro caso en Am\u00e9rica do Sur foi o 26 de febreiro ao confirmar Brasil un caso en Sao Paulo. Desde ent\u00f3n, os gobernos de toda a rexi\u00f3n tomaron medidas para intentar protexer os seus cidad\u00e1ns e conter a propagaci\u00f3n de COVID-19. A 19 de marzo hab\u00eda casos en todos os pa\u00edses de Am\u00e9rica do Sur, tan s\u00f3 as Malvinas non ti\u00f1an casos confirmados pero si sospeitosos.\nAsia.\nUnha serie de misteriosos casos de pneumon\u00eda detect\u00e1ronse en decembro de 2019 en Wuhan e espall\u00e1ronse polo resto da China. Posteriormente, moitos outros pa\u00edses asi\u00e1ticos comezaron a confirmar casos, Corea do Sur, Malaisia, e Ir\u00e1n foron os m\u00e1is afectados. A 21 de marzo, case todos os pa\u00edses asi\u00e1ticos informaron de casos confirmados, excepto Taxiquist\u00e1n e Turkmenist\u00e1n, mentres que Corea do Norte e o Iemen te\u00f1en casos sospeitosos. Non se confirmaron caos nos territorios non reco\u00f1ecidos internacionalmente de Abxasia, Rep\u00fablica de Artsakh, Osetia do Sur nin nos dependentes da Illa de Nadal e Cocos.\nEuropa.\nOs primeiros casos en Europa d\u00e9ronse en Francia, Alema\u00f1a e outros pa\u00edses cun relativamente baixo n\u00famero de casos. O 21 de febreiro as autoridades sanitarias informaron dunha grande epidemia en Italia, sobre todo no norte, preto de Mil\u00e1n. Os casos increment\u00e1ronse rapidamente como a epidemia medraba por toda Europa. Tras Montenegro informar do seu primeiro caso o 17 de marzo xa todos os estados europeos ti\u00f1an casos. Outros territorios sen car\u00e1cter estatal deron a co\u00f1ecer casos posteriormente, a Illa de Man informou do seu primeiro caso o 19 de marzo, o estado non reco\u00f1ecido internacionalmente de Transnistria o 21 de marzo e as Illas \u00c5land o 22 de marzo. Non se informaron de casos en Svalbard, Alderney, Sark e as autoproclamdas rep\u00fablicas de Luhansk e Donetsk. A OMS declarou Europa como o novo centro do virus despois de mellorar a situaci\u00f3n na China. A 24 de marzo hab\u00eda 200.000 casos confirmados e 10 400 mortes en Europa; f\u00f3ra destes 64 000 casos e 6100 mortos foron en Italia.\nOcean\u00eda.\nConfirm\u00e1ronse casos en Australia, Illa de Pascua, Fidxi, Polinesia Francesa, Guam, Nova Caledonia, Nova Celandia e Pap\u00faa Nova Guinea. O primeiro caso confirmado foi en Melbourne o 25 de xaneiro. Moitas pequenas illas do Pac\u00edfico intentaron evitar a chegada da pandemia pechando as s\u00faas fronteiras. Non se informou de casos en Kiribati, Illas Marshall, Estados Federados de Micronesia, Nauru, Palau, Samoa, Illas Salom\u00f3n, Tonga, Tuvalu, e Vanuatu nin nos estados asociados de Cook e Niue. Tampouco hai casos confirmados na Rexi\u00f3n Aut\u00f3noma de Bougainville, Norfolk, Wallis e Futuna, Tokelau, Pitcairn, Samoa Americana nin nas Marianas do Norte.\nCruceiros.\nA epidemia espallouse por varios nav\u00edos dedicados a cruceiros: \"Diamond Princess\" \"Grand Princess\", \"World Dream\", \"MS Westerdam\" e o \"MS Braemar\".\nOs operadores de cruceiros comezaron a cancelar ou mudar os seus itinerarios ao aplicar diversos pa\u00edses restricci\u00f3ns nas viaxes para evitar a propagaci\u00f3n da enfermidade. Os portos neg\u00e1ronse a aceptar buques de cruceiro que vi\u00f1an de portos chineses ou levaban pasaxeiros dese pa\u00eds."}
{"id": "493333", "revid": "98629", "url": "https://gl.wikipedia.org/wiki?curid=493333", "title": "Testemu\u00f1a de cargo (filme)", "text": "Testemu\u00f1a de cargo (en ) \u00e9 un filme estadounidense de 1957 dirixido e coescrito por Billy Wilder e protagonizado por Tyrone Power, Marlene Dietrich, Charles Laughton e Elsa Lanchester. O filme, con elementos de cinema negro, representa un drama xudicial ingl\u00e9s. Ambientado en Old Bailey (Londres), bas\u00e9ase na obra teatral hom\u00f3nima de Agatha Christie e mostra o xu\u00edzo a un home acusado de asasinato. Reciciu seis candidaturas aos premios \u00d3scar.\nFoi estreada en galego pola Televisi\u00f3n de Galicia o 5 de xu\u00f1o de 1993.\nArgumento.\nSir Wilfrid Robarts (Charles Laughton), un consagrado avogado con mala sa\u00fade, acepta como cliente a Leonard Vole (Tyrone Power), a pesar das obxecci\u00f3ns da s\u00faa enfermeira privada, Miss Plimsoll (Elsa Lanchester), que di que o doutor o avisou en contra de asumir calquera caso criminal. Vole est\u00e1 acusado de asasinar a Mrs Emily French, unha rica e vella vi\u00fava que se namorara del, ata o punto de convertelo no principal beneficiario do seu testamento. Fortes evidencias circunstanciais apuntan a Vole como asasino, mais Sir Wilfrid cre que \u00e9 inocente."}
{"id": "493337", "revid": "25871", "url": "https://gl.wikipedia.org/wiki?curid=493337", "title": "D\u00e9cada de -840", "text": ""}
{"id": "493338", "revid": "25871", "url": "https://gl.wikipedia.org/wiki?curid=493338", "title": "D\u00e9cada de -850", "text": ""}
{"id": "493339", "revid": "25871", "url": "https://gl.wikipedia.org/wiki?curid=493339", "title": "D\u00e9cada de -860", "text": ""}
{"id": "493341", "revid": "25871", "url": "https://gl.wikipedia.org/wiki?curid=493341", "title": "D\u00e9cada de -870", "text": ""}
{"id": "493342", "revid": "25871", "url": "https://gl.wikipedia.org/wiki?curid=493342", "title": "D\u00e9cada de -880", "text": ""}
{"id": "493343", "revid": "89787", "url": "https://gl.wikipedia.org/wiki?curid=493343", "title": "John B. Watson", "text": "John Broadus Watson, nado en Travelers Rest (Carolina do Sur) o 9 de xaneiro de 1878 e finado en Woodbury (Connecticut) o 25 de setembro de 1958, foi un psic\u00f3logo estadounidense que estableceu a escola do condutismo. Watson promoveu un cambio na psicolox\u00eda co discurso \"Psychology as the Behaviorist Views it\", que deu na Universidade de Columbia en 1913. Mediante as s\u00faas achegas condutistas, Watson dirixiu investigaci\u00f3ns sobre o comportamento animal, cr\u00eda dos nenos e publicidade. Ademais, dirixiu o controvertido experimento \"Little Albert\" e o experimento Kerplunk. Watson popularizou o uso da teor\u00eda cient\u00edfica co condutismo. Foi tam\u00e9n o editor de \"Psychological Review\" de 1910 a 1915. Un estudo de \"Review of General Psychology\" publicado en 2002, situou a Watson como o 17.\u00ba psic\u00f3logo m\u00e1is citado do s\u00e9culo XX.\nTraxectoria.\nWatson graduouse na Universidade de Chicago en 1903. A s\u00faa disertaci\u00f3n \"Animal Education: An Experimental Study on the Psychical Development of the White Rat, Correlated with the Growth of its Nervous System\", foi o primeiro documento cient\u00edfico moderno sobre o comportamento da rata branca. No documento, Watson describ\u00eda a relaci\u00f3n entre a mielinizaci\u00f3n cerebral e a capacidade de aprendizaxe nas ratas ao longo do seu desenvolvemento biol\u00f3xico.\nWatson permaneceu na Universidade Johns Hopkins varios anos realizando investigaci\u00f3ns sobre a relaci\u00f3n entre inputs sensoriais e aprendizaxe e comportamento das aves. Ao ter de deixar a universidade, dedicouse ao \u00e1mbito da publicidade, pasando a traballar como psic\u00f3logo para a axencia J. Walter Thompson.\nTralo falecemento da s\u00faa esposa en 1935, distanciouse dos c\u00edrculos sociais e foi vivir \u00e1 s\u00faa granxa de Connecticut, onde pasou os \u00faltimos anos da s\u00faa vida dedicado aos labores do campo.\nVida privada.\nJohn B. Watson casou con Mary Ickes, irm\u00e1 de Harold L. Ickes, mentres estaba na escola de grao. Tiveron dous fillos, tam\u00e9n chamados John e Mary Ickes Watson. O marido de Mary foi Paul Hartley, e a s\u00faa filla \u00e9 a actriz, activista pola desorde bipolar e fundadora da American Foundation for Suicide Prevention, Mariette Hartley. Mariette atribu\u00edu os seus problemas psicol\u00f3xicos a que foi criada coas teor\u00edas do seu av\u00f3.\nA esposa de Watson posteriormente solicitou o divorcio debido \u00e1s relaci\u00f3ns del coa s\u00faa alumna Rosalie Rayner (1898\u20131935). O asunto estivera nas portadas dos xornais de Baltimore durante o proceso de divorcio. Mary buscou o cuarto de Rayner e atopou cartas de amor que el lle escribira. en outubro de 1920, a Universidade Johns Hopkins pediu a Watson que abandonase o seu posto no claustro a causa desta publicidade.\nDespois do divorcio, Watson e Rayner casaron en New Jersey en 1920 e permaneceron xuntos ata a morte dela en 1935. John e Rosalie tiveron dous fillos, William Rayner Watson (1921) e James Broadus Watson (1924), e cri\u00e1ronos segundo os principios condutistas nos que cr\u00eda John. Como a s\u00faa media irm\u00e1 Mary, ambos os fillos tiveron intentos de suicidio. William suicidouse en 1954."}
{"id": "493345", "revid": "25871", "url": "https://gl.wikipedia.org/wiki?curid=493345", "title": "D\u00e9cada de -890", "text": ""}
{"id": "493347", "revid": "98629", "url": "https://gl.wikipedia.org/wiki?curid=493347", "title": "1917 (filme de 2019)", "text": "1917 \u00e9 un filme brit\u00e1nico-estadounidense de 2019 dirixido, co-escrito e producido por Sam Mendes. Est\u00e1 protagonizado por George MacKay e Dean-Charles Chapman, xunto con Mark Strong, Andrew Scott, Richard Madden, Claire Duburcq, Colin Firth e Benedict Cumberbatch. Bas\u00e9ase en parte das historias contadas a Mendes polo seu av\u00f3 paterno, Alfred Mendes. O filme conta a historia de dous mozos soldados brit\u00e1nicos durante a primeira guerra mundial que te\u00f1en por misi\u00f3n entregar unha mensaxe para evitar un ataque despois da retirada alem\u00e1 da Li\u00f1a Hindenburg durante a Operaci\u00f3n Alberich en 1917. Esta mensaxe \u00e9 especialmente importante para un dos soldados, cuxo irm\u00e1n forma parte do ataque inminente.\nO proxecto foi anunciado oficialmente anunciado en xu\u00f1o de 2018, asinando MacKay e Chapman en outubro e o resto do elenco o mes de marzo seguinte. A rodaxe produciuse dende abril at\u00e9 xu\u00f1o de 2019 no Reino Unido, co fot\u00f3grafo Roger Deakins e o editor Lee Smith empregando tomas longas para simular que o filme enteiro foi rodado en d\u00faas tomas continuas.\n\"1917\" estreouse e Londres o 4 de decembro de 2019 e nos cinemas dos Estados Unidos o 25 de decembro a trav\u00e9s de Universal Pictures, e no Reino Unido o 10 de xaneiro de 2020 a trav\u00e9s de Entertainment One. O filme recibiu a aclamaci\u00f3n da cr\u00edtica pola direcci\u00f3n de Mendes, as interpretaci\u00f3ns, a fotograf\u00eda, a banda sonora, a edici\u00f3n, a mestura do son e o seu realismo. Entre os seus premios, o filme recibiu dez nomeamentos na 92\u00aa edici\u00f3n dos \u00d3scar, inclu\u00edndo as categor\u00edas de mellor filme e mellor director, ga\u00f1ando finalmente tres premios, inclu\u00edndo o de mellor fotograf\u00eda.\nEstreouse en galego o 21 de xu\u00f1o de 2022 a trav\u00e9s da TVG. Foi traducido por Manuel Arca Castro e a directora de dobraxe foi Charo Pena."}
{"id": "493349", "revid": "25871", "url": "https://gl.wikipedia.org/wiki?curid=493349", "title": "D\u00e9cada de -900", "text": ""}
{"id": "493350", "revid": "25871", "url": "https://gl.wikipedia.org/wiki?curid=493350", "title": "D\u00e9cada de -910", "text": ""}
{"id": "493351", "revid": "47401", "url": "https://gl.wikipedia.org/wiki?curid=493351", "title": "John Broadus Watson", "text": ""}
{"id": "493352", "revid": "25871", "url": "https://gl.wikipedia.org/wiki?curid=493352", "title": "D\u00e9cada de -920", "text": ""}
{"id": "493353", "revid": "25871", "url": "https://gl.wikipedia.org/wiki?curid=493353", "title": "D\u00e9cada de -930", "text": ""}
{"id": "493354", "revid": "25871", "url": "https://gl.wikipedia.org/wiki?curid=493354", "title": "D\u00e9cada de -940", "text": ""}
{"id": "493355", "revid": "25871", "url": "https://gl.wikipedia.org/wiki?curid=493355", "title": "D\u00e9cada de -950", "text": ""}
{"id": "493356", "revid": "25871", "url": "https://gl.wikipedia.org/wiki?curid=493356", "title": "D\u00e9cada de -960", "text": ""}
{"id": "493357", "revid": "25871", "url": "https://gl.wikipedia.org/wiki?curid=493357", "title": "D\u00e9cada de -970", "text": ""}
{"id": "493358", "revid": "25871", "url": "https://gl.wikipedia.org/wiki?curid=493358", "title": "D\u00e9cada de -980", "text": ""}
{"id": "493359", "revid": "25871", "url": "https://gl.wikipedia.org/wiki?curid=493359", "title": "D\u00e9cada de -990", "text": ""}
{"id": "493361", "revid": "25871", "url": "https://gl.wikipedia.org/wiki?curid=493361", "title": "D\u00e9cada de -1000", "text": ""}
{"id": "493362", "revid": "47401", "url": "https://gl.wikipedia.org/wiki?curid=493362", "title": "1917 (hom\u00f3nimos)", "text": "1917 pode facer referencia a:"}
{"id": "493367", "revid": "98629", "url": "https://gl.wikipedia.org/wiki?curid=493367", "title": "David Mour\u00e3o-Ferreira", "text": "David de Jesus Mour\u00e3o-Ferreira, nado en Lisboa o 24 de febreiro de 1927 e finado no mesmo lugar o 16 de xu\u00f1o de 1996, foi un escritor e poeta portugu\u00e9s. Ten unha biblioteca co seu nome en Lisboa no Parque das Na\u00e7\u00f5es.\nFillo de David Ferreira, secretario do director da Biblioteca Nacional, orixinario de Elvas, e de Teresa Mour\u00e3o-Ferreira, orixinaria dunha aldea do Baixo Alentexo.\nNaceu no extremo occidental do barrio da Lapa, en Lisboa, nunha casa onde viviu at\u00e9 aos 15 anos. Tivo un irm\u00e1n tres anos m\u00e1is novo, Jaime, afilhado de Jaime Cortes\u00e3o. Frecuentou o Colexio Moderno e licenciouse en Filolox\u00eda Rom\u00e1nica, pola Facultade de Letras da Universidade de Lisboa, en 1951.\nTornouse asistente da Facultade de Letras en 1958. Entre 1963 e 1973 foi secretario-xeral da Sociedade Portuguesa de Autores.\nTivo unha activa colaboraci\u00f3n en xornais e revistas, entre os que destaca o \"Di\u00e1rio Popular\". Foi tam\u00e9n colaborador da revista \"Seara Nova\", para al\u00e9n de ser un dos fundadores da revista literaria \"T\u00e1vola Redonda\", que codirixiu (1950-1954), con Ant\u00f3nio Manuel Couto Viana e Lu\u00eds de Macedo. Foi precisamente a trav\u00e9s desta publicaci\u00f3n que a actividade po\u00e9tica de David Mour\u00e3o Ferreira comezou a ga\u00f1ar relevancia, canto unha alternativa po\u00e9tica, de fasqu\u00eda lirista, \u00e1 poes\u00eda social.\nConsiderado un dos maiores poetas portugueses contempor\u00e1neos do S\u00e9culo XX, ga\u00f1ou notoriedade xunto do grande p\u00fablico cos poemas da s\u00faa autor\u00eda cantados por Am\u00e1lia Rodrigues, como \"Sombra, Maria Lisboa, Anda o Sol na mi\u00f1a Rua Nome de Rua, Fado Peniche\" e sobre todo \"Barco Negro\", entre outros. Outros fados da s\u00faa autor\u00eda, como \"Escaleira sen corrim\u00e3o\" ou \"L\u00e9mbra-te sempre de mim\", ser\u00e1n interpretados anos despois por Caman\u00e9. Despois do 25 de abril de 1974, ser\u00eda director do xornal \"A Capital\" e director-adxunto de \"O Dia\".\nNo goberno, desempe\u00f1ou o cargo de Secretario de Estado da Cultura (de 1976 a xaneiro de 1978, e en 1979). Foi por el asinado, en 1977, o decreto que creou a Companhia Nacional de Bailado.\nFoi autor dalg\u00fans programas de televisi\u00f3n entre os que destaca \"Imagens da Poesia Europeia\", para a RTP.\nO 13 de xullo de 1981 foi condecorado co grao de Grande-Oficial da Orde Militar de Sant'Iago da Espada. En 1996, o 3 de xu\u00f1o, recibiu a Gr\u00e3-Cruz da Orde Militar de Sant'Iago da Espada. O mesmo ano, 1996, recibiu o Premio de Carreira da Sociedade Portuguesa de Autores.\nDo primeiro casamento, con Maria Eul\u00e1lia, sobri\u00f1a de Valentim de Carvalho, tivo dous fillos, David Jo\u00e3o e Adelaide Constan\u00e7a, que lle deron 11 netos e netas.\nEn 2005 asinouse un protocolo entre a Universidade de Bari e o Instituto Cam\u00f5es, decidindo, como homenaxe ao poeta, abrir naquela cidade o \"Centro Studi Lusofoni\" - \"C\u00e1tedra David Mour\u00e3o-Ferreira\" que, dirixida pola Profesora Fernanda Toriello e coa colaboraci\u00f3n do profesor Rui Costa, ten como obxectivo o estudo da obra de David Mour\u00e3o-Ferreira, as\u00ed como a divulgaci\u00f3n da lingua portuguesa e das culturas lus\u00f3fonas. Promove tam\u00e9n o \"Premio Europa David Mour\u00e3o-Ferreira\".\nO escritor Mour\u00e3o-Ferreira foi escollido para ocupar, na categor\u00eda de \"Socio Correspondente\", a Cadeira n\u00famero 5, que ten por Patrono Don Francisco de Sousa. A s\u00faa elecci\u00f3n deuse en 1981, sendo al\u00ed o quinto ocupante. Despois da s\u00faa morte, esta Cadeira ser\u00eda ocupada s\u00f3 en 1998 polo mozambicano Mia Couto.\nEn 2005 o Concello de Lisboa homenaxeou o escritor dando o seu nome a unha avenida no alto do Lumiar."}
{"id": "493373", "revid": "98629", "url": "https://gl.wikipedia.org/wiki?curid=493373", "title": "Museo da Ceca de Roma", "text": "O Museo da Ceaca de Roma (en italiano: \"Museo della Zecca di Roma\") \u00e9 un museo numism\u00e1tico de titularidade p\u00fablica dependente do Instituto Poligr\u00e1fico e Ceca do Estado italiano. En outubro de 2016 instalouse nas propias instalaci\u00f3ns da ceca p\u00fablica italiana, no n\u00famero 712 da r\u00faa Salaria, en Roma.\nHistoria.\nAs orixes do museo est\u00e1n na adquisici\u00f3n de varias colecci\u00f3ns de moedas e medallas por parte da C\u00e1mara Apost\u00f3lica (\"Camera Domini Papae\") do Vaticano, a finais do s\u00e9culo XVIII, o que deu lugar, en 1822, \u00e1 constituci\u00f3n dun gabinete numism\u00e1tico en 1824 (\"Gabinetto Pontificio delle Medaglie\") coa finalidade de conservar e restaurar as moedas antigas, e de facer copias das medallas dos pont\u00edfices.\nEn 1870, a ceca vaticana foi absorvida polo Ministerio de Facenda italiano. O rei V\u00edtor Manuel III, reco\u00f1ecido coleccionista de moedas, incrementou os fondos numism\u00e1ticos do gabinete por varias v\u00edas, entre as que c\u00f3mpre salientar importantes doaz\u00f3ns. En 1911 o museo pasou a formar parte das instalaci\u00f3ns da Ceca do Estado en Esquilino, Roma, que duispuxo unha sala para a exposici\u00f3n das moedas e as medallas, outra para a colecci\u00f3n de reproduci\u00f3ns en cera de Benedetto Pistrucci, e unha terceira para a colecci\u00f3n vaticana.\nEn 1962, unha parte da colecci\u00f3n trasladouse \u00e1 sede do Ministerio de Facenda na r\u00faa \"XX Settembre\". En outubro de 2016 inaugurouse unha nova etapa do Museo da Ceca de Roma ao ser trasladado novamente, desde a anterior sede do ministerio ata a da ceca p\u00fablica italiana, da que depende, na Via Salaria de Roma.\nConsonte a Lei 154 do 20 de abril de 1978, pola que se aprobou a uni\u00f3n da Casa da Moeda do Estado e o Instituto Poligr\u00e1fico nunha \u00fanica entidade (\"Istituto Polografico e Zecca dello Stato\"), as colecci\u00f3ns numism\u00e1ticas do Museo da Casa da Moeda pasaron tam\u00e9n a formar parte do acervo da nova entidade.\nColecci\u00f3n.\nA colecci\u00f3n do museo componse de arredor de 20.000 pezas, entre moedas, medallas, artefactos de cu\u00f1axe e moedelos en cera, tanto italianos como doutros pa\u00edses.\nEntre as moedas destaca unha rica mostra de pezas dos estados italianos e estranxeiros desde a Idade Media ata a actualidade, que tam\u00e9n incl\u00fae probas e proxectos. O n\u00facleo da colecci\u00f3n de medallas, que abrangue os artistas m\u00e1is ilustres de todos os tempos, constit\u00faeno as medallas pontificias.\nTam\u00e9n \u00e9 moi salientable a colecci\u00f3n de modelos de cera para medallas e camafeos, cuxo grupo m\u00e1is numeroso (425 ceras) est\u00e1 representado polas obras de Benedetto Pistrucci. Estes modelos comprenden esbozos de moedas, medallas e camafeos adquiridos polo museo en 1912. A grande sona deste gravador romano d\u00e9bese principalmente a unha das s\u00faas obras principais, o soberano de ouro brit\u00e1nico, do que se exhiben estudos e esbozos orixinais.\nTam\u00e9n c\u00f3mpre destacar os modelos en cera de Giuseppe e Francesco Bianchi; tr\u00e1tase de 96 exemplares, dos cales 15 est\u00e1n realizados por Giuseppe e os restantes polo seu fillo Francesco."}
{"id": "493374", "revid": "98629", "url": "https://gl.wikipedia.org/wiki?curid=493374", "title": "Falconsat 5", "text": "Falconsat 5 foi un sat\u00e9lite artificial estadounidense lanzado o 20 de novembro de 2010 mediante un foguete Minotaur 4 desde o Complexo de Lanzamento Kodiak.\nCaracter\u00edsticas.\nFalconsat 5 foi un sat\u00e9lite pertencente \u00f3 programa Falcon da Forza A\u00e9rea dos Estados Unidos de microsat\u00e9lites para aplicaci\u00f3ns e probas tecnol\u00f3xicas. A s\u00faa misi\u00f3n foi probar catro experimentos:"}
{"id": "493375", "revid": "56817", "url": "https://gl.wikipedia.org/wiki?curid=493375", "title": "Falconsat 6", "text": "Falconsat 6 foi un sat\u00e9lite artificial estadounidense lanzado o 3 de decembro de 2018 mediante un foguete Falcon 9 desde a base Vandenberg da Forza A\u00e9rea.\nCaracter\u00edsticas.\nFalconsat 6 foi un sat\u00e9lite pertencente \u00f3 programa Falcon da Forza A\u00e9rea dos Estados Unidos de microsat\u00e9lites para aplicaci\u00f3ns e probas tecnol\u00f3xicas. A s\u00faa misi\u00f3n foi probar varios experimentos no espazo, entre eles o uso de diferentes propulsores e medir os cambios da ionosfera na s\u00faa contorna cun experimento que \u00e9 unha versi\u00f3n mellorada dun a bordo do Falconsat 5. Outro experimento med\u00edu a contaminaci\u00f3n producida polo disparo dos propulsores, o manexo e probas do sat\u00e9lite durante a integraci\u00f3n co sat\u00e9lite e a degasificaci\u00f3n unha vez en \u00f3rbita."}
{"id": "493376", "revid": "65337", "url": "https://gl.wikipedia.org/wiki?curid=493376", "title": "Museo della Zecca di Roma", "text": ""}
{"id": "493377", "revid": "72012", "url": "https://gl.wikipedia.org/wiki?curid=493377", "title": "FalconSat 6", "text": ""}
{"id": "493379", "revid": "56817", "url": "https://gl.wikipedia.org/wiki?curid=493379", "title": "Falconsat 7", "text": "Falconsat 7 \u00e9 un sat\u00e9lite artificial estadounidense lanzado o 25 de xu\u00f1o de 2019 mediante un foguete Falcon Heavy desde Cabo Ca\u00f1averal.\nCaracter\u00edsticas.\nFalconsat 7 \u00e9 un sat\u00e9lite pertencente \u00f3 programa Falcon da Forza A\u00e9rea dos Estados Unidos de microsat\u00e9lites para aplicaci\u00f3ns e probas tecnol\u00f3xicas. A s\u00faa misi\u00f3n \u00e9 probar un telescopio solar coa tecnolox\u00eda \u00f3ptica do colador de fot\u00f3ns, co que se converte no primeiro telescopio espacial de membrana. A \u00f3ptica do telescopio ten 20\u00a0cm de di\u00e1metro e consiste nunha membrana opaca con mill\u00f3ns de pequenos buratos para, media difracci\u00f3n, producir unha imaxe do Sol na lonxitude de onda do hidr\u00f3xeno alfa (656,3 nan\u00f3metros). O sat\u00e9lite est\u00e1 formado por un cubesat de tres unidades e ten unha masa de 5\u00a0kg."}
{"id": "493380", "revid": "72012", "url": "https://gl.wikipedia.org/wiki?curid=493380", "title": "FalconSat 7", "text": ""}
{"id": "493383", "revid": "85894", "url": "https://gl.wikipedia.org/wiki?curid=493383", "title": "Vilor\u00edn, Ledoira, Frades", "text": "Vilor\u00edn \u00e9 un lugar da parroquia de Ledoira no concello coru\u00f1\u00e9s de Frades, na comarca de Ordes. No ano 2022 ti\u00f1a 4 habitantes (2 homes e 2 mulleres)."}
{"id": "493384", "revid": "85894", "url": "https://gl.wikipedia.org/wiki?curid=493384", "title": "O Covelo, Ledoira, Frades", "text": "O Covelo \u00e9 un lugar da parroquia de Ledoira no concello coru\u00f1\u00e9s de Frades, na comarca de Ordes."}
{"id": "493386", "revid": "1131", "url": "https://gl.wikipedia.org/wiki?curid=493386", "title": "Vilor\u00edn", "text": ""}
{"id": "493390", "revid": "89787", "url": "https://gl.wikipedia.org/wiki?curid=493390", "title": "Pandemia por coronavirus de 2020 en San Vicente e as Granadinas", "text": "A pandemia por coronavirus de 2020 en San Vicente e as Granadinas \u00e9 unha expansi\u00f3n do gromo de COVID-19 que se iniciou en Wuhan, China, en 2019. O 11 de marzo de 2020 confirmouse o primeiro caso detectado no pa\u00eds. A data do 8 de novembro de 2020 confirm\u00e1ronse 76 casos.\nCronolox\u00eda.\nMarzo.\nO 11 de marzo San Vicente e Granadinas confirmou o seu primeiro caso, unha muller que viaxara desde o Reino Unido a San Vincente a trav\u00e9s de Barbados.\nO 27 de marzo de 2020, o ministro de Sanidade, o senador Luke Browne, anunciou que o paciente contaxiado por coronavirus dera agora negativo nunha nova proba, deixando o pa\u00eds sen ning\u00fan caso de COVID-19. Ata esa data realiz\u00e1ranse 31 probas no pa\u00eds. O 1 de abril confirmouse o segundo caso."}
{"id": "493397", "revid": "5863", "url": "https://gl.wikipedia.org/wiki?curid=493397", "title": "Premio Nacional de Literatura", "text": "Premio Nacional de Literatura pode referirse a:"}
{"id": "493404", "revid": "5312", "url": "https://gl.wikipedia.org/wiki?curid=493404", "title": "Fernando Sim\u00f3n", "text": "Fernando Sim\u00f3n Soria, nado en Zaragoza o 29 de xullo de 1963, \u00e9 un m\u00e9dico epidemi\u00f3logo aragon\u00e9s. \u00c9 director desde 2012 do Centro de Coordinaci\u00f3n de Alertas e Emerxencias Sanitarias do Ministerio de Sanidade de Espa\u00f1a, co\u00f1ecido pola s\u00faa actuaci\u00f3n como portavoz do comit\u00e9 especial sobre a doenza do virus do \u00e9bola en Espa\u00f1a en 2014 e como portavoz do Ministerio de Sanidade durante a pandemia por coronavirus de 2020 en Espa\u00f1a.\nTraxectoria.\nLicenciouse en medicina na Universidade de Zaragoza e especializouse en epidemiolox\u00eda na Escola de Hixiene e Medicina Tropical de Londres. Participou no Programa Europeo de Formaci\u00f3n en Epidemiolox\u00eda de Intervenci\u00f3n do Centro Europeo para a Prevenci\u00f3n e Control de Enfermidades antes de ingresar no Corpo de M\u00e9dicos Titulares do Estado de Espa\u00f1a.\nExerceu como director do Centro de Investigaci\u00f3n en Enfermidades Tropicais de Manhica (Mozambique) e do Hospital de Ntita (Burundi). Dirixiu o programa do Centro Nacional de Epidemiolox\u00eda (CNE) de Espa\u00f1a e coordinou a Unidade de Alerta e Resposta Sanitaria deste centro entre os anos 2003 e 2011."}
{"id": "493405", "revid": "1576", "url": "https://gl.wikipedia.org/wiki?curid=493405", "title": "Fernando Sim\u00f3n Soria", "text": ""}
{"id": "493408", "revid": "5863", "url": "https://gl.wikipedia.org/wiki?curid=493408", "title": "Asamblea de Extremadura", "text": ""}
{"id": "493412", "revid": "785", "url": "https://gl.wikipedia.org/wiki?curid=493412", "title": "Re\u00f1osa", "text": "A re\u00f1osa ou vermelli\u00f1a (\"Achondrostoma arcasii\") \u00e9 unha especie da familia de peixes cipr\u00ednidos, que vive en r\u00edos e lagos da Pen\u00ednsula Ib\u00e9rica.\nCaracter\u00edsticas.\n\u00c9 unha especie de pequeno tama\u00f1o, cunha lonxitude m\u00e1xima de 10 cm e un peso de 40 g, de cabeza pequena, boca subterminal coa aleta dorsal de perfil convexo, coa s\u00faa orixe situada na vertical da inserci\u00f3n das aletas ventrais, li\u00f1a lateral moi marcada e coloraci\u00f3n escura no dorso e encarnada na base das aletas pares.\nO n\u00famero de escamas no lateral oscila entre 36 e 48, presenta 7 espi\u00f1as radiais nas aletas dorsal e anal e entre 4 e 6 dentes far\u00ednxeos.\nReprod\u00facense entre os meses de maio e xu\u00f1o, con fecundaci\u00f3n externa, depositando os ovos sobre o substrato.\nH\u00e1bitat.\nVive en lagos e r\u00edos de monta\u00f1a, formando unha asociaci\u00f3n caracter\u00edstica coa especie \"Salmo trutta\". Vive nos cursos baixos dos r\u00edos, con leitos lamacentos e vexetaci\u00f3n acu\u00e1tica pal\u00fadica, como nos afluentes do esteiro do r\u00edo Mi\u00f1o. Tam\u00e9n \u00e9 a \u00fanica especie aut\u00f3ctona que habita en lagos endorreicos, como a lagoa de Gallocanta. \u00c9 unha especie end\u00e9mica da Pen\u00ednsula Ib\u00e9rica.\nAlimentaci\u00f3n.\nA s\u00faa alimentaci\u00f3n \u00e9 oportunista, baseada principalmente en invertebrados acu\u00e1ticos, a\u00ednda que nalg\u00fans r\u00edos a s\u00faa alimentaci\u00f3n ten un forte compo\u00f1ente detrit\u00edvoro, consumindo tam\u00e9n algunhas plantas. Esta alimentaci\u00f3n oportunista pode ter un valor adaptativo particular en r\u00edos mediterr\u00e1neos de marcada estacionalidade."}
{"id": "493413", "revid": "785", "url": "https://gl.wikipedia.org/wiki?curid=493413", "title": "Vermelli\u00f1a", "text": ""}
{"id": "493414", "revid": "785", "url": "https://gl.wikipedia.org/wiki?curid=493414", "title": "Achondrostoma arcasii", "text": ""}
{"id": "493416", "revid": "785", "url": "https://gl.wikipedia.org/wiki?curid=493416", "title": "Rutilus arcasii", "text": ""}
{"id": "493417", "revid": "785", "url": "https://gl.wikipedia.org/wiki?curid=493417", "title": "Chondrostoma arcasii", "text": ""}
{"id": "493418", "revid": "785", "url": "https://gl.wikipedia.org/wiki?curid=493418", "title": "Leucos Arcasii", "text": ""}
{"id": "493426", "revid": "23204", "url": "https://gl.wikipedia.org/wiki?curid=493426", "title": "Jos\u00e9 Antonio Monago Terraza", "text": ""}
{"id": "493427", "revid": "89787", "url": "https://gl.wikipedia.org/wiki?curid=493427", "title": "Linda Malnati", "text": "Linda Malnati, nada en Mil\u00e1n o 19 agosto de 1855 e finada en Blevio o 22 de outubro de 1921, foi unha influente l\u00edder sindical, profesora, pacifista, activista polos dereitos da muller e sufraxista italiana. \u00c9 lembrada polos seus esforzos por mellorar as condici\u00f3ns de traballo dos docentes desde a d\u00e9cada de 1890, polas s\u00faas contribuci\u00f3ns a revistas solicitando mellores condici\u00f3ns para as mulleres traballadoras e, na d\u00e9cada de 1900, polo seu apoio ao dereito ao voto das mulleres. Foi membro activo de varias organizaci\u00f3ns de mulleres.\nBiograf\u00eda.\nMalnati naceu en Mil\u00e1n o 19 de agosto de 1855, era filla de Giacomo Malnati e Carolina Pedrioli. Educada na contorna democr\u00e1tica caracter\u00edstica da cidade de Mil\u00e1n, dende unha idade temper\u00e1 adquiriu un interese na xustiza social e na emancipaci\u00f3n das mulleres fortemente influenciada polas filantr\u00f3pas e sufraxistas Laura Soleira Mantegazza, Alessandrina Massini Ravizza e Anna Maria Mozzoni.\nVida profesional.\nO seu primeiro artigo \"Alle donne e specialmente alle donne italiane\" (\u00c1s mulleres e especialmente \u00e1s mulleres italianas), publicouse na revista republicana \"Libert\u00e0 e associazione\".\nEn 1875 comezou a traballar como mestra para a Municipalidade de Mil\u00e1n de escola para os graos m\u00e1is baixos, e en 1888 para os graos m\u00e1is altos. Dedicouse ao ensino apaixonadamente, crendo que a educaci\u00f3n e a emancipaci\u00f3n, especialmente das nenas estaban detr\u00e1s da rexeneraci\u00f3n da sociedade, o que conduc\u00eda ao desenvolvemento democr\u00e1tico. Tam\u00e9n se comprometeu a mellorar as condici\u00f3ns de vida e de traballo dos docentes, e con iso empezou o seu rol de sindicalista bregando pola mellora das condici\u00f3ns dos mestres mediante a igualdade salarial para homes e mulleres. Sobre este tema realizou conferencias en Mil\u00e1n e pola Lombard\u00eda, as\u00ed mesmo escribiu nunha variedade de revistas e xornais (\"A Scuola popolare\", \"Il Correr delle maestre\", \"Il giornale per a donna, A instruzione populare, A Coltura popolare,\" etc).\nEn 1890, co fin de animar \u00e1s traballadoras a organizarse, xunto con Anna Kuliscioff e Carlotta Clerici, estableceu unha organizaci\u00f3n de mulleres na C\u00e1mara de Traballo de Mil\u00e1n, formando unha especie de sindicato. As tres mulleres constitu\u00edron o \"Movimento femminile socialista\" (Movemento socialista feminino). En 1893, estableceu unha secci\u00f3n para mestres de escola mentres revitalizaba e presid\u00eda a \"Leiga per a tutela degli interessi femminili\" (Liga para protecci\u00f3n dos intereses das mulleres) que creara Mozzoni en 1881 cuxo programa inclu\u00eda o dereito ao voto das mulleres e a abolici\u00f3n da autorizaci\u00f3n marital. Nos anos seguintes desta d\u00e9cada foi un tempo dedicado ao proselitismo feminista e socialista: participou activamente nas loitas pola protecci\u00f3n das mulleres e nas manifestaci\u00f3ns da clase traballadora, especialmente nos disturbios de maio de 1898. Por participar na mobilizaci\u00f3n contra a represi\u00f3n de F. Bava Beccaris foi suspendida tres meses no exercicio da docencia, reaccionou \u00e1 disposici\u00f3n reclamando \"o dereito \u00e1 liberdade de pensamento e acci\u00f3n para si mesma e para todos os cidad\u00e1ns\".\nActivismo.\nLinda Malnati uniuse ao Consello directivo da Sociedade Humanitaria (1894) e representou \u00e1 liga para a Protecci\u00f3n dos Intereses das Mulleres nos Consellos de Goberno das Obras P\u00edas da cidade de Mil\u00e1n e na Asemblea da Uni\u00f3n Cooperativa.\nA trav\u00e9s dos seus textos en \"Vita femminile\" (Vida da muller), \u00f3rgano de difusi\u00f3n da Federaci\u00f3n de ligas de mulleres no cal era directora, comentou sobre a relaci\u00f3n entre socialismo e feminismo, chamando \u00e1s mulleres a combinar a loita de clases coa loita de x\u00e9nero.\nEn 1903, xunto con Clerici, organizou o primeiro congreso de mestres de primaria en Como, de onde xurdiron importantes indicios da loita de clases.\nEntre as organizaci\u00f3ns de mulleres nas que participou activamente, en 1903 estableceu un Comitato per il risveglio dell'attivit\u00e0 femminile (Comit\u00e9 para o espertar da actividade das mulleres) baixo a Asociaci\u00f3n de Mestres de Mil\u00e1n. Isto provocou que varios mestres homes formasen a s\u00faa propia Sociedade de Homes. Tam\u00e9n promoveu a educaci\u00f3n preescolar e apoiou \u00e1 Universidade Popular de Mil\u00e1n como membro do comit\u00e9 directivo.\nEn contraste coa dogma do partido socialista, Malnati consideraba ao sufraxio feminino como a proba do progreso civil no pa\u00eds e a pedra angular da emancipaci\u00f3n e o desenvolvemento da muller, xunto con Mozzoni estableceu o \"Comitato milanese Pro Suffragio\" (Comit\u00e9 de Sufraxio de Mil\u00e1n) en 1906, as\u00ed como un comit\u00e9 de coordinaci\u00f3n nacional. Na Convenci\u00f3n de Mil\u00e1n en abril de 1907 organizada por representantes cat\u00f3licos, salientou a importancia dos votos para as mulleres. Ao ano seguinte, no Congreso Nacional de Mulleres Italianas, chegou a presentar unha moci\u00f3n sobre o laicismo na educaci\u00f3n: abolir a educaci\u00f3n relixiosa nas escolas primarias, substitu\u00edndoa con clases comparativas de relixi\u00f3n.\nCon outras mulleres militantes socialistas foi fundadora e directora do xornal \"A Difesa della Lavoratrici en 1912\".\nEn 1914, xunto con Clerici, participou no Comit\u00e9 Pro Humanidade, que propuxo establecer unha liga para a neutralidade. Durante a Primeira Guerra Mundial axudou co traballo de asistencia civil e ocupouse das persoas refuxiadas. Entre 1914 e 1920, administrou o orfanato feminino Lle Stelline co que estivo vinculada durante moito tempo. Ademais foi a fundadora da instituci\u00f3n para orfos Casa e Famiglia.\nEn 1917, unha vez m\u00e1is abordou a causa da paz, promovendo a participaci\u00f3n internacional.\nSufrindo dunha enfermidade grave, Linda Malnati xunto a Carlotta Clerici (a s\u00faa compa\u00f1eira na vida) retirouse a Blevio na costa oriental do lago de Como, onde morreu o 22 de outubro de 1921.\nUnha r\u00faa da localidade de Terni leva o seu nome en homenaxe."}
{"id": "493429", "revid": "98629", "url": "https://gl.wikipedia.org/wiki?curid=493429", "title": "Mercedes Siles Molina", "text": "Mercedes Siles Molina, nada en Xa\u00e9n en 1966, \u00e9 unha matem\u00e1tica espa\u00f1ola, catedr\u00e1tica de \u00c1lxebra da Universidade de M\u00e1laga, especializada en \u00e1lxebra non conmutativa; en concreto, en \u00e1lxebras non asociativas e teor\u00eda de aneis.\u200b\nBiograf\u00eda.\nMercedes Siles naceu en Xa\u00e9n e pouco despois trasladouse cos seus pais a Madrid, onde estudou nun colexio; posteriormente trasladouse a M\u00e1laga, onde continuou os seus estudos nun instituto p\u00fablico.\nTraxectoria profesional.\nSempre estivo vinculada \u00e1 Universidade de M\u00e1laga (UMA). En 1989 obtivo a licenciatura en Ciencias Matem\u00e1ticas, con grao e nota de sobresa\u00ednte, pola Universidade de M\u00e1laga (UMA), onde se doctorou (cum laude por unanimidade) en 1992 coa tese \"Regularidad fuerte e inversos generalizados en sistemas de Jordan.\" Iniciou a s\u00faa actividade docente no curso 1989-90\", en 1994 pasou a ser Profesora Asociada e un ano m\u00e1is tarde Profesora Titular Interina. En novembro de 1996 accedeu a unha praza de Profesora Titular de universidade que ocupou ata decembro de 2009, cando ga\u00f1ou o concurso a C\u00e1tedra na \u00e1rea de \u00c1lxebra; dende ent\u00f3n \u00e9 Catedr\u00e1tica de \u00c1lxebra no Departamento de \u00c1lxebra, Xeometr\u00eda e Topolox\u00eda da UMA. Ten impartido clases na licenciatura, o grao, o mestrado e o doutoramento en Matem\u00e1ticas. Foi coordinadora do Mestrado e do Doutorado en Matem\u00e1ticas da Universidade de M\u00e1laga, e tam\u00e9n do Mestrado en \u00c1lxebra, Xeometr\u00eda e Aplicaci\u00f3ns da Universidade de Dakar (Senegal). Tam\u00e9n foi investigadora visitante nas Universidades de Colorado, en Colorado Springs (USA); no Center of Ring Theory (Athens, Ohio, USA); Kent State University (Ohio); University of Maribor (Eslovenia); Queen\u2019s University, Belfast (Northern Ireland); Universidade de Panam\u00e1, entre outras; as\u00ed como en diversos centros de investigaci\u00f3n e universidades espa\u00f1olas.\nEntre 2006 e 2011 foi coordinadora da \u00e1rea de F\u00edsica e Matem\u00e1ticas da Axencia Andaluza de Avaliaci\u00f3n. Tam\u00e9n ten evaluado diversas actividades cient\u00edficas en Espa\u00f1a, Estados Unidos, India, Rusia e Sur\u00e1frica, entre outros.\u200b\nTam\u00e9n leva realizado unha importante tarefa na cooperaci\u00f3n internacional, colaborando con universidades e organismos no Senegal, Marrocos, Tunisia, Indonesia, Turqu\u00eda, o Per\u00fa, Panam\u00e1, M\u00e9xico, Cuba, o Brasil, Palestina, Colombia, Exipto, Venezuela, Ecuador e Sur\u00e1frica. Esta colaboraci\u00f3n ten sido realizada a trav\u00e9s da invitaci\u00f3n de investigadores e investigadoras para a realizaci\u00f3n de proxectos de investigaci\u00f3n conxuntos, organizando congresos e escolas de investigaci\u00f3n, impartindo cursos, dirixindo teses de doutoramento etc.\nColaborou co Comit\u00e9 Espa\u00f1ol de Matem\u00e1ticas (CEMat) para a incorporaci\u00f3n de Espa\u00f1a como estado membro ao Centro Internacional de Matem\u00e1ticas Puras e Aplicadas(CIMPA). En 2011 tivo lugar a adhesi\u00f3n e dende ent\u00f3n Mercedes Siles \u00e9 Responsable Cient\u00edfica do CIMPA, membro do seu \u201cEquipo \u00c1frica\u201d; e do seu equipo directivo.\n\u00c9 Secretaria da Comisi\u00f3n de Desenvolvemento e Cooperaci\u00f3n do CEMat e presidiu o Comit\u00e9 de Cooperaci\u00f3n para o desenvolvemento da Real Sociedad Matem\u00e1tica Espa\u00f1ola(RSME), da que foi responsable de Proxectos Culturais, as\u00ed como Vicepresidenta Primeira. Preside o Comit\u00e9 Espa\u00f1ol de Matem\u00e1ticas. Dende maio de 2019 \u00e9 presidenta do CEMat.\nDende o 19 de febreiro de 2020 \u00e9 directora da Axencia Nacional de Avaliaci\u00f3n da Calidade e Acreditaci\u00f3n (ANECA).\nLeva realizado contribuci\u00f3ns singulares en \u00e1mbitos moi diversos. No das matem\u00e1ticas, o seu traballo m\u00e1is citado \u00e9 un libro publicado por Springer (\"Leavitt path algebras\"), \u00fanico no seu campo. No cultural, creou as exposici\u00f3ns \"El Sabor de las Matem\u00e1ticas\" e \"Universos Paralelos Dialogando\", polas que foi invitada ao MoMath (Nova York); puxo en marcha en Espa\u00f1a o \"PiDay\". Creou o programa \"steMatEsElla\", patrocinado por Accenture, para potenciar o talento das mozas en disciplinas STEM. Colaborou na posta en marcha do nodo andaluz de AMIT e foi Premio Meridiana 2012. Tam\u00e9n \u00e9 membro da Sociedade de Honor Sigma Xi.\nInvestigaci\u00f3n.\nAs s\u00faas \u00e1reas de interese incl\u00faen: estruturas alxebraicas non asociativas (\u00e1lxebras de evoluci\u00f3n, sistemas de Lie e de Jordan); m\u00f3dulos e aneis asociativos (en particular \u00e1lxebras de cami\u00f1os de Leavitt) e an\u00e1lise funcional. A s\u00faa \u00e1rea de traballo \u00e9 a \"\u00e1lxebra non conmutativa\"; en concreto, as \u00e1lxebras non asociativas e a teor\u00eda de aneis. As s\u00faas l\u00ed\u00f1as de investigaci\u00f3n prioritarias son: \"\u00c1lxebras de cami\u00f1os de Leavitt\", que son as asociadas a grafos nas que as propiedades do grafo e da \u00e1lxebra est\u00e1n en estreita conexi\u00f3n, e \"\u00c1lxebras de evoluci\u00f3n\", que son as que modelan a xen\u00e9tica non mendeliana. A incorporaci\u00f3n desta l\u00ed\u00f1a \u00e9 recente e est\u00e1 especialmente interesada nas s\u00faas aplicaci\u00f3ns en colaboraci\u00f3n con xenetistas.\u200b\n\u00c9 investigadora principal do grupo de investigaci\u00f3n da Universidade de M\u00e1laga \"\u00c1lgebras no asociativas y \u00e1lgebras de grafo\". Dirixe un equipo que atrae investigadores de Alema\u00f1a, Australia, Brasil, EEUU, Indonesia, Panam\u00e1 e Turqu\u00eda. Ademais, \u00e9 asesora cient\u00edfica en varias universidades latinoameric\u00e1s e membro do comit\u00e9 cient\u00edfico de varios congresos e premios internacionais.\u200b\nFoi responsable cient\u00edfica durante seis anos dol Centro Internacional de Matem\u00e1ticas Puras e Aplicadas (Francia) e conferenciante en Europa e EEUU; as\u00ed como organizadora de escolas de investigaci\u00f3n no Brasil, Colombia, Cuba, Ir\u00e1n, Marrocos, M\u00e9xico, Palestina, Panam\u00e1, o Per\u00fa, o Senegal e Turqu\u00eda. Nos \u00faltimos anos os seus proxectos de investigaci\u00f3n te\u00f1en atra\u00eddo a persoal postdoc e investigadores de Australia, Brasil, Alema\u00f1a, Indonesia, Ir\u00e1n, Panam\u00e1, Eslovenia, Turqu\u00eda, USA e Espa\u00f1a.\u200b\nLeva publicados m\u00e1is de cincuenta traballos de investigaci\u00f3n, dirixido seis teses de doutoramento e participado en m\u00e1is de corenta proxectos de investigaci\u00f3n a nivel rexional, nacional e internacional. Entre as s\u00faas publicaci\u00f3ns, destaca \"Algebras of quotients of Lie algebras\" (2004) por ser un traballo pioneiro, ao aparecer nel por primeira vez a noci\u00f3n de \u00e1lxebra de cocientes en \u00e1lxebras de Lie. Este traballo marcou unha inflexi\u00f3n na s\u00faa carreira cient\u00edfica: en 2004 constitu\u00edu o grupo de investigaci\u00f3n do que \u00e9 responsable dende ent\u00f3n, e que leva traballado e obtido financiamento de xeito ininterrompido dende aquela. Os seus traballos (alg\u00fans deles en colaboraci\u00f3n) sobre \u00e1lxebras de cami\u00f1os de Leavitt foron importantes para determinar a estrutura destas \u00e1lxebras. Nun artigo m\u00e1is recente \"Evolution algebras of arbitrary dimension and their decompositions\" (2016) inicia unha nova l\u00ed\u00f1a de investigaci\u00f3n en \u00e1lxebras (non asociativas) que constit\u00faen modelos para a reproduci\u00f3n non sexual (non mendeliana).\u200bTraballa en d\u00faas l\u00ed\u00f1as de investigaci\u00f3n. Unha delas est\u00e1 relacionada cos grafos (frechas e v\u00e9rtices); a outra \u00e9 de \u00e1lxebras non asociativas. As \u00e1lxebras non asociativas est\u00e1n moi relacionadas coa f\u00edsica, coa mec\u00e1nica cu\u00e1ntica, e tam\u00e9n coa explicaci\u00f3n do universo. A trav\u00e9s dos grafos p\u00f3dense resolver problemas de utilidade na vida diaria.\nDivulgaci\u00f3n.\nMercedes Siles cre firmemente que as matem\u00e1ticas deben achegarse \u00e1 sociedade e, con este obxectivo, dende 2011 est\u00e1 desenvolvendo unha intensa actividade no \u00e1mbito da divulgaci\u00f3n das Matem\u00e1ticas. Considera que as matem\u00e1ticas est\u00e1n en todas partes, participan en cada unha das actividades da nosa vida diaria e que descubrilas \u00e9 un reto que estimula a imaxinaci\u00f3n, nos depara sorpresas gratas e pode levarnos a valoralas m\u00e1is.\nCon motivo do Centenario da RSME, concibiu os proxectos \u201c\"El sabor de las Matem\u00e1ticas\"\u201d e \u201c\"Universos paralelos dialogando\"\u201d, traballos realizados xunto c\u00f3 coci\u00f1eiro malague\u00f1o Jos\u00e9 Carlos Garc\u00eda e o matem\u00e1tico e fot\u00f3grafo Pedro Reyes.\u200b\nColabora en programas de radio como \"Julia en la onda\", de Onda Cero, onde impart\u00edu varias \"MASTERCLASS\": \"Mercedes Siles nos ense\u00f1a a encriptar un mensaje con el m\u00e9todo Vigen\u00e8re\"\u200b\u200b ou \"Algunos vertebrados, como las ratas, poseen un sentido cuantitativo\"\u200b.\u200b Ou en prensa escrita, con artigos como \"\u00bfCualquier punto puede considerarse el centro del universo?\"\u200b\nEst\u00e1 moi concienciada c\u00f3 tema da equidade entre homes e mulleres. Entre 2008 e 2016 foi membro da Comisi\u00f3n de Igualdade da Universidade de M\u00e1laga. \u00c9 socia de AMIT (Asociaci\u00f3n de Mulleres Investigadoras e Tecn\u00f3logas) dende 2009, e en 2011 colaborou na creaci\u00f3n do nodo andaluz de AMIT do que foi a s\u00faa primeira vicepresidenta. Como tal, organizou \"Tertulias frente al mar,\"\u200b\u200b dous ciclos de charlas nas que se debat\u00eda en torno \u00e1 igualdade.\u200b"}
{"id": "493430", "revid": "89787", "url": "https://gl.wikipedia.org/wiki?curid=493430", "title": "Oficina Filat\u00e9lica e Numism\u00e1tica da Cidade do Vaticano", "text": "A Oficina Filat\u00e9lica e Numism\u00e1tica da Cidade do Vaticano (en italiano: \"Ufficio Filatelico e Numismatico\") \u00e9 a entidade responsable da emisi\u00f3n dos selos postais e das moedas da Cidade do Vaticano.\nProdutos.\nA\u00ednda que os selos vaticanos s\u00f3 se poidan usar dentro da Cidade do Vaticano e que a cantidade de moedas dese Estado que se cu\u00f1an anualmente sexa moi limitada (por exemplo: o valor total das moedas emitidas en 2002 estivo restrinxido a 310.400 euros), as moedas e os selos do Vaticano convert\u00e9ronse un importante sinal de soberan\u00eda deste microestado, e a s\u00faa escaseza fixo que se convertesen en pezas moi populares entre os coleccionistas numism\u00e1ticos e filat\u00e9licos.\nDe feito, este interese e a demanda xerada no mercado xustificaron a creaci\u00f3n en 2007 do Museo Filat\u00e9lico e Numism\u00e1tico da Cidade do Vaticano, integrado nos Museos Vaticanos, acontecemento que foi obxecto de emisi\u00f3n de dous selos conmemorativos.\nMalia ser a autoridade emisora, o \"Ufficio\" non se encarga da cu\u00f1axe das moedas vaticanas, sen\u00f3n que \u00e9 o \"Istituto Poligrafico e Zecca dello Stato\", de Italia, quen se ocupa dese labor. Isto \u00e9 as\u00ed en virtude dun tratado monetario asinado anteriormente coa Rep\u00fablica Italiana, que foi asumido tam\u00e9n pola Uni\u00f3n Europea, que reco\u00f1ece o euro como moeda propia da Cidade do Vaticano."}
{"id": "493431", "revid": "65337", "url": "https://gl.wikipedia.org/wiki?curid=493431", "title": "Ufficio Filatelico e Numismatico", "text": ""}
{"id": "493432", "revid": "65337", "url": "https://gl.wikipedia.org/wiki?curid=493432", "title": "Oficina Filat\u00e9lica e Numism\u00e1tica do Vaticano", "text": ""}
{"id": "493433", "revid": "65337", "url": "https://gl.wikipedia.org/wiki?curid=493433", "title": "Oficina Filat\u00e9lica e Numism\u00e1tica Vaticana", "text": ""}
{"id": "493435", "revid": "23204", "url": "https://gl.wikipedia.org/wiki?curid=493435", "title": "Eduardo I de Bar", "text": "Eduardo I de Bar, nado preto de 1295 e finado en novembro de 1336 en Famagusta, foi Conde de Bar de 1302 a 1336. Era fillo de Henrique III, conde de Bar, e Leonor de Inglaterra.\nTraxectoria.\nAo redor de 1298, a s\u00faa nai Leonor de Inglaterra morreu cando el a\u00ednda era neno. O seu pai, o conde Henrique III, morreu en 1302 en N\u00e1poles tras un choque con forzas de Frederico I de Sicilia. A\u00ednda que o seu av\u00f3 materno Eduardo I, rei de Inglaterra, tentou ser nomeado rexente do condado, a rexencia foi asegurada polos seus t\u00edos, Xo\u00e1n, se\u00f1or de Puisaye, Teobaldo de Bar, bispo de Liexa e Renaldo, bispo de Metz.\nEn 1310, aos quince anos, casou con Mar\u00eda de Borgo\u00f1a, unha das fillas do duque de Borgo\u00f1a Roberto II e In\u00e9s de Francia. Eduardo foi declarado maior de idade de resultas do seu matrimonio. Nunha batalla en Frouard, foi feito prisioneiro en 1313 polo duque de Lorena Fernando IV. Eduardo foi liberado poucos meses despois de pagar un rescate enorme de 90.000 libras, pagadas en parte por cartos de Metz. Estivo na orixe da construci\u00f3n da foxa hidr\u00e1ulica de Moyeuvre-Grande en 1323. En 1324, lanzouse \u00e1 chamada guerra dos catro se\u00f1ores contra a cidade de Metz, tanto para cancelar as s\u00faas d\u00e9bedas, contra\u00eddas para pagar o seu rescate como para facer valer dereitos se\u00f1oriais.\nDespois marchou ao Oriente, con Filipe III de Namur e outros se\u00f1ores do Sacro Imperio, coa intenci\u00f3n de facer cruzada. Desembarcou na illa de Chipre. A expedici\u00f3n sa\u00edu mal e os habitantes de Famagusta masacr\u00e1ronnos.\nDescendencia.\nCon Mar\u00eda de Borgo\u00f1a tivo a:"}
{"id": "493437", "revid": "624", "url": "https://gl.wikipedia.org/wiki?curid=493437", "title": "Leonor de Inglaterra (1161-1214)", "text": ""}
{"id": "493438", "revid": "89787", "url": "https://gl.wikipedia.org/wiki?curid=493438", "title": "Jos\u00e9 Cardoso Pires", "text": "Jos\u00e9 Augusto Neves Cardoso Pires, nado en Vila de Rei (San Jo\u00e3o do Peso, cerca da fronteira con Espa\u00f1a) o 2 de outubro de 1925 e finado en Lisboa o 26 de outubro de 1998, foi un escritor portugu\u00e9s. A biblioteca municipal de Vila de Rei leva o seu nome.\nBiograf\u00eda.\nNacido en San Jo\u00e3o do Peso, no concello de Vila de Rei, fillo de Jos\u00e9 Ant\u00f3nio Neves e da s\u00faa muller Maria Sofia Cardoso Pires, el de al\u00ed natural e ela de Cardigos, en Ma\u00e7\u00e3o, foi moi cedo para Lisboa cos pais, el Oficial da Mari\u00f1a Mercante, ela dona de casa. A irm\u00e1 foi Maria de Lurdes Neves Cardoso Pires (5 de outubro de 1927) e o irm\u00e1n, Ant\u00f3nio Nuno Cardoso Pires Neves (13 de xu\u00f1o de 1931 - 9 de abril de 1953).\nEntre 1935 e 1944 frecuentou o Liceu Cam\u00f5es, onde tivo como profesores a R\u00f3mulo de Carvalho e Delfim Santos, iniciando, de seguido, unha nunca terminada licenciatura en Matem\u00e1ticas Superiores, na Facultade de Ciencias.\nEn 1945 al\u00edstase na Mari\u00f1a Mercante, como practicante de piloto sen curso, actividade que abandona compulsivamente, \u00absuspeito de indisciplina e detido em viagem do navio Niassa\u00bb (c.f. auto da Capitan\u00eda do Porto de Lisboa, de 02-02-1946).\nXa despois de optar pola carreira de xornalista, veu a asumir a direcci\u00f3n das Edici\u00f3ns Art\u00edsticas F\u00f3lio, onde Aquilino Ribeiro publicou \"O Retrato de Camilo\", e onde lanzou a colecci\u00f3n \"Teatro de Vangarda\", que contribuir\u00e1 para a revelaci\u00f3n en lingua portuguesa de obras de Samuel Beckett, William Faulkner e Vladimir Maiakovski. En 1959 foi para Italia, para traballar na revista \"\u00c9poca\" de Mil\u00e1n, prepar\u00e1ndose para a publicaci\u00f3n dun semanario en termos semellantes ao da \"\u00c9poca\", que a censura impediu. Non obstante conseguiu lanzar a revista \"Almanaque\", cuxa redacci\u00f3n integrou figuras como Lu\u00eds Sttau Monteiro, Alexandre O'Neill, Vasco Pulido Valente, Augusto Abelaira e Jos\u00e9 Cutileiro. Foi tam\u00e9n cronista do \"Di\u00e1rio de Lisboa\", da \"Gazeta Musical e de Todas as Artes\" e da \"Afinidades\".\nEn 1953, morre o seu irm\u00e1n nun accidente de aviaci\u00f3n en cumprimento do servizo militar, cando o Harvard T6 en que adestraba se incendiou en pleno voo acabando por caer e estourar. Dez anos m\u00e1is tarde, Cardoso Pires ded\u00edcalle \u00abin memoriam\u00bb a novela \"O H\u00f3spede de Job\" como protesta contra a guerra fr\u00eda e a colonizaci\u00f3n militares.\nO 8 de xullo de 1954 casou con Maria Edite Pereira (5 de xaneiro de 1932), enfermeira, da cal tivo d\u00faas fillas, Ana Cardoso Pires (4 de setembro de 1956), casada e nai dunha filla Joana (7 de novembro de 1982) e un fillo Rui (13 de marzo de 1985) Cardoso Pires Tavares, e Rita Cardoso Pires (22 de novembro de 1958), solteira e sen descendencia.\nFoi profesor de Literatura Portuguesa e Brasileira no King\u00b4s College de Londres. En 1995 sufriu unha isquemia cerebral e tras recuperarse contar\u00eda a s\u00faa experiencia en \"De profundis.\"\nFoi sepultado en 1998 no Talh\u00e3o dos Artistas do Cemiterio dos Praceres, en Lisboa. No \u00e1mbito do programa que evocou o 10.\u00ba aniversario da morte de Jos\u00e9 Cardoso Pires, a Videoteca do Concello de Lisboa produciu unha curtametraxe titulada \"Fotogramas Soltos das Lisboas de Cardoso Pires\", realizada por Ant\u00f3nio Cunha.\nTraxectoria literaria.\nUnanimemente considerado un dos grandes escritores portugueses do s\u00e9culo XX, nunha galer\u00eda onde se poden encontrar nomes como Jos\u00e9 Saramago ou Ant\u00f3nio Lobo Antunes, a s\u00faa carreira literaria est\u00e1 marcada pola inquedanza e pola deambulaci\u00f3n. Autor de dezaoito libros, publicados entre 1949 e 1997, non se identifica con ning\u00fan grupo, nin se fixa en ning\u00fan x\u00e9nero literario, a pesar de ser considerado sobre todo como un novelista. A s\u00faa relaci\u00f3n m\u00e1is duradeira no campo literario deuse co movemento neorrealista portugu\u00e9s, at\u00e9 ao 25 de abril de 1974, xustificada coa oposici\u00f3n ao r\u00e9xime autoritario portugu\u00e9s. A inserci\u00f3n da s\u00faa obra no neorrealismo \u00e9, por esas raz\u00f3ns, contraditoria. Frecuentou tam\u00e9n os grupos surrealistas, no inicio da d\u00e9cada de 1940. Foi influenciado pola est\u00e9tica de Hemingway, pola narrativa cinematogr\u00e1fica, o que resulta en discursos curtos e di\u00e1logos concisos.\n\"O Delfim\", de 1968, \u00e9 xeralmente considerado a s\u00faa obra prima, en que o narrador asume unha condici\u00f3n de forasteiro, aparentemente descomprometido cunha realidade anacr\u00f3nica. A Gafeira, aldea inexistente do distrito de Leir\u00eda, simboliza o Portugal marcelista, cun crime no centro da historia. Sendo recibida, at\u00e9 1974, como novela neorrealista, ten despertado un interese crecente como narrativa posmodernista. Pode efectivamente ser lida como a primeira novela portuguesa na cal confl\u00faen as principais linguaxes est\u00e9ticas norteadoras do futuro posmodernismo portugu\u00e9s debido \u00e1 mestura de x\u00e9neros, \u00e1 polifon\u00eda, \u00e1 fragmentaci\u00f3n narrativa e \u00e1 metaficci\u00f3n.\n\"Balada da Praia dos C\u00e3es,\" de 1982, deuno a co\u00f1ecer internacionalmente.\nTeatro.\nTam\u00e9n foron tam\u00e9n levadas \u00e1 escena:\nE ao Teatro Radiof\u00f3nico, como \"Uma simples flor nos teus cabelos claros\" (EN) e \"Balada da Praia dos C\u00e3es\" (follet\u00edn EN)\nCinema.\nAlgunhas das s\u00faas obras foron adaptadas ao cinema:"}
{"id": "493440", "revid": "89787", "url": "https://gl.wikipedia.org/wiki?curid=493440", "title": "Jos\u00e9 Lois Est\u00e9vez", "text": "Jos\u00e9 Lois Est\u00e9vez, nado en Ponte Caldelas o 21 de marzo de 1922 e finado en Santiago de Compostela o 23 de maio de 2009, foi un xurista galego. Catedr\u00e1tico de dereito procesual da Universidade de Santiago de Compostela, foi tam\u00e9n romanista, civilista e humanista.\nTraxectoria.\nFillo do avogado Manuel Lois Vidal e de Elisa Est\u00e9vez Fern\u00e1ndez. Estudou cos xesu\u00edtas en Portugal e Galiza. Aos 16 anos dirix\u00eda a Academia de Declamaci\u00f3n e Oratoria do colexio Santiago Ap\u00f3stolo de Vigo, dos Pais Xesu\u00edtas. En 1940 cursou un ano de Dereito en Santiago de Compostela, e o resto f\u00edxoos por libre at\u00e9 se licenciar en 1943. Na s\u00faa \u00e9poca de estudante dirixiu a terceira etapa da publicaci\u00f3n \"Abrente. Bolet\u00edn de la Anunciada\".\nLaureano L\u00f3pez Rod\u00f3 designouno profesor auxiliar de Dereito procesual e encargado de c\u00e1tedra en 1946, e en xu\u00f1o do mesmo ano encargado de c\u00e1tedra en devandita disciplina. Doutorouse pola Universidade Complutense de Madrid coa tese \"Teor\u00eda del fraude en el proceso civil\", publicada en 1948. Foi nomeado adxunto provisional na C\u00e1tedra de Dereito Procesual at\u00e9 1962. Por concurso de m\u00e9ritos en 1953 foi nomeado encargado da C\u00e1tedra de Econom\u00eda e Facenda P\u00fablica e, en 1964, de Dereito Natural e Filosof\u00eda do Dereito. Por orde ministerial de 29 de xaneiro de 1964 foi nomeado Adxunto Honorario da Facultade de Dereito, cargo para o que fora proposto en 1951.\nNo 1967 incorporouse como profesor titular \u00e1 Universidade de Venezuela. De regreso a Galiza en 1972 foi nomeado por concurso de m\u00e9ritos profesor de Sociolox\u00eda no Colexio Universitario de Vigo, ao que se incorporou o 1 de outubro de 1973. Despois acumulaou a C\u00e1tedra de Teor\u00eda do Estado e, xa para 1980, por Real Decreto 1285/1980, foi nomeado Catedr\u00e1tico Numerario Extraordinario de Epistemolox\u00eda das Ciencias Sociais e Xur\u00eddicas na Facultade de Dereito da Universidade de Santiago de Compostela.\nFalaba con profesores hind\u00fas e paquistan\u00eds en s\u00e1nscrito; en alem\u00e1n con Carl Schmitt, e en italiano con Norberto Bobbio.\nEn 1950 foi nomeado membro da Asociaci\u00f3n Italiana de Dereito Procesual Civil, a proposta dos tres grandes do procesualismo italiano da \u00e9poca: Calamandrei. Carnelutt\u00ed e Redenti. M\u00e1is tarde foi elixido tam\u00e9n membro da Asociaci\u00f3n Internacional de procesualistas. Foi membro fundador da Asociaci\u00f3n Espa\u00f1ola de Filosof\u00eda do Dereito.\nCasado con Mar\u00eda del Carmen Puente Araujo, foi pai de seis fillos, entre eles o notario Jos\u00e9 Manuel Lois Puente, o avogado \u00c1lvaro Lois Puente e a oftalm\u00f3loga Noemi Lois Puente. Foi soterrado na s\u00faa vila natal."}
{"id": "493441", "revid": "23204", "url": "https://gl.wikipedia.org/wiki?curid=493441", "title": "Mar\u00eda de Borgo\u00f1a (hom\u00f3nimos)", "text": "Mar\u00eda de Borgo\u00f1a pode designar a:"}
{"id": "493448", "revid": "865", "url": "https://gl.wikipedia.org/wiki?curid=493448", "title": "La Mia Vita Violenta", "text": "La Mia Vita Violenta \u00e9 o segundo \u00e1lbum de estudio da banda estadounidense de rock alternativo Blonde Redhead, publicado o 4 de setembro de 1995 a trav\u00e9s do selo Smells Like Records."}
{"id": "493449", "revid": "23204", "url": "https://gl.wikipedia.org/wiki?curid=493449", "title": "Guillermo M\u00e1rquez Cruz", "text": "Guilermo Manuel M\u00e1rquez Cruz, nado en Almer\u00eda en 1952, \u00e9 un soci\u00f3logo e profesor espa\u00f1ol. Foi catedr\u00e1tico do Departamento de Ciencia Pol\u00edtica e da Administraci\u00f3n na Universidade de Santiago de Compostela\nTraxectoria.\nLicenciado en Ciencias Pol\u00edticas e Sociolox\u00eda (Secci\u00f3n Pol\u00edticas) pola Universidade Complutense de Madrid en xullo de 1977 e doutor en Ciencias Pol\u00edticas e Sociolox\u00eda pola mesma Universidade en 1990, foi profesor contratado no Seminario de Estudios Sociales de Almer\u00eda entre os anos 1980-1985, profesor-titor no Centro Asociado de Almer\u00eda da UNED entre os anos 1985-1991, e profesor na Universidade de Granada entre os cursos acad\u00e9micos 1985-1986 a 1990-1991.\nDende 1991 \u00e9 profesor na Universidade de Santiago de Compostela, primeiro como profesor titular interino no Departamento de Sociolox\u00eda e Ciencia Pol\u00edtica da Administraci\u00f3n, a continuaci\u00f3n profesor titular numerario ata o ano 2006, e logo catedr\u00e1tico adscrito ao Departamento de Ciencia Pol\u00edtica e da Administraci\u00f3n a partir de 2006."}
{"id": "493451", "revid": "839", "url": "https://gl.wikipedia.org/wiki?curid=493451", "title": "Sulaiman Al-Yasin", "text": "Sulaiman al-Yasin (en , \"Sulaiman Yasin Ahmad Husain Buknan\"), nado en Kuwait en 1949 e finado na mesma cidade o 29 de marzo de 2020, foi un actor kuwait\u00ed.\nTraxectoria.\nComezou a actuar no teatro en 1969 ao ingresar na compa\u00f1\u00eda teatral Golfo \u00c1rabe. En 1974 gradouse no Instituto de Artes Esc\u00e9nicas e logo foi a Francia para estudar literatura francesa e licenciouse en artes cinematogr\u00e1ficas na Universidade de Par\u00eds. Ao longo da s\u00faa carreira traballou tam\u00e9n en radio, televisi\u00f3n e cinema. A s\u00faa primeira experiencia na televisi\u00f3n foi co director Kazem Al-Qallaf e logo traballou con Salah Al-Awry. \"Nawaya\" (2016) foi unha das \u00faltimas series nas que participou."}
{"id": "493452", "revid": "23204", "url": "https://gl.wikipedia.org/wiki?curid=493452", "title": "Miss axente especial", "text": "Miss axente especial (en ) \u00e9 un filme estadounidense de 2000 dirixido por Donald Petrie, escrito por Marc Lawrence, Katie Ford e Caryn Lucas, e protagonizado por Sandra Bullock, Michael Caine, Benjamin Bratt, William Shatner, Ernie Hudson, e Candice Bergen.\n\"Miss axente especial\" foi distribu\u00eddo por Warner Bros. Pictures o 22 de decembro de 2000 e foi un \u00e9xito de recadaci\u00f3n con m\u00e1is de 212 mill\u00f3ns de d\u00f3lares en todo o mundo. Bullock conseguiu un nomeamento \u00f3 Globo de Ouro \u00e1 mellor actriz de musical ou comedia. Unha secuela, \", estreouse o 24 de marzo de 2005. O filme converteuse nun filme de culto logo da s\u00faa estrea."}
{"id": "493453", "revid": "23204", "url": "https://gl.wikipedia.org/wiki?curid=493453", "title": "Miss Congeniality", "text": ""}
{"id": "493454", "revid": "89787", "url": "https://gl.wikipedia.org/wiki?curid=493454", "title": "Museo Filat\u00e9lico e Numism\u00e1tico da Cidade do Vaticano", "text": "O Museo Filat\u00e9lico e Numism\u00e1tico da Cidade do Vaticano \u00e9 a denominaci\u00f3n dunha das colecci\u00f3ns dos Museos Vaticanos, constitu\u00edda coa s\u00faa configuraci\u00f3n actual en 2007. O museo recolle todas as moedas e os selos emitidos pola Cidade do Vaticano desde o momento da s\u00faa fundaci\u00f3n como Estado en 1929, ademais doutras pezas correspondente aos anteriores Estados Pontificios.\nHistoria.\nO Museo Filat\u00e9lico e Numism\u00e1tico comezou na d\u00e9cada de 1930 como unha das colecci\u00f3ns dos Museos Vaticanos, nunhas salas pr\u00f3ximas \u00e1 carecter\u00edstica escaleira helicoidal. Aquela exposici\u00f3n inicial foi inaugurada o 22 de outubro de 1936 e al\u00ed permaneceu ata o 1 de outubro de 1987, cando se mudou a unhas instalaci\u00f3ns moito m\u00e1is amplas na Torre Borgia, compostas por catro salas cunha superficie total de 250 metros cadrados.\nEn 1990, o Museo Filat\u00e9lico e Numism\u00e1tico trasladouse novamente, esta vez a unha \u00fanica sala, de 540 m2, no edificio da estaci\u00f3n de ferrocarril do Vaticano.\nO 25 de setembro de 2007, a colecci\u00f3n filat\u00e9lica e numism\u00e1tica retornou \u00e1 s\u00faa localizaci\u00f3n orixinal nos Museos Vaticanos, o que facilita moito a s\u00faa visita, ao compartir a sede co resto das colecci\u00f3ns. De feito, o d\u00eda da s\u00faa inauguraci\u00f3n os visitantes do Museo Filat\u00e9lico e Numism\u00e1tico chegaron a 21.000.\nSecci\u00f3ns.\nSecci\u00f3n de Filatelia.\nEsta secci\u00f3n abrangue todas as emisi\u00f3ns de selos postais organizadas segundo o per\u00edodo de pontificado, desde P\u00edo XII ata o papa Francisco. Ademais, exp\u00f3\u00f1ense outros obxectos como tarxetas postais e aerogramas, e numerosos exemplares das emisi\u00f3ns filat\u00e9licas do Estado Pontificio (1852-1870), con selos novos, anulados e franqueados.\nForman parte tam\u00e9n desta secci\u00f3n outros obxectos como cilindros, placas e outros materiais tipogr\u00e1ficos utilizados para a impresi\u00f3n dos selos, as\u00ed como esbozos e proxectos dalg\u00fans dos selos expostos nas vitrinas do museo.\nSecci\u00f3n de Numism\u00e1tica.\nAs vitrinas e os expositores albergan as emisi\u00f3ns numism\u00e1ticas vaticanas desde 1929 (en liras vaticanas ata 2001 e en euros a partir desa data), tanto as conmemorativas como as de curso legal, as\u00ed como medallas e moedas anteriores correspondentes ao Estado Pontificio."}
{"id": "493455", "revid": "65337", "url": "https://gl.wikipedia.org/wiki?curid=493455", "title": "Museo Filat\u00e9lico e Numism\u00e1tico do Vaticano", "text": ""}
{"id": "493456", "revid": "65337", "url": "https://gl.wikipedia.org/wiki?curid=493456", "title": "Museo Filat\u00e9lico e Numism\u00e1tico Vaticano", "text": ""}
{"id": "493457", "revid": "98629", "url": "https://gl.wikipedia.org/wiki?curid=493457", "title": "Contratiempo", "text": "Contratiempo \u00e9 un filme espa\u00f1ol de 2016 dirixido por Oriol Paulo. \u00c9 o segundo filme de suspense dirixido por Paulo, despois de \"El cuerpo\" (2012). O filme estreouse en Espa\u00f1a o 6 de xaneiro de 2017.\n\"Contratiempo\" tivo unha boa acollida por parte da cr\u00edtica, e foi un \u00e9xito de recadaci\u00f3n, conseguindo 30,5 mill\u00f3ns de d\u00f3lares sobre un orzamento de 4 mill\u00f3ns.\nSinopse.\nAdri\u00e1n Doria, un mozo e exitoso empresario, esperta no cuarto dun hotel xunto ao cad\u00e1ver da s\u00faa amante. Acusado de asasinato, decide contratar os servizos de Virginia Goodman, a mellor preparadora de testemu\u00f1as do pa\u00eds. No transcurso dunha noite, asesora e cliente traballar\u00e1n para atopar unha d\u00fabida razoable que lle libre do c\u00e1rcere."}
{"id": "493459", "revid": "98629", "url": "https://gl.wikipedia.org/wiki?curid=493459", "title": "Arvicola jacobaeus", "text": "Arvicola jacobaeus \u00e9 unha especie f\u00f3sil de mam\u00edfero placentario da orde dos roedores, suborde dos miomorfos, superfamilia dos muroideos, familia dos cric\u00e9tidos e subfamilia dos arvicolinos, unha das integradas no x\u00e9nero \"Arvicola\".\nDescrici\u00f3n.\nA especie foi descrita en 2020 polos investigadores Gloria Cuenca-Besc\u00f3s, da Universidade de Zaragoza, \nJordi Agust\u00ed, do Institut Catal\u00e0 de Paleoecologia Humana i Evoluci\u00f3 Social de Tarragona, Jaime Lira, da Universidade Complutense de Madrid e Mar\u00eda Melero Rubio, da Universidade de Zaragoza. \nEste descubrimento foi o resultado do achado dun total de 121 pezas dentarias fosilizadas do sitio paleontol\u00f3xico plistoc\u00e9nico de Atapuerca.\nNome espec\u00edfico.\nO seu nome epec\u00edfico prov\u00e9n do treito do Cami\u00f1o de Santiago que atravesa a serra de Atapuerca e, as\u00ed mesmo, en honor ao s\u00edmbolo por excelencia dos peregrinos: unha das especies de vieiras, \"Pecten jacobaeus\" (Linnaeus, 1758).\nCarecter\u00edsticas.\nTr\u00e1tase dunha rata de auga de 18 a 22 cm de lonxitude, cunha cola de 10 a 14 cm, e de entre os 155 e os 300 g de peso. O equipo de investigaci\u00f3n que a descubriu confirmou que se trataba da rata de auga m\u00e1is antiga, de 1,2 mill\u00f3ns de anos de antig\u00fcidade."}
{"id": "493460", "revid": "89787", "url": "https://gl.wikipedia.org/wiki?curid=493460", "title": "Barbara Bush", "text": "Barbara Bush, de solteira Pierce nada en Nova York o 8 de xu\u00f1o de 1925 e finada en Houston o 17 de abril de 2018, foi a primeira dama dos Estados Unidos dende 1989 ata 1993 como dona de George H. W. Bush, que serviu como o 41\u00ba presidente dos Estados Unidos. Foi tam\u00e9n a segunda dama dos Estados Unidos de 1981 a 1989. Entre os seus seis fillos est\u00e1 George W. Bush, o 43\u00ba presidente dos Estados Unidos, e Jeb Bush, o 43\u00ba gobernador de Florida. Ela e Abigail Adams son as d\u00faas \u00fanicas mulleres en seren esposas dun presidente dos Estados Unidos e mais nai doutro.\nTraxectoria.\nFilla de Pauline (de solteira Robinson) e Marvin Pierce. Criouse en Rye (Nova York). Seu pai m\u00e1is tarde foi presidente da McCall Corporation, editor de populares revistas femininas como \"Redbook\" ou \"McCall's\". Ti\u00f1a dous irm\u00e1ns m\u00e1is vellos, Martha (1920-1999) e James (1922-1993), e un irm\u00e1n m\u00e1is novo, Scott (n. 1930). Descend\u00eda de Thomas Pierce Jr., colono de Nova Inglaterra, e tam\u00e9n ti\u00f1a como antepasado a Franklin Pierce, 14\u00ba de presidente dos Estados Unidos.\nEntre 1931 e 1937 acudiu \u00e1 Milton Public School de 1931 a 1937 para pasar logo e ata 1940 \u00e1 Rye Country Day School. De 1940 a 1943 asitiu \u00e1 Ashley Hall de Charleston. Na s\u00faa mocidade gustaba da nataci\u00f3n, o tenis, e andar en bicicleta. O seu interese pola lectura comezou de cativa ao ler coa s\u00faa familia nos ser\u00e1ns.\nMatrimonio e familia.\nCando Barbara ti\u00f1a 16 anos nunhas vacaci\u00f3ns de Nadal co\u00f1eceu nun club de Greenwich en Connecticut a George H. W. Bush, ent\u00f3n estudante na Phillips Academy de Andover en Massachusetts. Despois de 18 meses, e antes de partir George \u00e1 guerra como piloto dun bombardeiro da Mari\u00f1a, compromet\u00e9ronse formalmente. Tres dos avi\u00f3ns que pilotou o seu prometido levaron o seu nome: \"Barbara,\" \"Barbara II\", e \"Barbara III\". Barbara principiou estudo no Smith College de Boston mais tras a volta de George, deixou os estudos e d\u00faas semanas m\u00e1is tarde, o 6 de xaneiro de 1945, casaron na Primeira Igrexa Presbiteriana de Rye. O matrimonio durou 73 anos, e foron a m\u00e1is longa parella matrimonial presidencial na historia dos Estados Unidos ata que Jimmy e Rosalynn Carter bateron a s\u00faa marca o 17 de outubro de 2019.\nNos primeiros oito meses do seu matrimonio, os Bush viviron en varios lugares dos Estados Unidos, George despraz\u00e1base co seu escuadr\u00f3n de adestramento, entre outros lugares viviron en M\u00edchigan, Maryland e Virxinia.\nDurante os seguintes 13 anos, George e Barbara tiveron seis fillos que lle deron \u00e1 parella un total de 14 netos e sete bisnetos:\nAnos en Texas.\nTras finalizar a guerra, George e Barbara tiveron o seu primeiro fillo, mentres George estudaba na Universidade Yale. A nova familia axi\u00f1a se aveci\u00f1ou en Odessa (Texas), e al\u00ed George entrou no negocio do petroleiro. En setembro de 1949 os pais de Barbara tiveron un accidente de tr\u00e1fico en Nova York e s\u00faa nai morreu. Barbara estaba embarazada e o m\u00e9dico aconselloulle non viaxar para asistir ao funeral e ao nacer s\u00faa filla pux\u00e9ronlle como nome Pauline Robinson Bush en homenaxe \u00e1 nai de Barbara.\nOs Bush establec\u00e9ronse na zona dos \u00c1nxeles durante un tempo, e en 1950 foron para Midland (Texas). En total mudaron 29 de veces de residencia ao longo do seu matrimonio. Co tempo, Bush f\u00edxose un nome no negocio na industria petroleira e con outros socios fundou a exitosa Zapata Corporation. Barbara educou seus fillos, mentres seu marido estaba normalmente f\u00f3ra en viaxe de negocios. En 1953 s\u00faa filla Robin morreu de leucemia. Ao nacer s\u00faa filla Dorothy en agosto de 1959, os Bush aveci\u00f1\u00e1ronse en Houston.\nVida p\u00fablica.\nEn 1966, George Bush foi elixido como representante no Congreso de Texas. Barbara criou os fillos, mentres seu home fac\u00eda campa\u00f1a e nalgunha ocasi\u00f3n foi canda el.\nComo esposa dun congresista, Barbara margullouse en diversos proxectos con instituci\u00f3ns de caridade e grupos de mulleres republicanas en Washington. Tras perder unha elecci\u00f3n para acceder ao Senado, o presidente Richard Nixon nomeou en 1970 a seu esposo embaixador dos Estados Unidos nas Naci\u00f3ns Unidas, o que lle permitiu a Barbara relacionarse en Nova York con destacados diplom\u00e1ticos. Cando estoupou o esc\u00e1ndalo Watergate en 1973, Nixon pediulle a Bush que presidise o Comit\u00e9 Nacional Republicano; Barbara aconselloulle rexeitar a oferta por mor do dif\u00edcil clima pol\u00edtico, pero George finalmente aceptou.\nO sucesor de Nixon, Gerald Ford, nomeouno xefe da misi\u00f3n dos Estados Unidos na Rep\u00fablica popular da China en 1974, e Barbara acompa\u00f1ou a seu home a Beijing. Visitou varias cidades e rexi\u00f3ns en bicicleta co seu esposo. En 1976 volveu aos Estados Unidos ao facerse cargo George da direcci\u00f3n da CIA, e ao non poder axudar a seu home, que non pod\u00eda compartir aspectos clasificados do seu traballo, lev\u00e1rona a unha depresi\u00f3n. Para superala comezou a dar conferencias e charlas sobre tempo que pasara na China e tam\u00e9n principiou a traballar como voluntaria nun orfanato.\nBarbara Bush defendeu a experiencia e cualidades persoais de seu mariddo cando anunciou a s\u00faa candidatura para presidente dos Estados Unidos en 1980. Causou esc\u00e1ndalo cando dixo que ela apoiaba a ratificaci\u00f3n da Emenda da Igualdade de Dereitos e que estaba a favor do dereito da muller a abortar en desacordo coa \u00e1 conservadora do Partido Republicano que lideraba o gobernador de California Ronald Reagan, que foi quen acabou ga\u00f1ando as primarias presidenciais sobre o seu marido, a\u00ednda que logo aceptou a invitaci\u00f3n do vencedor para ser o seu candidato a vicepresidente e finalmente ese foi o equipo vencedor nas elecci\u00f3ns de 1980.\nSegunda dama dos Estados Unidos.\nBarbara Bush foi durante oito anos a segunda dama dos Estados Unidos, convert\u00e9ndose nunha figura familiar \u00e1 poboaci\u00f3n. Tras ser diagnosticado seu fillo Neil con dislexia, interesouse por cuesti\u00f3ns de alfabetizaci\u00f3n e comezou a traballar con varias organizaci\u00f3ns dedicadas a ese \u00e1mbito. Pasou moito tempo inform\u00e1ndose dos factores que contribu\u00edan ao analfabetismo,\u2014 cr\u00eda que tam\u00e9n os sen teito estaban relacionados \u2014e os esforzos en curso para combater a ambos. Viaxou por todo o pa\u00eds e o mundo co vicepresidente en viaxes oficiais ou ela soa. En 1984 escribiu un libro para nenos, \"C. Fred 's Story\", sobre as aventuras dunha familia vista polo seu cocker spaniel, C. Fred. Doou os beneficios do libro a instituci\u00f3ns a prol da alfabetizaci\u00f3n.\nA mediados da d\u00e9cada de 1980 Barbara falaba rutineiramente en p\u00fablico para promover cuesti\u00f3ns nas que ti\u00f1a interese e f\u00edxose co\u00f1ecida polo seu sentido de humor e polo seu enxe\u00f1o. Durante a campa\u00f1a presidencial de 1984 converteuse en titular cando lle dixo \u00e1 prensa que ela non poder\u00eda expresar na televisi\u00f3n o que pensaba da candidata dem\u00f3crata \u00e1 vicepresidencia, Geraldine Ferraro, \"a\u00ednda que rima con ruta\". Despois de recibir cr\u00edticas polo seu comentario afirmou que ela non ti\u00f1a intenci\u00f3n ningunha de insultar a Ferraro.\nEn 1988 o vicepresidente Bush anunciou a s\u00faa candidatura para suceder a Reagan na presidencia. Barbara converteuse na terceira c\u00f3nxugue dun candidato presidencial en falar na convenci\u00f3n nacional dun partido, tras Eleanor Roosevelt en 1940 e Pat Nixon en 1972. Prometeulles os electores que \u00eda ser unha primeira dama tradicional e fixo campa\u00f1a activamente polo seu marido, xeralmente evitando discusi\u00f3ns por cuesti\u00f3ns pol\u00edticas durante a campa\u00f1a, especialmente aquelas nas que ela e o seu marido difer\u00edan. George ga\u00f1ou as elecci\u00f3ns en novembro de 1988 e xurou o 20 de xaneiro de 1989.\nPrimeira dama dos Estados Unidos.\nComo primeira dama dedicou os seus maiores esforzos \u00e1 alfabetizaci\u00f3n das familias. Participou en moitas organizaci\u00f3ns e comit\u00e9s de alfabetizaci\u00f3n e de lectura e axudou a desenvolver o Barbara Bush Foundation for Family Literacy que ti\u00f1a como finalidade o apoio a programas onde os pais e os cativos aprendesen xuntos. Barbara apareceu en \"The Oprah Winfrey Show\", e regularmente no programa de radio nacional \"Mrs. Bush's Story Time\", que procuraba salientar a a importancia da lerlles en voz alta aos nenos. Tam\u00e9n apoiou a liberdade da muller para abortar, os dereitos LGBT, civ\u00eds e mais as campa\u00f1as de sensibilizaci\u00f3n sobre a SIDA .\nTraballou na White House Historial Association e loitou para revitalizar o White House Preservation Fund, ao que lle cambiou o nome para White House Endowment Trust para conseguir fondos para a rehabilitaci\u00f3n e restauraci\u00f3n da Casa Branca, logrando o obxectivo de recadar 25 mill\u00f3ns de d\u00f3lares.\nEn marzo de 1989 revelou que sufr\u00eda a enfermidade de Graves-Basedow, unha tiroidite; a condici\u00f3n afectaba tam\u00e9n a seu marido.\nSalientable foi o seu discurso de graduaci\u00f3n do Wellesley College de 1990, considerado o 45\u00ba mellor discurso ret\u00f3rico norteamericano do s\u00e9culo XX.\nDurante a campa\u00f1a presidencial de seu marido en 1992 Barbara Bush afirmou que o aborto e a homosexualidade eran asuntos persoais e argumentou que o Partido Republicano non deb\u00eda tomar unha posici\u00f3n sobre eses asuntos, e mesmo afirmou que persoalmente aborrec\u00eda o aborto, pero non pod\u00eda tomar a decisi\u00f3n por outra persoa.\nDespois da Casa Branca.\nGeorge perdeu as elecci\u00f3ns para a reelecci\u00f3n fronte a Bill Clinton e despois de deixar a Casa Branca, a parella residiu en River Oaks no estado de Texas e en Kennebunkport en Maine. \nBarbara intentou convencer a seu fillo George W. Bush para non presentar a s\u00faa candidatira a gobernador de Texas en 1994 convencida de que non ser\u00eda quen de derrotar a Ann Richards, pero resultou vitorioso. Barbara fixo campa\u00f1a por seu fillo George W. Bush tras anunciar que concorr\u00eda na campa\u00f1a presidencial en xu\u00f1o de 1999 e op\u00faxose inicialmente a que seu fillo Jeb presentara a candiatura \u00e1 presidencia, dicindo \"xa tivemos Bush abondo\".As\u00ed e todo, mudou de postura e apareceu en varios anuncios apoi\u00e1ndoo e facendo en febreiro de 2016 campa\u00f1a por el en Nova Hampshire e expresou a s\u00faa opini\u00f3n de Donald Trump, o rival de Jeb para a candidatura. Dixo que non pod\u00eda entender como hab\u00eda mulleres que puidesen votar algu\u00e9n que dixo o que dixo sobre Megyn Kelly.\nVarias escolas levan o seu nome, tres primarias e d\u00faas de ensino medio en Texas e unha primaria en Mesa (Arizona). Serviu no consello de AmeriCares e no da Cl\u00ednica Mayo, e dirixiu a Barbara Bush Fundation for Family Literacy.\nEnfermidades e morte.\nDiagnostic\u00e1ronlle a enfermidade de Graves en 1988. Tam\u00e9n sufr\u00eda insuficiencia card\u00edaca conxestiva e enfermidade pulmonar obstrutiva cr\u00f3nica. Foi unha fumadora empedernida durante 25 anos ata que o deixou en 1968 ao chamarlle a atenci\u00f3n unha enfermeira por fumar no seu cuarto de hospital despois dunha cirurx\u00eda.\nEn novembro de 2008 hospitaliz\u00e1rona por dor abdominal e somet\u00e9rona a unha cirurx\u00eda do intestino delgado e en marzo de 2009 camb\u00edaronlle a v\u00e1lvula a\u00f3rtica.\nNa v\u00e9spera do Aninovo de 2013 hospitaliz\u00e1rona por pneumon\u00eda a\u00ednda que lle deron a alta uns d\u00edas m\u00e1is tarde. O 15 de abril de 2018, a s\u00faa familia emitiu un comunicado indicando que ti\u00f1a unha s\u00faa sa\u00fade debilitada pero que ela escollera estar na casa coa familia. Segundo a o voceiro da familia, Jim McGrath, a s\u00faa elecci\u00f3n era consecuencia dunha serie de hospitalizaci\u00f3ns recentes. Barbara Bush morreu o 17 de abril de 2018 na s\u00faa casa de Houston \u00e1 idade de 92 anos. O presidente Donald Trump ordenou que as bandeiras ondeasen a media hasta na s\u00faa memoria, e tanto el como a primeira dama Melania Trump enviaron condolencias en nome da naci\u00f3n . Os expresidentes Jimmy Carter, Bill Clinton, Barack Obama e o senador John McCain tam\u00e9n enviaron as s\u00faas condolencias. Alg\u00fans l\u00edderes estranxeiros, como a ra\u00ed\u00f1a Isabel II do Reino Unido, o primeiro ministro canadense Justin Trudeau ou o presidente ruso, Vladimir Putin tam\u00e9n enviaron as s\u00faas condolencias\nO funeral efectuouse na Igrexa Episcopal de San Marti\u00f1o en Houston o 21 de abril de 2018, e soterr\u00e1rona na George Bush Presidential Library en College Station (Texas). Os expresidentes Barack Obama, George W. Bush (fillo), Bill Clinton e George H. W. Bush, e as primeiras damas Melania Trump, Michelle Obama, Laura Bush e Hillary Clinton tam\u00e9n asistiron ao servizo. Jeb Bush e o bi\u00f3grafo e historiador presidencial Jon Meacham foron os encargados de ler os eloxios. Tam\u00e9n estaban presentes o exprimeiro ministro brit\u00e1nico John Major e o canadense Brian Mulroney. O d\u00eda seguinte houbo que hospitalizar a seu home por unha infecci\u00f3n que derivou en sepsticemia, morrendo sete meses despois, o 30 de novembro de 2018."}
{"id": "493461", "revid": "89787", "url": "https://gl.wikipedia.org/wiki?curid=493461", "title": "Gran Lago do Oso", "text": "O Gran Lago do Oso (en , en slave \"Saht\u00fa\", en ) \u00e9 un lago do bosque boreal canadense. \u00c9 o cuarto lago m\u00e1is grande de Norteam\u00e9rica e o oitavo do mundo. O lago est\u00e1 nos Territorios do Noroeste, sobre o c\u00edrculo polar \u00e1rtico entre os paralelos 65 e 67 latitude norte e os meridianos 118 e 123 lonxitude oeste.\nO nome orixinouse da palabra chipewyan \"satudene\", que significa \"pobo da auga do oso grizzly\". O pobo sahtu dene recibe o nome do lago, e a o nome da Grizzly Bear Mountain na beira do lago tam\u00e9n ten nome chipewyan, e significa \"outeiro do grande oso\".\nA pen\u00ednsula Sahoyue (Grizzly Bear Mountain) no sur do lago e a pen\u00ednsula Edacho (Scented Grass Hills) no oeste forman o Lugar Hist\u00f3rico Nacional Canadense de Saoy\u00fa-\u0294ehdacho.\nXeograf\u00eda.\nO lago ten unha superficie de 31\u00a0153\u00a0km\u00b2 e un volume de 2236\u00a0km\u00b3. O Gran Lago do Oso est\u00e1 cuberto de xeo dende finais de novembro a xullo.\nO lago \u00e9 co\u00f1ecido pola s\u00faa considerable claridade. O explorador John Franklin escribiu en 1828 que un pano branco situado na auga non desaparec\u00eda ata unha profundidade de quince brazas.&gt;"}
{"id": "493462", "revid": "98629", "url": "https://gl.wikipedia.org/wiki?curid=493462", "title": "Lago Issyk-Kul", "text": "O lago Issyk-Kul, tam\u00e9n chamado Ysyk K\u00f6l (en ; en ) \u00e9 un lago endorreico de Asia Central, situado no l\u00edmite nororiental do Tian Shan, ao nord\u00e9s de Kirguizist\u00e1n. \u00c9 o s\u00e9timo lago m\u00e1is profundo do mundo, o d\u00e9cimo con maior volume e o segundo lago salgado tralo mar Caspio. Issyk-Kul significa \"lago quente\" en kirguiz; a\u00ednda que est\u00e1 arrodeado de picos nevados, nunca xea.\nXeograf\u00eda.\nTen unha lonxitude de 182\u00a0km, e un largo de 60\u00a0km, cunha superficie total de 6280\u00a0km\u00b2, que o converten no segundo lago de monta\u00f1a m\u00e1is grande do mundo, despois do lago Titicaca. A s\u00faa altura media \u00e9 de 1609\u00a0metros sobre o nivel do mar e a s\u00faa profundidade m\u00e1xima \u00e9 de 702\u00a0m. Ocupa unha conca pechada de orixe tect\u00f3nica.\nO lago \u00e9 levemente salino, e permanece libre de xeo durante o invierno. \u00c9 alimentado por mananciais e polo desxeo na primavera. A s\u00faa beira sur est\u00e1 dominada pola cordilleira o Tian Shan.\nTurismo.\nDurante a era sovi\u00e9tica, o lago converteuse nun popular destino de vacaci\u00f3ns, con numerosos sanatorios e casas de vacaci\u00f3ns na beira norte, moitas concentradas na cidade de Cholpon-Ata e os seus arredores. Entrou en decadencia coa disoluci\u00f3n da Uni\u00f3n Sovi\u00e9tica, mais posteriormente volveron abrirse complexos hoteleiros e casas para alugar.\nHistoria.\nO lago Issyk-Kul era unha parada da ruta da seda que un\u00eda extremo oriente e Europa. O lago foi propiedade da dinast\u00eda Qing da China e posteriormente cedido a Rusia xunto que territorio circundante tralo tratado de Tarbagatai. Moitos historiadores cren que o lago foi o punto de orixe da peste negra que asolou Europa e Asia a principios e mediados do s\u00e9culo XIV.\nSegundo un mapa medieval empregado por mercadores venecianos da ruta da seda, na beira nordeste do lago exist\u00eda un mosteiro armenio do s\u00e9culo XIV.\nO nivel do lago \u00e9 8 metros m\u00e1is alto que na Idade Media. En 2007, unha expedici\u00f3n atopou baixo as s\u00faas augas restos dunha cidade duns 2500 anos de antig\u00fcidade.\nEn 1916 o mosteiro de Issyk-Kul foi atacado por rebeldes kirguiz que asasinaro sete monxes.\nDurante a \u00e9poca sovi\u00e9tica, as s\u00faas augas, cunha salinidade comparable \u00e1 do oc\u00e9ano, serviron como base secreta de experimentaci\u00f3n con torpedos.\nMedio natural.\nA troita de Sevan, un peixe end\u00e9mico do lago Sevan en Armenia, foi introducida no lago Issyk-Kul durante a d\u00e9cada de 1970. Se ben no seu lago de orixe \u00e9 unha especie en perigo, ten maiores posibilidades de supervivencia no lago Issyk-Kul, onde est\u00e1 a desprazar as especies aut\u00f3ctonas.\nO 12 de novembro de 2002, a Reserva Estatal Isyk-Kul foi designada como a primeira zona h\u00famida de importancia internacional de Kirguizist\u00e1n e foi inclu\u00eddo na listaxe Ramsar (n.\u00ba ref. 1231), cunha \u00e1rea de protecci\u00f3n de 623\u00a0600\u00a0ha (anteriormente, o lago fora inclu\u00eddo pola antiga Uni\u00f3n Sovi\u00e9tica, co n.\u00ba de ref. 109)."}
{"id": "493463", "revid": "98629", "url": "https://gl.wikipedia.org/wiki?curid=493463", "title": "Doctor Sleep (filme de 2019)", "text": "Doctor Sleep (comercializado tam\u00e9n co t\u00edtulo Stephen King's Doctor Sleep) \u00e9 un filme estadounidense de 2019 dirixido por Mike Flanagan. Bas\u00e9ase na novela hom\u00f3nima de 2013 escrita por Stephen King, unha secuela doutra novela de King, \"The Shining\". O filme, que tam\u00e9n \u00e9 unha secuela directa do filme \"The Shining\", dirixido por Stanley Kubrick, est\u00e1 ambientado varias d\u00e9cadas despois dos eventos da historia orixinal e mestura elementos da novela de 1977 tam\u00e9n. \"Doctor Sleep\" foi escrito, dirixido e editado por Mike Flanagan, e est\u00e1 protagonizado por Ewan McGregor como Danny Torrance, un home con habilidades ps\u00edquicas que tenta superar os traumas da s\u00faa nenez. Rebecca Ferguson, Kyliegh Curran e Cliff Curtis intepretan os papeis secundarios. No filme, un xa adulto Dan Torrance debe protexer unha rapaza con poderes semellantes dun culto co\u00f1ecido como \"The True Knot\", que cazan nenos con habilidades ps\u00edquicas para permanecer inmortais.\nWarner Bros. Pictures comezou a desenvolver unha adaptaci\u00f3n cinematogr\u00e1fica de \"Doctor Sleep\" pouco despois de que a novela fose publicada no ano 2013. O produtor e guionista Akiva Goldsman escribiu un gui\u00f3n, mais o estudio non asegurou un orzamente para o filme at\u00e9 o \u00e9xito de recadaci\u00f3n do filme de terror \"It\", que tam\u00e9n est\u00e1 baseado nunha novela de King. Flanagan foi contratado para reescribir o gui\u00f3n de Goldsman e para dirixir o filme. Flanagan dixo que o filme tentar\u00eda reconciliar as diferenzas entre a novela e o filme de \"The Shining\". A rodaxe comezou en setembro de 2018 en Xeorxia, inclu\u00edndo Atlanta e as \u00e1reas lim\u00edtrofes, e rematou en decembro de 2018.\nWarner Bros. Pictures lanzou \"Doctor Sleep\" en todo o mundo a partir do 31 de outubro de 2019, e nos Estados Unidos o 8 de novembro de 2019. O filme recibiu valoraci\u00f3ns positivas por parte da cr\u00edtica, que louvou as interpretaci\u00f3ns e a atmosfera, mais con certas reticencias pola s\u00faa duraci\u00f3n. Cunha recadaci\u00f3n de $72 mill\u00f3ns en todo o mundo, a s\u00faa acollida polo p\u00fablico foi considerada decepcionante en comparaci\u00f3n co \u00e9xito doutras adaptaci\u00f3ns de novelas de King como \"It Chapter Two\" e \"Pet Sematary\"."}
{"id": "493464", "revid": "23204", "url": "https://gl.wikipedia.org/wiki?curid=493464", "title": "Stephen King's Doctor Sleep", "text": ""}
{"id": "493467", "revid": "89787", "url": "https://gl.wikipedia.org/wiki?curid=493467", "title": "\u00a1Ya hera ora!", "text": "\u00a1Ya hera ora! \u00e9 o primeiro \u00e1lbum musical do cantautor punk aragon\u00e9s Manolo Kabezabolo, publicado o 30 de marzo de 1995 polo selo navarro GOR Discos."}
{"id": "493469", "revid": "25871", "url": "https://gl.wikipedia.org/wiki?curid=493469", "title": "Locke &amp; Key (serie de televisi\u00f3n)", "text": "Locke &amp; Key \u00e9 unha serie de televisi\u00f3n estadounidense de terror sobrenatural desenvolvida por Carlton Cuse, Meredith Averill e Aron Eli Coleite. Est\u00e1 baseada na serie banda dese\u00f1ada hom\u00f3nima creada por Joe Hill e Gabriel Rodr\u00edguez. Estreouse a trav\u00e9s de Netflix o 7 de febreiro de 2020. Est\u00e1 protagonizado por Darby Stanchfield, Connor Jessup, Emilia Jones, Jackson Robert Scott, Laysla De Oliveira, Petrice Jones e Griffin Gluck.\nNetflix anunciou a segunda tempada da serie en marzo de 2020, que se estreou o 22 de outubro de 2021."}
{"id": "493471", "revid": "98629", "url": "https://gl.wikipedia.org/wiki?curid=493471", "title": "Johnny Marr", "text": "John Martin Maher, nado o 31 de outubro de 1963, \u00e9 un m\u00fasico, compositor e cantante ingl\u00e9s. Marr deuse a co\u00f1ecer como a guitarrista e co-compositor da banda The Smiths, que estivo activa entre 1982 e 1987. Dende ent\u00f3n actuou en numerosas banda e comezou unha carreira como artista en solitario.\nNado en Ardwick, Manchester, de pais irlandeses, Marr formou a s\u00faa primeira banda con 13 anos. Tocou en varios grupos con Andy Rourke antes de formar The Smiths con Morrissey en 1982. The Smiths conseguiu un importante \u00e9xito comercial e foi aclamada pola cr\u00edtica, sendo o estilo jangle pop da guitarra de Marr un elemento distintivo do son da banda, pero separouse en 1987 debido a diferenzas persoais entre Marr e Morrissey. Dende ent\u00f3n, Marr foi membro de The Pretenders, The The, Electronic, Modest Mouse, e The Cribs, e converteuse nun prol\u00edfico m\u00fasico de sesi\u00f3n, traballando con artistas como Talking Heads e Hans Zimmer.\nDespois de publicar un \u00e1lbum titulado \"Boomslang\" en 2003 baixo o nome Johnny Marr and the Healers, Marr editou o seu primeiro \u00e1lbum en solitario, \"The Messenger\", en 2013. O seu segundo traballo en solitario, \"Playland\", lanzouse en 2014, seguido por un terceiro, \"Call the Comet\", en 2018. A autobiograf\u00eda de Marr, \"Set the Boy Free\", foi publicada no ano 2016.\nFotada o cuarto mellor guitarrista dos \u00faltimos 30 anos nunha enquisa realizada pola BBC en 2010, Phil Alexander, editor xefe de \"Mojo\", describiu a Marr como \"posiblemente o \u00faltimo gran estilista da guitarra brit\u00e1nico\". En 2013, \"NME\" honrou a Marr co seu premio \"Godlike Genius\", dicindo: \"non contento con reescribir a historia da m\u00fasica cunha das mellores bandas do mundo, The Smiths, contin\u00faa a empuxar os l\u00edmites e a evolucionar a trav\u00e9s da s\u00faa carreira, traballando con alg\u00fans dos mellores e m\u00e1is excitantes artistas do planeta\"."}
{"id": "493472", "revid": "98629", "url": "https://gl.wikipedia.org/wiki?curid=493472", "title": "Gray Matter", "text": "Gray Matter foi unha banda estadounidense de post-hardcore procedente de Washington, D.C. activa nos anos 80 e 90. O grupo formouse en 1983 e separouse en 1986, reform\u00e1ndose entre 1990 e 1993.\nHistoria.\nGray Matter formouse oficialmente no ver\u00e1n de 1983 a partir das cinzas de varios grupos punk da \u00e1rea de Washington, D.C. Geoff Turner, Mark Haggerty e Dante Ferrando estiveran tocando en bandas dende os seus primeiros d\u00edas no instituto. En 1983, Dante e Mark tocaban en Iron Cross, pero cando a imaxe da banda comezou a reflectir aos seus violentos fans m\u00e1is que ao propio grupo Dante marchou. Pouco despois Mark tameu deixou a banda e os dous reun\u00edronse con Geoff e con Steve Niles e comezaron a realizar concertos en Washington, D.C. como Gray Matter.\nO primeiro \u00e1lbum da banda, \"Food For Thought\", foi gravado no estudio Inner Ear en novembro de 1984 con Ian MacKaye, de Minor Threat, axudando nas tarefas de produci\u00f3n. O disco foi editado orixinalmente por R&amp;B Records en 1985, mentres os membros do grupo a\u00ednda estaban no instituto. En 1986, Dischord Records publicou o EP \"Take It Back\". Pouco despois, Mark deixou a banda para ir \u00e1 universidade e Gray Matter separouse. Dante tocou a bater\u00eda en Ignition e Geoff, Steve, e Mark xunt\u00e1ronse e formaron Three, xunto con Jeff Nelson de Minor Threat. Gray Matter reformouse na primavera de 1990 e lanzou un 7 polgadas dobre en 1991 e o \u00e1lbum \"Thog\" en 1992. A banda separouse oficialmente en 1993.\nDischord orixinalmente reeditou \"Food For Thought\" e \"Take It Back\" (DIS 49) como un \u00fanico CD no ano 1990.\nO 21 de setembro de 2003 a banda reuniuse para realizar un \u00fanico concerto como celebraci\u00f3n do d\u00e9cimo aniversario do Black Cat, un club en Washington, D.C. do cal \u00e9 socio o bater\u00eda Dante Ferrando. Posteriormente Gray Matter tocou no 15, 20 e 25 aniversario do Black Cat.\nMembros.\nAntes de Gray Matter, Haggerty e Ferrando tocaron na banda skinhead de DC Iron Cross. Niles despis f\u00edxose famoso por exclibir c\u00f3mics de terror, particularmente por \"30 Days of Night\". Geoff Turner fundou os estudios de gravaci\u00f3n WGNS, e Dante Ferrando \u00e9 fundador e dono do club octurno de DC Black Cat."}
{"id": "493477", "revid": "98629", "url": "https://gl.wikipedia.org/wiki?curid=493477", "title": "Miguel Herrero de Mi\u00f1\u00f3n", "text": "Miguel Herrero Rodr\u00edguez de Mi\u00f1\u00f3n , nado en Madrid o 18 de xu\u00f1o de 1940, \u00e9 un pol\u00edtico e xurista espa\u00f1ol.\nTraxectoria.\nFormaci\u00f3n universitaria.\nFillo do catedr\u00e1tico de instituto e hispanista Miguel Herrero Garc\u00eda, estudou Dereito en Madrid, onde, segundo di nas s\u00faas \"Memorias de est\u00edo\", pasou por \"m\u00e1s estudioso que estudiante\". Logo de licenciarse en 1961, doutorouse en 1965 cunha tese sobre o Dereito Constitucional xurdido trala descolonizaci\u00f3n. Completou a s\u00faa formaci\u00f3n en Oxford, en Par\u00eds e en Lovaina, onde se licenciou en Filosof\u00eda en 1968. Letrado do Consello de Estado desde 1966, comezou a colaborar en prensa -\"Diario Ya\", \"Diario Madrid\", \"Informaciones\"-, difundindo as s\u00faas ideas sobre o que deber\u00eda ser a transici\u00f3n \u00e1 morte de Francisco Franco.\nEn 1975 casou con Cristina J\u00e1uregui Segurola, filla de Ram\u00f3n J\u00e1uregui Epalza e M.\u00aa Luisa Segurola Guereca.\nActividade pol\u00edtica.\nRodr\u00edguez de Mi\u00f1\u00f3n foi Secretario General T\u00e9cnico do Ministerio de Xustiza, colaborando de maneira moi activa na primeira amnist\u00eda (1976), na Lei para a Reforma Pol\u00edtica e na primeira normativa electoral da democracia. Participou na elaboraci\u00f3n da Constituci\u00f3n de 1978 e ocupou o cargo de portavoz no Congreso dos deputados, tanto do partido do Goberno (UCD) como da oposici\u00f3n (AP). Foi deputado de UCD entre 1977 e 1981. Alg\u00fans autores sin\u00e1lano como un dos art\u00edfices da \u00aboperaci\u00f3n de acoso e derribo\u00bb contra Adolfo Su\u00e1rez, que rematar\u00eda coa s\u00faa coronaci\u00f3n como xefe do grupo parlamentario da UCD. Herrero de Mi\u00f1\u00f3n tam\u00e9n ter\u00eda mantido contactos con l\u00edderes pol\u00edticos da oposici\u00f3n co obxectivo de sacar a Su\u00e1rez do poder.\nAbandonou UCD en febreiro de 1982, ingresando en xullo dese ano en Alianza Popular. Foi elixido deputado de AP e do PP nos comicios de 1982, 1986 e 1989.\nEn 1979 foi elixido concelleiro do concello de Madrid nas elecci\u00f3ns municipais de abril. En 1987 optou \u00e1 Presidencia de Alianza Popular, pero foi derrotado por Antonio Hern\u00e1ndez Mancha.\nActividade profesional.\nA s\u00faa dilatada carreira profesional incl\u00fae os postos de conselleiro do Banco Exterior de Espa\u00f1a, vicepresidente da Comisi\u00f3n Xur\u00eddica, da Asemblea Consultiva do Consello de Europa (1979-1982) e vicepresidente da Comisi\u00f3n Pol\u00edtica da Asemblea do Atl\u00e1ntico Norte, \u00f3rgano do que formou parte de 1983 a 1993. Ademais, foi membro da Comisi\u00f3n Trilateral.\nMilitou no Partido Popular ata 2004.\nEstudoso do dereito constitucional e as relaci\u00f3ns internacionais, publicado numerosos traballos, colaborou asiduamente en prensa e radio, e exerceu tam\u00e9n como avogado e consultor.\nParticipou, entre 1998 e 2009, semanalmente na \"Tertulia de sabios\" xunto a Santiago Carrillo, exsecretario xeral do Partido Comunista de Espa\u00f1a, Ernest Lluch e Pere Portabella no programa La Ventana da Cadena SER. Abandonou o programa debido ao seu nomeamento como membro permanente do Consello de Estado.\nFoi membro do Tribunal Constitucional de Andorra entre 2001 e 2009, presid\u00edndoo entre 2001 e 2003.\nMiguel Herrero \u00e9 asiduo colaborador da Universidade Internacional Men\u00e9ndez Pelayo.\nIdeolox\u00eda.\nAutopresentado como \u00abespa\u00f1olista de la Espa\u00f1a Grande\u00bb, foi encadrado como representante dunha corrente minoritaria do nacionalismo de tipo neoforalista no espazo conservador espa\u00f1ol."}
{"id": "493478", "revid": "1888", "url": "https://gl.wikipedia.org/wiki?curid=493478", "title": "Miguel Herrero y Rodr\u00edguez de Mi\u00f1\u00f3n", "text": ""}
{"id": "493479", "revid": "1888", "url": "https://gl.wikipedia.org/wiki?curid=493479", "title": "Miguel Herrero Rodr\u00edguez de Mi\u00f1\u00f3n", "text": ""}
{"id": "493481", "revid": "72012", "url": "https://gl.wikipedia.org/wiki?curid=493481", "title": "Cervo canadense", "text": ""}
{"id": "493485", "revid": "89787", "url": "https://gl.wikipedia.org/wiki?curid=493485", "title": "Cervo, Italia", "text": "Cervo (en ), \u00e9 unha vila e comuna (\"comune\") de Italia, localizada na provincia de Imperia, na rexi\u00f3n da Liguria.\nXeograf\u00eda.\nO territorio de Cervo est\u00e1 situado no treito final do torrente Cervo, ao longo do val de Steria, e circunscrito, ao norte e ao leste, polo val do torrente Merula, na provincia de Savona, e pola conca do Evigno pola ladeira oposta. Xunto con outros sete municipios, est\u00e1 inclu\u00edda na zona do Golfo Dianese.\nA unha altitude media de 66 msnm, ocupa unha superficie de 3,59\u00a0km\u00b2.\nNo ano 2019 ti\u00f1a unha poboaci\u00f3n de 1149 habitantes, cunha densidade de poboaci\u00f3n de 320,06 hab./km\u00b2.\nConcellos irmandados.\nO concello de Cervo est\u00e1 irmandado con:"}
{"id": "493487", "revid": "25871", "url": "https://gl.wikipedia.org/wiki?curid=493487", "title": "La Veneno", "text": "Cristina Ortiz Rodr\u00edguez, nada o 19 de marzo de 1964 en Adra e finada o 9 de novembro de 2016 en Madrid, m\u00e1is co\u00f1ecida polo alcume de La Veneno (\"A Veleno\"), foi unha vedete, cantante e colaboradora de televisi\u00f3n espa\u00f1ola, famosa por intervir nos programas de entrevistas nocturnos \"Esta noche cruzamos el Mississippi\" e \"La sonrisa del pel\u00edcano\", emitidos en Espa\u00f1a entre 1996 e 1997, \u00e1mbolos dous programas presentados polo xornalista Pepe Navarro.\nLa Veneno foi unhas das primeiras mulleres transx\u00e9nero en visibilizar a realidade do colectivo transx\u00e9nero, e \u00e9 reco\u00f1ecida como unha das iconas LGBT m\u00e1is atrevidas de Espa\u00f1a.\nSerie homenaxe.\nEn 2020 Atresmedia estreou unha serie biogr\u00e1fica titulada \"Veneno. Vida y muerte de un icono\" dirixida por Javier Calvo e Javier Ambrossi."}
{"id": "493489", "revid": "25871", "url": "https://gl.wikipedia.org/wiki?curid=493489", "title": "Cristina Ortiz Rodr\u00edguez", "text": ""}
{"id": "493490", "revid": "15490", "url": "https://gl.wikipedia.org/wiki?curid=493490", "title": "Pil\u00f3n", "text": "Pil\u00f3n \u00e9 un municipio de Cuba que se encontra na parte suroeste da provincia de Granma.\nXeograf\u00eda.\nO concello, situado a unha altitude media de 6 msnm, ocupa unha superficie de 462\u00a0km\u00b2.\nNo ano 2017 contaba cunha poboaci\u00f3n de 29 546 habitantes, polo que, nese ano, a s\u00faa densidade de poboaci\u00f3n era de 64,4 hab./km\u00b2.\nPil\u00f3n \u00e9 unha pequena cidade rodeada de campos cultivados, \u00e1 beira dun mar a\u00ednda non colonizado pola industria tur\u00edstica, preto da serra Maestra co seu Parque Nacional do Pico Turquino.\nIrmandamento.\nO municipio de Pil\u00f3n est\u00e1 irmandado con:"}
{"id": "493492", "revid": "89787", "url": "https://gl.wikipedia.org/wiki?curid=493492", "title": "Esther Teijeiro Lemos", "text": "Esther Teijeiro Lemos, nada en 1936 en Nogueira de Mi\u00f1o (Chantada), \u00e9 unha viticultora galega. En 1987 foi a primeira persoa que inscribiu a s\u00faa adega baixo o selo da Denominaci\u00f3n de Orixe Ribeira Sacra e tam\u00e9n a primeira en elaborar vi\u00f1o ecol\u00f3xico en Galicia no ano 2000.\nTraxectoria.\nOs seus pais e av\u00f3s xa se dedicaban ao cultivo da vide e ela sempre estivo vinculada ao sector. Ficou orfa de nai e pai cando ti\u00f1a 15 anos.\nNo ano 1987, a s\u00faa adega familiar en Chantada chamada Diego de Lemos (na honra ao seu av\u00f3), foi a primeira en inscribirse na Denominaci\u00f3n de Orixe Ribeira Sacra. Ecoloxista por instinto ao lembrar que os seus pais non lle botaban nin herbicidas nin insecticidas \u00e1 terra (que ela consideraba que estaba enferma ao non lle medrar a herba), no ano 2000, con 64 anos, Teijeiro creou a primeira adega de vi\u00f1o ecol\u00f3gico de Galicia. A agricultura ecol\u00f3xica non estaba daquela no seu vocabulario, sen\u00f3n que lle chamada producir \"san\". Teijeiro ti\u00f1a convicci\u00f3n no que fac\u00eda, pero foi duro porque ningu\u00e9n cr\u00eda nela e tivo que facer fronte a mofas, burocracia, dificultades t\u00e9cnicas e machismo. Teijeiro tam\u00e9n foi a primeira en embotellar o seu propio vi\u00f1o cando o resto o vend\u00eda a granel. A s\u00faa adega produce entre 10\u00a0000 e 13\u00a0000 botellas de tinto menc\u00eda e brancos godello e treixadura sen qu\u00edmicos nin maquinaria. Foi a primeira persoa empresaria en conseguir o selo de agricultura ecol\u00f3xica de Galicia para os seus vi\u00f1os e cereixas.\nEn febreiro de 2017, foi protagonista dun episodio do programa de televisi\u00f3n \"Volando voy\", do aventureiro leon\u00e9s Jes\u00fas Calleja, no que se deu a co\u00f1ecer o seu traballo."}
{"id": "493499", "revid": "59564", "url": "https://gl.wikipedia.org/wiki?curid=493499", "title": "M\u00e1rio Cl\u00e1udio", "text": "M\u00e1rio Cl\u00e1udio, pseud\u00f3nimo de Rui Manuel Pinto Barbot Costa, nado no Porto o 6 de novembro de 1941, \u00e9 un escritor portugu\u00e9s.\nTraxectoria.\nProveniente dunha familia burguesa, de neno viv\u00eda na zona da Boavista, no Porto. \u00c9 autor de obras de ficci\u00f3n, poes\u00eda, teatro, libros infant\u00eds e ensaio. As s\u00faas obras est\u00e1n traducidas a ingl\u00e9s, castel\u00e1n, franc\u00e9s, italiano, alem\u00e1n, h\u00fangaro, checo e croata.\nLicenciado en Dereito na Universidade de Co\u00edmbra e diplomado como bibliotecario-arquivista. \"Master of Arts\" en biblioteconom\u00eda e Ciencias Documentais polo University College de Londres. Tradutor de autores como William Beckford, Odysseus Elytis, Nikos Gatsos e Virginia Woolf. Colaborou en varias publicaci\u00f3ns como \"Loreto 13\", \"Col\u00f3quio/Letras\", \"Di\u00e1rio de Lisboa\", \"V\u00e9rtice\", \"Jornal de Letras Artes e Ideias\", \"O Jornal\", entre outras.\nEn \"A Trilogia da M\u00e3o\" novelou a biograf\u00eda de Amadeo de Sousa Cardoso (\"Amadeo\"), Rosa Ramalho (\"Rosa\") e Guilhermina Suggia (\"Guilhermina\").\nEn 2006 cedeu o seu arquivo documental ao municipio de Paredes de Coura para a creaci\u00f3n do Centro de Estudos M\u00e1rio Cl\u00e1udio.\nFoi agraciado cos graos de Comendador da Antiga, Nobil\u00edssima e Esclarecida Orde Militar de Sant'Iago da Espada, do M\u00e9rito Cient\u00edfico, Literario e Art\u00edstico (9 de xu\u00f1o de 2000) e Gr\u00e3-Cruz da Orde do Infante D. Henrique (29 de agosto de 2019), ambas as d\u00faas ordes honor\u00edficas portuguesas.\nEn 2020 a Sociedade Portuguesa de Autores (SPA) propuxo \u00e1 Academia Sueca o escritor M\u00e1rio Cl\u00e1udio para Premio Nobel da Literatura.\nPublicaci\u00f3ns.\nOutras.\nPublicou co nome propio Rui Barbot Costa:"}
{"id": "493503", "revid": "98629", "url": "https://gl.wikipedia.org/wiki?curid=493503", "title": "Casting JonBenet", "text": "Casting JonBenet \u00e9 un filme documental estadounidense de 2017 sobre a morte de JonBen\u00e9t Ramsey e o grande impacto que xerou. O filme foi dirixido por Kitty Green.\nSinopse.\n\"Casting JonBenet\" documenta o proceso de casting para a recreaci\u00f3n do caso de JonBen\u00e9t Ramsey nun documental. Diversos actores da zona de Colorado son entrevistados e postos a proba para os papeis das persoas reais involucradas no caso, inclu\u00edndo a John e Patsy Ramsey, Burke Ramsey, John Mark Karr e os oficiais de polic\u00eda de Boulder. Durante o proceso, os aspirantes a actores, vestidos como as persoas que van interpretar, amosan as s\u00faas emoci\u00f3ns e opini\u00f3ns sobre o caso. M\u00e1is que ser un documental sobre o crime, o filme observa como os eventos relacionados co caso se converteron nunha obsesi\u00f3n da cultura popular e das teor\u00edas de conspiraci\u00f3n."}
{"id": "493505", "revid": "65337", "url": "https://gl.wikipedia.org/wiki?curid=493505", "title": "Museo da Moeda do Banco do Xap\u00f3n", "text": "O Museo da Moeda do Banco do Xap\u00f3n (en xapon\u00e9s: \u8ca8\u5e63\u535a\u7269\u9928, \"Kahei-hakubutsukan\") \u00e9 unha instituci\u00f3n muse\u00edstica xaponesa dedicada \u00e1 moeda dese pa\u00eds, con sede nun dos edificios do Banco do Xap\u00f3n no barrio de Ch\u016b\u014d, en Toquio.\nO museo abriu as s\u00faas portas en novembro de 1985, no marco dos tres anos de actos conmemorativos polo 100 aniversario do Banco do Xap\u00f3n (1982), e enc\u00e1drase organicamente dentro do Instituto de Estudos Econ\u00f3micos e Monetarios desa instituci\u00f3n bancaria.\nEn 2017, o Museo da Moeda do Banco do Xap\u00f3n alcanzou os 97.000 visitantes.\nHistoria.\nA orixe dos fondos do museo est\u00e1 na colecci\u00f3n Senpeikan, que foi reunida polo numism\u00e1tico xapon\u00e9s Tanaka Keibun (1884-1956). Esta colecci\u00f3n base\u00e1base na historia da moeda do Xap\u00f3n e da China e recibe o seu nome porque anteriormente tivo a s\u00faa sede no Museo Senpeikan, antes de ser doada ao Banco do Xap\u00f3n en 1944, cara \u00e1 fin da segunda guerra mundial, para garantir a s\u00faa seguridade.\nExposici\u00f3n.\nO Museo da Moeda do Banco do Xap\u00f3n pos\u00fae unha das colecci\u00f3ns numism\u00e1ticas m\u00e1is importantes do pa\u00eds, composta por m\u00e1is de 200.000 exemplares de moedas e billetes que representan a traxectoria do di\u00f1eiro no Xap\u00f3n, as s\u00faas tecnolox\u00edas de produci\u00f3n e a s\u00faa cultura de uso. Un dos pavill\u00f3ns est\u00e1 dedicado \u00e1 moeda falsa.\nUnha das secci\u00f3ns da colecci\u00f3n c\u00e9ntrase na historia da moeda xaponesa, con arredor de 160.000 pezas das que compo\u00f1en os seus fondos, entre as que destacan algunhas moedas de \"sen\" anteriores \u00e1 era do \"ien\" e tam\u00e9n billetes dos dominios feusais da era Meiji (1868-1911). Outras das pezas salientables desta secci\u00f3n son as moedas ovaladas de ouro puro anteriores ao \"ien\" co\u00f1ecidas como \"\u014dban\" e \"koban\", ou as moedas de emerxencia b\u00e9lica, algunhas delas de porcelana.\nOutra secci\u00f3n c\u00e9ntrase na moeda estranxeira, cunha nutrida representaci\u00f3n de billetes antigos do Banco da China e de Nova Zelandia. Un dos obxectos expostos m\u00e1is rechamantes \u00e9 unha grande pota de barro de 60\u00a0cm de alto que cont\u00e9n arredor de 7.700 moedas chinesas, atopada na prefectura xaponesa de Miyazaki sen que se puidese explicar a s\u00faa orixe."}
{"id": "493508", "revid": "65337", "url": "https://gl.wikipedia.org/wiki?curid=493508", "title": "Museo Numism\u00e1tico do Banco do Xap\u00f3n", "text": ""}
{"id": "493512", "revid": "23204", "url": "https://gl.wikipedia.org/wiki?curid=493512", "title": "Sin (filme)", "text": "Sin \u00e9 un filme bosn\u00edaco de 2019 dirixido por Ines Tanovi\u0107. Foi escollido como candidato de Bosnia e Hercegovina para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado.\nSinopse.\nArman \u00e9 un rapaz adoptado de 18 anos que ten un conflito coa s\u00faa identidade que afecta \u00f3 seu irm\u00e1n irm\u00e1n Dado, o cal cae nas drogas."}
{"id": "493514", "revid": "23204", "url": "https://gl.wikipedia.org/wiki?curid=493514", "title": "Beni B\u0131rakma", "text": "Beni B\u0131rakma \u00e9 un filme bosn\u00edaco de 2017 dirixido por Aida Begi\u0107. Foi escollido como candidato de Bosnia e Hercegovina para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "493515", "revid": "23204", "url": "https://gl.wikipedia.org/wiki?curid=493515", "title": "Mu\u0161karci ne pla\u010du", "text": "Mu\u0161karci ne pla\u010du \u00e9 un filme bosn\u00edaco de 2017 dirixido por Alen Drljevi\u0107. Foi escollido como o candidato de Bosnia e Hercegovina para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado. O filme ga\u00f1ou o Premio Especial do Xurado no Festival Internacional de Cinema de Karlovy Vary."}
{"id": "493517", "revid": "89787", "url": "https://gl.wikipedia.org/wiki?curid=493517", "title": "Smrt u Sarajevu", "text": "Smrt u Sarajevu \u00e9 un filme bosn\u00edaco de 2016 dirixido por Danis Tanovi\u0107. Foi escollido para competir polo Oso de Ouro na 66\u00aa edici\u00f3n do Festival Internacional de Cinema de Berl\u00edn. En Berl\u00edn ga\u00f1ou o Gran Premio do Xurado, as\u00ed como o premio FIPRESCI. Foi escollido como candidato de Bosnia e Hercegovina para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "493518", "revid": "23204", "url": "https://gl.wikipedia.org/wiki?curid=493518", "title": "Jorge Pueyo Losa", "text": "Jorge Antonio Pueyo Losa, nado en Santiago de Compostela o 28 de outubro de 1952, \u00e9 un xurista e profesor galego. Foi catedr\u00e1tico do departamento de Dereito p\u00fablico e Teor\u00eda do Estado da Universidade de Santiago de Compostela, na \u00e1rea de Dereito Internacional P\u00fablico e Relaci\u00f3ns Internacionais.\nTraxectoria.\nDoutorouse pola Universidade de Santiago de Compostela en 1980 coa tese \"El archipi\u00e9lago oce\u00e1nico: regulaci\u00f3n jur\u00eddico-mar\u00edtima internacional\", dirixida por Jos\u00e9 Luis de Azc\u00e1rraga Bustamante, editada pola USC en 1980 e pola Internacional Law Association (Secci\u00f3n Espa\u00f1ola) no 1981.\nConta con n\u00fameros artigos publicados en revistas e colaboraci\u00f3ns en obras colectivas. \u00c9 tam\u00e9n autor de varios libros e tam\u00e9n director das teses doutorais, entre outras de Miguel Arenas Meza, Julio Jorge Urbina, Isabel Lirola Delgado, Carlos Teijo Garc\u00eda, profesores da Universidade de Santiago de Compostela na mesma \u00e1rea.\nO 12 de xaneiro de 1987, foi nomeado catedr\u00e1tico da \u00e1rea de Dereito Internacional P\u00fablico e Relaci\u00f3ns Internacionais pola Universidade de Estremadura, e o 4 de decembro de 1887 foi nomeado catedr\u00e1tico desa mesma \u00e1rea pola Universidade de Cantabria."}
{"id": "493523", "revid": "23204", "url": "https://gl.wikipedia.org/wiki?curid=493523", "title": "Na\u0161a svakodnevna pri\u010da", "text": "Na\u0161a svakodnevna pri\u010da \u00e9 un filme bosn\u00edaco de 2015 dirixido por Ines Tanovi\u0107. Foi escollido como candidato de Bosnia e Hercegovina para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "493524", "revid": "23204", "url": "https://gl.wikipedia.org/wiki?curid=493524", "title": "Sa mamom", "text": "Sa mamom \u00e9 un filme bosn\u00edaco de 2013 dirixido por Faruk Lon\u010darevi\u010d. Foi escollido como candidato de Bosnia e Hercegovina para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "493526", "revid": "89787", "url": "https://gl.wikipedia.org/wiki?curid=493526", "title": "Epizoda u \u017eivotu bera\u010da \u017eeljeza", "text": "Epizoda u \u017eivotu bera\u010da \u017eeljeza \u00e9 un filme bosn\u00edaco de 2013 escrito e dirixido por Danis Tanovi\u0107. \u00c9 unha coproduci\u00f3n entre Bosnia e Hercegovina, Francia e Eslovenia. O filme estreouse na competici\u00f3n da 63\u00aa edici\u00f3n do Festival Internacional de Cinema de Berl\u00edn onde ga\u00f1ou o Gran Premio do Xurado e Nazif Muji\u0107 ga\u00f1ou o Oso de Prata \u00f3 mellor actor. Estreouse na secci\u00f3n de Cinema Contempor\u00e1neo do Mundo no Festival Internacional de Cinema de Toronto. O filme foi escollido como candidato de Bosnia e Hercegovina para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, clasific\u00e1ndose na lista curta de xaneiro."}
{"id": "493527", "revid": "88215", "url": "https://gl.wikipedia.org/wiki?curid=493527", "title": "Manolo Cort\u00e9s", "text": ""}
{"id": "493528", "revid": "23204", "url": "https://gl.wikipedia.org/wiki?curid=493528", "title": "Djeca", "text": "Djeca \u00e9 un filme bosn\u00edaco de 2012 dirixido por Aida Begi\u0107. O filme competiu na secci\u00f3n Un Certain Regard do Festival Internacional de Cinema de Cannes de 2012 onde ga\u00f1ou o premio de Distinci\u00f3n especial. O filme foi escollido como candidato de Bosnia e Hercegovina para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "493529", "revid": "89787", "url": "https://gl.wikipedia.org/wiki?curid=493529", "title": "X\u00e9nero tipo", "text": "En biolox\u00eda, especialmente en zoolox\u00eda, ch\u00e1mase x\u00e9nero tipo ao x\u00e9nero que se usa para definir un grupo taxon\u00f3mico de maior rango, como unha familia ou unha orde.\nA partir deste x\u00e9nero def\u00ednese a especie tipo e faise a descrici\u00f3n e caracterizaci\u00f3n do grupo.\nNomenclatura zool\u00f3xica.\nSegundo o C\u00f3digo Internacional de Nomenclatura Zool\u00f3xica, \"International Code of Zoological Nomenclature\" (ICZN), \u00abo tipo que leva o nome dun taxon nominal do grupo familiar \u00e9 un x\u00e9nero chamado \"x\u00e9nero tipo\"\u00bb. O nome do grupo familiar est\u00e1 baseado no do x\u00e9nero tipo.\nCalquera nome do grupo familiar debe ter un x\u00e9nero tipo (e calquera nome do grupo x\u00e9nero debe ter unha especie tipo, pero calquera nome de grupo de especies pode, pero non necesariamente, ter un ou varios esp\u00e9cimes tipo). O x\u00e9nero tipo para un nome de grupo familiar \u00e9 tam\u00e9n o x\u00e9nero \u00e1 cuxa ra\u00edz se engade o sufixo latino \"-idae\" (para as familias).\nNomenclatura bot\u00e1nica.\nNa nomenclatura bot\u00e1nica, a frase \"x\u00e9nero tipo\" \u00fasase, non oficialmente, como un termo de conveniencia. No C\u00f3digo Internacional de Nomenclatura para algas, fungos e plantas, \"International Code of Nomenclature for algae, fungi, and plants\" (ICN) esta frase non ten status. O C\u00f3digo usa esp\u00e9cimes de tipo para rangos de at\u00e9 a familia, e os tipos son opcionais para rangos m\u00e1is altos. O C\u00f3digo non se refire ao x\u00e9nero que cont\u00e9n ese tipo como \"x\u00e9nero tipo\".\nPara as familias, o sufixo latino empregado pra engadir \u00e1 ra\u00edz do nome do x\u00e9nero tipo \u00e9 \"-aceae\" (-\u00e1ceas)."}
{"id": "493531", "revid": "23204", "url": "https://gl.wikipedia.org/wiki?curid=493531", "title": "Belvedere (filme)", "text": "Belvedere \u00e9 un filme bosn\u00edaco de 2010 dirixido por Ahmed Imamovi\u0107. O filme foi escollido como candidato de Bosnia e Hercegovina para \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado."}
{"id": "493532", "revid": "72012", "url": "https://gl.wikipedia.org/wiki?curid=493532", "title": "Pectininae", "text": ""}
{"id": "493533", "revid": "98629", "url": "https://gl.wikipedia.org/wiki?curid=493533", "title": "Bezhin lug", "text": "Bezhin lug (en galego, \"O prado de Bezhin\") \u00e9 unha pel\u00edcula sovi\u00e9tica de 1937, dirixida por Sergei Eisenstein e famosa por ser suprimida e presuntamente destru\u00edda antes da s\u00faa culminaci\u00f3n.\nRelata a historia dun mozo agricultor que trata de oporse ao seu propio pai, quen ten a intenci\u00f3n de traizoar ao goberno sovi\u00e9tico por raz\u00f3ns pol\u00edticas sabotando a colleita anual. A pel\u00edcula destaca os esforzos do mozo por deter ao seu propio pai para protexer ao Estado sovi\u00e9tico e culmina co asasinato do raparigo e un disturbio. A pel\u00edcula toma o t\u00edtulo dunha novela curta de Ivan Turgenev, pero est\u00e1 baseada na vida de Pavlik Mor\u00f3zov, un raparigo ruso que se converteu en m\u00e1rtir pol\u00edtico trala s\u00faa morte en 1932, despois de denunciar ao seu pai ante as autoridades sovi\u00e9ticas e ser executado, posteriormente, a mans da s\u00faa familia. Pavlik Mor\u00f3zov foi inmortalizado en programas escolares, poes\u00eda, m\u00fasica e nesta pel\u00edcula.\nEncargada por un grupo xuvenil comunista, a produci\u00f3n da pel\u00edcula transcorreu entre 1935 e 1937, ata que foi detida polo Goberno central sovi\u00e9tico, que aduciu que conti\u00f1a erros art\u00edsticos, sociais e pol\u00edticos;&lt; con todo, alg\u00fans tomaron como exemplo a esta pel\u00edcula para criticar a inxerencia do goberno no cine, estendendo estas cr\u00edticas at\u00e9 o propio Iosif Stalin. A ra\u00edz do fracaso da s\u00faa pel\u00edcula, Eisenstein declarou publicamente que o seu traballo fora incorrecto. Varias persoas foron arrestadas durante e despois do subseguinte desastre.\nPor moito tempo, creuse que a pel\u00edcula se perdera durante os bombardeos da Segunda guerra mundial; con todo, nos anos 1960, atop\u00e1ronse cortes e copias parciais da pel\u00edcula. A partir deles, emprendeuse unha recreaci\u00f3n da pel\u00edcula sobre a base do gui\u00f3n orixinal. Rica en simbolismo relixioso, a pel\u00edcula e a s\u00faa historia convert\u00e9ronse nun obxecto de estudo. A pel\u00edcula foi cumpridamente discutida tanto no interior como no exterior da industria cinematogr\u00e1fica debido \u00e1 s\u00faa natureza hist\u00f3rica, as estra\u00f1as circunstancias da s\u00faa produci\u00f3n e fracaso, e pola beleza das s\u00faas imaxes, consideradas como unhas das m\u00e1is grandiosas no cine. A pesar do fracaso da pel\u00edcula, Eisenstein continuou a s\u00faa carreira: ga\u00f1ou a aclamaci\u00f3n e premios sovi\u00e9ticos e converteuse en director art\u00edstico do gran estudio Mosfilm.\nRelato orixinal de Turgenev e P\u00e1vlik Mor\u00f3zov.\nA pel\u00edcula bas\u00e9ase en parte nunha novela curta de Ivan Turgenev, o novelista ruso do s\u00e9culo XIX, pero foi adaptada para incorporar a historia folcl\u00f3rica de P\u00e1vlik Mor\u00f3zov, un suposto pioneiro glorificado pola propaganda sovi\u00e9tica como un m\u00e1rtir. A historia ficticia orixinal de Turgenev titulada \"Bezhin Lug\" trataba sobre uns mozos campesi\u00f1os nos anos 1850, na rexi\u00f3n do Oriol que discut\u00edan sobre os signos sobrenaturais da morte, mentres pasaban a noite no prado de Bezhin cun cazador perdido. Posteriormente, Eisenstein eliminar\u00eda calquera referencia directa \u00e1 ficci\u00f3n de Turgenev, f\u00f3ra do t\u00edtulo da pel\u00edcula. O relato forma parte dunha colecci\u00f3n de contos ou novelas curtas recompilados en \"Memorias dun cazador\".\nA vida e morte de Mor\u00f3zov na aldea de Ger\u00e1simovka nos Montes Urais non ten conexi\u00f3n coa obra literaria de Turgenev. Mor\u00f3zov era un raparigo de 13 anos de idade que denunciou ao seu pai, un kulak, \u00e1s autoridades sovi\u00e9ticas e, como resultado, foi asasinado pola s\u00faa familia. Era unha moralidade sovi\u00e9tica: oporse ao Estado era ego\u00edsta e reaccionario e o Estado era m\u00e1is importante que a familia. O relato m\u00e1is popular da historia de Mor\u00f3zov \u00e9 como segue: nado de campesi\u00f1os pobres en Ger\u00e1simovka, unha pequena aldea a 350 quil\u00f3metros ao nord\u00e9s de Sverdlovsk, Mor\u00f3zov era un comunista dedicado que lideraba aos mozos pioneiros na s\u00faa escola e apoiaba a colectivizaci\u00f3n de granxas decretada por Stalin. En 1932, \u00e1 idade de 13 anos, P\u00e1vlik denunciou ao seu pai, Trofim Mor\u00f3zov, \u00e1 polic\u00eda pol\u00edtica (OGPU). O pai de P\u00e1vlik, presidente do soviet do pobo ou \"selsoviet\", foi acusado de estar falsificando documentos e vend\u00e9ndoos aos bandidos e inimigos do Estado sovi\u00e9tico. O maior dos Mor\u00f3zov, Trofim, foi sentenciado a dez anos nun gulag e, m\u00e1is tarde, foi executado; con todo, a familia de P\u00e1vlik non aprobaba as acci\u00f3ns do raparigo. O 3 de setembro dese ano, o seu t\u00edo, av\u00f3, avoa e un primo asasin\u00e1rono, xunto ao seu irm\u00e1n m\u00e1is novo. Todos eles, excepto o t\u00edo, foron detidos pola OGPU, convictos e sentenciados a \"a maior medida de defensa social\": a pena capital por un pelot\u00f3n de fusilamento.\nA historia de P\u00e1vlik Mor\u00f3zov foi desenvolvida en lecturas obrigatorias para nenos, canci\u00f3ns, pezas teatrais, un poema sinf\u00f3nico, unha \u00f3pera completa e seis biograf\u00edas. Existe moi pouca evidencia orixinal relativa \u00e1 historia; a maior parte componse de especulaci\u00f3ns provistas por testemu\u00f1as de o\u00eddas. En \"Bezhin lug\", o raparigo \u00e9 chamado Stepok, partindo da informaci\u00f3n e tradici\u00f3n hist\u00f3rica orixinal. Entre as iron\u00edas da historia at\u00f3pase que P\u00e1vlik Mor\u00f3zov non ser\u00eda un membro dos mozos pioneiros. Mor\u00f3zov foi chamado un \"raparigo perturbado\" que non era consciente das consecuencias do que estaba a facer e entregou ao seu pai \u00e1s autoridades por abandonar \u00e1 s\u00faa nai por unha muller m\u00e1is nova, m\u00e1is que por raz\u00f3ns pol\u00edticas.\nProduci\u00f3n.\nHerbert Marshall afirmou que, para 1931, a interferencia gobernamental no traballo art\u00edstico sovi\u00e9tico xa estaba ben establecida de varias formas: por pares dos artistas, guiados desde 'arriba'; desde \u00abos diferentes c\u00edrculos competentes para xulgalo\u00bb; e, finalmente, polo Partido Comunista e o propio Stalin. Todo iso, levou ao fracaso da produci\u00f3n de \"Bezhin lug\".\nAntes de que a produci\u00f3n da pel\u00edcula comezase, o gui\u00f3n de Aleksandr Rzheshevski foi ben recibido por Eisenstein, pero existiron preocupaci\u00f3ns iniciais sobre a calidade do argumento e a caracterizaci\u00f3n involucrada. A comisi\u00f3n para a produci\u00f3n foi emitida pola liga Xuvenil Comunista ou Komsomol en honra aos seus esforzos en apoio do traballo nas granxas colectivas e deb\u00edase centrar \u00abna reconstruci\u00f3n socialista do campo\u00bb. A filmaci\u00f3n comezou a mediados de 1935 e en outubro dese ano a primeira versi\u00f3n da pel\u00edcula foi presentada ao estudio cinematogr\u00e1fico Mosfilm, que estaba a producir \"Bezhin lug\". O estudio solicitou cambios e a produci\u00f3n continuou. En agosto de 1936, coa maior parte da filmaci\u00f3n terminada, Bor\u00eds Shumyatsky, o ent\u00f3n xefe do GUK sovi\u00e9tico (Direcci\u00f3n Xeral do Cine) ordenou un alto na produci\u00f3n e que a pel\u00edcula fose reescrita. O gui\u00f3n foi novamente revisado e Eisenstein reco\u00f1eceu os erros na s\u00faa produci\u00f3n despois de que unha versi\u00f3n posterior fose rexeitada polo estudio. Durante a creaci\u00f3n de \"Bezhin lug\", Eisenstein non someteu \u00e1 metraxe da pel\u00edcula a unha revisi\u00f3n exhaustiva.\nA produci\u00f3n da pel\u00edcula sen estrear custou 2 mill\u00f3ns de rublos e estendeuse por un per\u00edodo de dous anos. Cando se asignaron papeis na produci\u00f3n, Eisenstein preferiu non usar actores profesionais, sen\u00f3n a persoas que representaban \"tipos\" para actuar nun papel determinado. Dous mil nenos participaron na audici\u00f3n durante a procura do novo actor ideal para a parte de Stepok, o personaxe renomeado de P\u00e1vlik. A filmaci\u00f3n tivo lugar en moitas localizaci\u00f3ns, principalmente en estudios de Moscova e localizaci\u00f3ns remotas en Ucra\u00edna e o C\u00e1ucaso. Durante a produci\u00f3n, Eisenstein tivo a previsi\u00f3n de gardar os cadros non editados de cada toma na pel\u00edcula, o que permitiu unha posterior reconstruci\u00f3n nos anos 1960, mesmo cando as copias orixinais foran destru\u00eddas.\nO Comit\u00e9 Executivo Central do Partido Comunista esix\u00eda que \"Bezhin lug\" f\u00f3ra presentado e aprobado antes do seu lanzamento. M\u00faltiples versi\u00f3ns da pel\u00edcula foron prohibidas polo Comit\u00e9 que as citou como \u00abnon art\u00edsticas e arruinadas politicamente\u00bb e afirmou que Eisenstein \u00abconfundiu a loita de clases coa loita entre o ben e o mal\u00bb. Por unha orde da Direcci\u00f3n Xeral do Cine sovi\u00e9tico, a produci\u00f3n da pel\u00edcula foi detida de forma permanente o 17 de marzo de 1937. Shumyatsky queixouse de que Eisenstein presentara os conflitos da pel\u00edcula en termos algo b\u00edblicos, m\u00e1is que situar os conflitos no contexto da loita de clases socialista. O propio Eisenstein dir\u00eda m\u00e1is tarde que o asasinato de Stepok polo seu pai era unha \u00abreminiscencia do sacrificio de Abraham de Isaac\u00bb.\nDespois do \u00faltimo rexeitamento da pel\u00edcula, Shumyatsky tomou a responsabilidade polo fracaso nos medios sovi\u00e9ticos a trav\u00e9s dun ensaio que detallaba a historia da pel\u00edcula que foi publicado en \"Pravda\". Segundo Shumyatsky, \"Bezhin lug\" foi unha difamaci\u00f3n contra o campo sovi\u00e9tico e un exemplo do formalismo que necesitaba ser eliminado. Shumyatsky agregou que \u00ab[Eisenstein estaba] producindo \"Bezhin lug\" s\u00f3 porque lle ofrec\u00eda unha oportunidade para permitirse exercicios formalistas. En lugar de crear unha obra forte, clara e directa, Eisenstein separou o seu traballo da realidade, das cores e hero\u00edsmo da realidade. Conscientemente, reduciu o contido ideol\u00f3xico da obra\u00bb. Shumyatsky perder\u00eda o seu cargo gobernamental dous anos m\u00e1is tarde cando foi acusado de ser un esp\u00eda brit\u00e1nico, arrestado e fusilado. Unha das raz\u00f3ns que Shumyatsky deu para p\u00f3r fin \u00e1 produci\u00f3n d\"e Bezhin lug\" foi que Eisenstein estaba a desperdiciar di\u00f1eiro e recursos en producila; \u00e1 inversa, antes da s\u00faa execuci\u00f3n, o propio Shumyatsky foi acusado de desperdiciar di\u00f1eiro e recursos ao cancelar pel\u00edculas tales como \"Bezhin lug\". Tam\u00e9n se dix\"o\" que a supresi\u00f3n de \"Bezhin lug\" foi parte dunha campa\u00f1a en curso contra o vangardismo na Rusia de Stalin.\nTrala orde de deter a produci\u00f3n da pel\u00edcula por parte do goberno sovi\u00e9tico e Shumyatsky, Eisenstein contraeu vexigas, seguida de gripe, e a pel\u00edcula parec\u00eda destinada a permanecer sen rematar. Traballou sobre a historia co autor sovi\u00e9tico Isaak Babel, pero nunca se publicou ning\u00fan material da s\u00faa colaboraci\u00f3n e a produci\u00f3n de \"Bezhin lug\" chegou \u00e1 s\u00faa fin. Os rolos f\u00edlmicos inacabados e sen estrear foron destru\u00eddos durante un bombardeo da Segunda guerra mundial en 1941. Nunha resposta a Shumyatsky titulada \"Os erros do prado de Bezhin\" e publicada m\u00e1is tarde, Eisenstein prometeu que \u00eda a se \u00abdesembarazar dos \u00faltimos trazos anarquistas de individualismo no meu punto de vista e m\u00e9todo creativo\u00bb. Finalmente, Eisenstein cuestionouse \u00abque causou que a cat\u00e1strofe superase o traballo ao que estivera dedicado durante dous anos? e cal foi o punto de vista errado que, a pesar da honestidade de sentimentos e devoci\u00f3n ao traballo, levou \u00e1 produci\u00f3n a unha perversi\u00f3n da realidade, convert\u00e9ndoa en politicamente insubstancial e consecuentemente non art\u00edstica?\u00bb\nSinopse.\nDebido ao feito de que \"Bezhin lug\" foi repetidamente editada, refilmada e modificada para satisfacer \u00e1s autoridades sovi\u00e9ticas, cre\u00e1ronse varias versi\u00f3ns da pel\u00edcula.\nA versi\u00f3n m\u00e1is orixinal e mellor co\u00f1ecida c\u00e9ntrase en Stepok, un mozo nun pobo de granxas colectivas, membro da organizaci\u00f3n local de Mozos Pioneiros Comunistas, como outros mozos da localidade. O seu pai, Samojin, era un agricultor que planeaba sabotar a colleita do pobo por motivos pol\u00edticos mediante a queima da pradar\u00eda principal, pero Stepok organiza aos outros Mozos Pioneiros para vixiar os cultivos. Samojin v\u00f3lvese cada vez m\u00e1is frustrado polas acci\u00f3ns e o \u00e9xito do seu fillo. Finalmente, Stepok delata os crimes de Samojin \u00e1s autoridades gobernamentais sovi\u00e9ticas e \u00e9, \u00e1 s\u00faa vez, asasinado polo seu propio pai por traizoar \u00e1 s\u00faa familia. Os outros Novos Pioneiros irrompen na igrexa local, cantando e profan\u00e1ndoa en resposta \u00e1 morte de Stepok. As imaxes da pel\u00edcula cambian durante a destruci\u00f3n da igrexa, cos habitantes do pobo transformados no que estaban a destru\u00edr; para \u00f3 final da toma en conxunto, os alde\u00e1ns anoxados aparecen como figuras anxelicais e prof\u00e9ticas, semellantes a Cristo.\nUnha posterior reedici\u00f3n da pel\u00edcula comeza con imaxes dos hortos e o ceo azul que amosan un obelisco de pedra co nome de Turgenev nel. Posteriormente, rev\u00e9lase que a nai de Stepok foi golpeada at\u00e9 a morte polo seu pai. Nunha cabana escura, Samojin qu\u00e9ixase de que o seu fillo ten unha maior lealdade ao soviet que \u00e1 s\u00faa propia familia, mentres Stepok entra desde a luminosidade do d\u00eda no exterior. O seu pai cita a Biblia: \u00abSe o fillo traizoa ao seu pai, mat\u00e1delo como a un can!\u00bb. Samojin \u00e9 arrestado por incendio premeditado e Stepok marcha cun funcionario comunista. Os c\u00f3mplices de Samojin ref\u00faxianse na igrexa local e son pronto detidos e case linchados, pero son salvados da ira dos alde\u00e1ns por Stepok. Os alde\u00e1ns transforman a igrexa na sede dun club, ridiculizando de maneira simb\u00f3lica \u00e1 relixi\u00f3n ou ao clero.\nNalgunhas versi\u00f3ns, a destruci\u00f3n da igrexa foi substitu\u00edda cunha escena de alde\u00e1ns loitando contra o lume ocasionado polos boicoteadores. Na pel\u00edcula, o lume foi iniciado cando os incendiarios lanzaron xirasois secos e acenderon mistos na \u00e1rea de almacenamento de combustible da comunidade. Nalgunhas tomas, Stepok escoita por casualidade o plan do seu pai e escap\u00falese na noite para denuncialo; noutras, a funcionaria do Partido Comunista local aleita \u00e1 pequena irm\u00e1 de Stepok; noutras m\u00e1is, o pai de Stepok di despois de disparar contra o seu fillo: \u00abEles afast\u00e1ronte de min, pero eu non te entregarei a eles. Non entrego \u00e1 mi\u00f1a propia carne e sangue\u00bb. Trala morte de Stepok, a mesma funcionaria comunista antes mencionada l\u00e9vao e re\u00fanese con outros nenos nunha marcha funeraria que se di evolucionar\u00e1 nunha marcha vitoriosa.\nA pel\u00edcula, como soste\u00f1en Shumyatsky e Eisenstein, \u00e9 rica en iconograf\u00eda relixiosa e a loita simb\u00f3lica entre o ben e o mal. Ademais, Birgit Beumers escribe\nEn varias versi\u00f3ns non publicadas, \"Bezhin lug\" foi \"Dedicado \u00e1 brillante memoria de Pavlik Morozov, un pequeno heroe do noso tempo\".\nReacci\u00f3ns e legado.\n\"Bezhin lug\" de Eisenstein tivo un amplo legado de respostas e cr\u00edticas desde a s\u00faa produci\u00f3n orixinal. Por mor das declaraci\u00f3ns de Shumyatsky en \"Pravda\" que diminu\u00edron a reputaci\u00f3n de Eisenstein na Uni\u00f3n Sovi\u00e9tica ao momento m\u00e1is baixo da s\u00faa carreira, outros pronto sopes\u00e1ronas.\nAlgunhas das cr\u00edticas da pel\u00edcula centr\u00e1ronse en que era demasiado abstracta ou formalista, facendo eco das opini\u00f3ns de Shumyatsky. Ilya Vaisfeld califi\u00f3 a pel\u00edcula e os m\u00e9todos de Eisenstein como \u00abprofundamente host\u00eds ao socialismo\u00bb e criticou a Eisenstein por presentar aos inimigos baixo unha luz posiblemente favorable. Segundo Nikolai Otten, o fracaso de Eisenstein debeuse a que filmou un escenario emocional, pensando que o liberar\u00eda do control do estudio. Boris Babitsky, director do estudio Mosfilm que produciu a pel\u00edcula, asumiu a responsabilidade do fracaso da produci\u00f3n e por non controlar o traballo de Eisenstein ou deter a filmaci\u00f3n m\u00e1is cedo; posteriormente, Babitsky foi arrestado por iso. Ivan P\u00fdriev sentiu que Eisenstein non quer\u00eda ser unha \u00abpersoa sovi\u00e9tica\u00bb, dando isto como unha raz\u00f3n para o fracaso da pel\u00edcula. David Maryan, outro director de cine, culpou a Eisenstein por menosprezar a outros, non comprac\u00e9ndolle os logros dos demais e por ser un solitario. A condici\u00f3n pol\u00edtica de Eisenstein foi atacada tam\u00e9n debido \u00e1 pel\u00edcula. G. Zeldovich, da Direcci\u00f3n Xeral do Cine, cuestionou se Eisenstein deb\u00eda ter liberdade para traballar con estudantes de cine debido \u00e1 s\u00faa falta de fiabilidade pol\u00edtica.\nNon todos os comentarios e an\u00e1lises de \"Bezhin lug\" foron abertamente negativos. Nos anos posteriores \u00e1 detenci\u00f3n da produci\u00f3n da pel\u00edcula, organizaci\u00f3ns e estudios de cine nas principais cidades rusas, inclu\u00edndo a Moscova, Leningrado e K\u00ediv, levaron a cabo seminarios para examinar as lecci\u00f3ns da pel\u00edcula, con algunhas das sesi\u00f3ns de d\u00edas de duraci\u00f3n. Un antigo alumno de Eisenstein, Piotr Pavlenko, defendeu o traballo de Eisenstein posterior \u00e1 pel\u00edcula. Grigori Aleksandrov, un cineasta que traballara previamente con Eisenstein, foi denunciado por \u00abelevarse por encima da comunidade\u00bb debido a que non denunciou ao seu socio. Esfir Shub suxeriu que como Eisenstein non estivo presente na Uni\u00f3n Sovi\u00e9tica durante o Primeiro Plan Quinquenal, non era capaz de presentar correctamente lecci\u00f3ns pol\u00edticas modernas. A escena onde os alde\u00e1ns profanan a igrexa do pobo en resposta pola morte de Stepok, que foi eliminada en versi\u00f3ns posteriores da pel\u00edcula, foi chamada \"unha das mellores escenas no cine\" e unha posterior demostraci\u00f3n da imaxinar\u00eda b\u00edblica representada na pel\u00edcula. Entre tales imaxes da secuencia da profanaci\u00f3n at\u00f3pase unha dunha nena nun espello, enmarcada como a Virxe Mar\u00eda, e unha estatua dun Cristo crucificado sostido coma se tratara dunha \"piet\u00e0\". Ivor Montagu comparou a loita de Eiseinstein pola pel\u00edcula co conflito de Galileo coa Inquisici\u00f3n. A pesar das duras cr\u00edticas que enfrontou, o Politbur\u00f3 permitiu que Eisenstein continuase a s\u00faa carreira. As\u00ed, este creou a pel\u00edcula \"Aleksandr Nevski\" en 1938.\nNos anos 1960, s\u00f3ubose que a esposa de Eisenstein, Pera Attasheva, gardara empalmes da pel\u00edcula da montaxe que foi usado para \"Bezhin lug\". A partir de 1964, foi creada unha reconstruci\u00f3n da pel\u00edcula e fixada a unha partitura musical de Sergei Prokofev polo director de cine ruso Sergei Yutkevich con axuda do acad\u00e9mico Naum Kleiman, especializado no traballo de Eisenstein. A pel\u00edcula foi editada de acordo ao gui\u00f3n orixinal para preservar a continuidade do corte orixinal; tam\u00e9n se crearon novos intert\u00edtulos do gui\u00f3n e engadiuse unha introduci\u00f3n falada. Actualmente, a pel\u00edcula existe como un \"diaporama de cine mudo\" de 35 minutos. En 1988, a pel\u00edcula foi o centro dunha retrospectiva na Escola de Artes Tish na cidade de Nova York. Titulada \"Jay Leyda: A Life's Work\", enfocouse en Leyda, un profesor da escola e o \u00fanico estadounidense que estudara con Eisenstein no Instituto Nacional de Cinematograf\u00eda de Moscova; Leyda fora un aprendiz de director e fot\u00f3grafo no estudio. Das pel\u00edculas sovi\u00e9ticas dos anos 1920 e 1930, \"Bezhin\" lug \u00e9 a m\u00e1is citada en traballos acad\u00e9micos relacionados coa cinematograf\u00eda.\nA\u00ednda que a produci\u00f3n da pel\u00edcula nunca foi completada e nunca foi distribu\u00edda unha versi\u00f3n completa, a pel\u00edcula foi posteriormente considerada unha celebraci\u00f3n das motivaci\u00f3ns pol\u00edticas e informantes sovi\u00e9ticos. A pesar dos problemas que enfrontou \"Bezhin lug\", Eisenstein recibir\u00eda o Premio Stalin en 1939 debido ao inmenso \u00e9xito de \"Aleksandr Nevski\". En 1941, converteuse no director art\u00edstico dos estudios Mosfilm."}
{"id": "493534", "revid": "89787", "url": "https://gl.wikipedia.org/wiki?curid=493534", "title": "Cu\u00e9ntame un cuento", "text": "Cu\u00e9ntame un cuento \u00e9 o terceiro disco publicado pola banda espa\u00f1ola de rock Celtas Cortos.\nFoi publicado en 1991 pola discogr\u00e1fica DRO e supuxo o punto de inflexi\u00f3n definitivo a partir do cal a banda consegue chegar a un p\u00fablico masivo conseguindo vender m\u00e1is de 500 000 exemplares do mesmo.\nO \u00e1lbum conti\u00f1a canci\u00f3ns que ao cabo se converter\u00edan en grandes cl\u00e1sicos como \"20 de abril\" ou o tema que lle daba nome ao disco que lle serviron \u00e1 banda para facerse co Premio Ondas ao grupo revelaci\u00f3n de 1991."}
{"id": "493535", "revid": "1131", "url": "https://gl.wikipedia.org/wiki?curid=493535", "title": "Montpellier Business School", "text": "A Montpellier Business School \u00e9 unha escola de negocios con vocaci\u00f3n internacional, con campus propios en Montpellier.\nDescrici\u00f3n.\nEsta instituci\u00f3n foi fundada en 1897. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. Def\u00ednese como a escola de negocios para Europa e est\u00e1 reco\u00f1ecida como unha das mellores business school do mundo en formaci\u00f3n de directivos, segundo revela o \u00faltimo r\u00e1nking de escolas de negocios de Financial Times.\nA escola, cunha rede de 17.700 antigos alumnos."}
{"id": "493536", "revid": "5417750", "url": "https://gl.wikipedia.org/wiki?curid=493536", "title": "MBS", "text": ""}
{"id": "493537", "revid": "5417753", "url": "https://gl.wikipedia.org/wiki?curid=493537", "title": "Groupe Sup de Co Montpellier", "text": ""}
{"id": "493538", "revid": "88215", "url": "https://gl.wikipedia.org/wiki?curid=493538", "title": "Rep\u00fablica Democr\u00e1tica e Popular de Alxeria", "text": ""}
{"id": "493539", "revid": "88215", "url": "https://gl.wikipedia.org/wiki?curid=493539", "title": "Presidente da Rep\u00fablica Democr\u00e1tica e Popular de Alxeria", "text": ""}
{"id": "493540", "revid": "54334", "url": "https://gl.wikipedia.org/wiki?curid=493540", "title": "Paulo Castilho (escritor)", "text": "Paulo Castilho, nado en Matosinhos o 10 de febreiro de 1944, \u00e9 un escritor e diplom\u00e1tico portugu\u00e9s.\nTraxectoria.\nFillo do diplom\u00e1tico e ensa\u00edsta Guilherme de Castilho e da escritora Marta de Lima (pseud\u00f3nimo de Zulmira Castilho), viviu de novo na \u00c1frica do Sul, Hong-Kong, Macau e Lisboa. Licenciouse en Dereito, na Universidade de Lisboa.\nComo diplom\u00e1tico de carreira estivo en Washington D.C. no per\u00eddo de 1970 a 1971 e Londres (conselleiro da embaixada) no per\u00edodo de 1980 a 1985. Foi tam\u00e9n embaixador en Estocolmo, na Letonia e na Irlanda.. Foi representante de Portugal no Consello da Europa, en Estrasburgo.\n\u00c9 un narrador atento aos desencontros ideol\u00f3xicos entre a xeraci\u00f3n dos 60 e a xeraci\u00f3n dos 80 de Portugal. Nunha escrita que usa a t\u00e9cnica da alternancia de puntos de vista na observaci\u00f3n desapaixonada mais exacta do comportamento humano e da realidade coti\u00e1, o estilo novel\u00edstico de Paulo Castilho, con recursos \u00e1 frase curta, frecuentemente nominal, nunha especie de \"zapping\" construtivo, descomp\u00f3n unha civilizaci\u00f3n dominada polos \"media\", pola publicidade, por unha visi\u00f3n do mundo constru\u00edda a partir da industria cinematogr\u00e1fica norteamericana.\nFoi condecorado pola Presid\u00eancia da Rep\u00fablica coa Gr\u00e3-Cruz da Ordem do M\u00e9rito en 1995."}
{"id": "493544", "revid": "98629", "url": "https://gl.wikipedia.org/wiki?curid=493544", "title": "Cirkus Columbia", "text": "Cirkus Columbia \u00e9 un filme bosn\u00edaco de 2010 dirixido por Danis Tanovi\u0107. Est\u00e1 protagonizado por Miki Manojlovi\u0107, Mira Furlan, Boris Ler e Jelena Stupljanin. O filme est\u00e1 ambientado na zona de Hercegovina de Bosnia e Hercegovina a comezos da d\u00e9cada de 1990, logo da disoluci\u00f3n de Iugoslavia, e pouco antes das guerras iugoslavas. Bas\u00e9ase na novela \"Cirkus Columbia\" do escritor Ivica \u0110iki\u0107.\nFoi escollido como candidato de Bosnia e Hercegovina para \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "493545", "revid": "96271", "url": "https://gl.wikipedia.org/wiki?curid=493545", "title": "Abdelmadjid Tebboune", "text": "Abdelmadjid Tebboune (en ), nado o 17 de novembro de 1945 en M\u00e9chria (Alxeria), \u00e9 un pol\u00edtico alxeriano, actual presidente de Alxeria dende o 19 de decembro de 2019.\nFuncionario de carreira e membro da Fronte de Liberaci\u00f3n Nacional, foi ministro en varios gobernos e primeiro ministro de Alxeria do 25 de maio ao 15 de agosto de 2017, o que o converte no xefe de goberno do pa\u00eds que menos tempo estivo no cargo.\nGa\u00f1ou as elecci\u00f3ns presidenciais de 2019 na primeira volta como candidato independente a\u00ednda que era membro do comit\u00e9 central do FLN, que non o apoiou oficialmente. A campa\u00f1a para estas elecci\u00f3ns e o comezo do mandato de Tebboune estiveron marcados por manifestaci\u00f3ns masivas (\"Hirak\") e por unha abstenci\u00f3n r\u00e9cord.\nTraxectoria.\nFamilia.\nNaceu o 17 de novembro de 1945 en M\u00e9chria, na actual vilaia de Naama, no antigo departamento franc\u00e9s de Alxeria. A s\u00faa familia era orixinaria de Boussemghoun, na actual vilaia de El Bayadh, situada nas Altas Chairas do suroeste alxeriano.. O seu pai \u00e9 un xeque, membro da Asociaci\u00f3n de ulemas musulm\u00e1ns alxerianos ademais de militar. S\u00faa nai \u00e9 unha campesi\u00f1a.\nFormaci\u00f3n.\nLicenciouse na Escola Nacional de Administraci\u00f3n en 1969.\nCarreira profesional.\nAbdelmadjid Tebboune comezou a s\u00faa carreira en 1969 como administrador aprendiz e despois como administrador en 1972, na vilaia de Saoura.\nFoi sucesivamente secretario xeral das vilaias de Djelfa (1975-1976), Adrar (1977-1979), Batna (1979-1982) e M'Sila (1982-1983).\nPosteriormente, foi val\u00ed de Adrar (1983-1984), de Tiaret (1984-1989) e de Tizi Ouzou (1989-1991).\nPol\u00edtica.\nMinistro.\nEn xu\u00f1o de 1991, converteuse en viceministro encargado das autoridades locais baixo o ministro do Interior, durante o segundo goberno de Sid Ahmed Ghozali. Deixou o goberno en 1992.\nFoi nomeado Ministro de Comunicaci\u00f3n e Cultura en 1999 polo presidente Abdelaziz Bouteflika no goberno de Ahmed Benbitour, cargo que ocupou s\u00f3 seis meses antes de volver ao posto de viceministro encargado das autoridades locais para a reorganizaci\u00f3n dos val\u00eds.\nEn 2001 o presidente nomeouno ministro de Vivenda e Urbanismo no segundo goberno de Ali Benflis, cargo que ocupou ata 2002.\nO 3 de setembro de 2012 foi nomeado de novo ministro de Vivenda e Urbanismo no primeiro goberno de Abdelmalek Sellal. Posteriormente ocupou o cargo de ministro de Vivenda, Urbanismo e Cidade nos tres seguintes gobernos de Sellal.\nO 19 de xaneiro de 2017, despois da enfermidade e posterior morte de Bakhti Bela\u00efb, foi nomeado ministro de Comercio de forma provisional.\nPrimeiro ministro.\nO 24 de maio de 2017, considerado pr\u00f3ximo ao Xefe de Estado Maior, Ahmed Ga\u00efd Salah, foi nomeado primeiro ministro, sucedendo a Abdelmalek Sellal, que estivera \u00e1 fronte do goberno dende 2012. O goberno formouse o 25 de maio.\nCon todo, foi substitu\u00eddo 15 de agosto de 2017 polo ex primeiro ministro Ahmed Ouyahia. A s\u00faa vontade de restrinxir as importaci\u00f3ns, loitar contra a corrupci\u00f3n e levar a cabo unha inspecci\u00f3n xeral no seo do primeiro ministro, instando aos seus ministros a \"facer balance dos gastos p\u00fablicos\" realizados polo goberno anterior, ademais da s\u00faa, segundo a presidencia, \"hostilidade contra os empresarios\", son algunhas das raz\u00f3ns que explican a s\u00faa destituci\u00f3n. \nEn xullo, o goberno enviou unha serie de avisos a grandes empresas alxerianas ou estranxeiras adxudicatarias de importantes contratos de infraestrutura p\u00fablica, ameazando con rescindir contratos de obras con atrasos. Entre estas empresas destacaba ETRHB, unha empresa de obras de estradas, hidr\u00e1ulicas e construci\u00f3n, propiedade de Ali Haddad, xefe do Foro de l\u00edderes empresariais (FCE), organizaci\u00f3n patronal e pr\u00f3xima a Sa\u00efd Bouteflika, irm\u00e1n do xefe de Estado.\nPor\u00e9n, estas medidas fix\u00e9ronlle ga\u00f1ar popularidade. Tras iso foi considerado como un posible sucesor de Bouteflika.\nElecci\u00f3ns presidenciais de 2019.\nO 26 de setembro de 2019, anunciou a s\u00faa candidatura \u00e1s elecci\u00f3ns presidenciais de decembro, aprazadas por segunda vez tras as manifestaci\u00f3ns da Hirak e a dimisi\u00f3n de Abdelaziz Bouteflika.\nPresent\u00e1ndose como o \"candidato do pobo\", afirmou que as demandas dos manifestantes non pod\u00edan ser satisfeitas \"sen un presidente elixido e lex\u00edtimo\". Prometeu unha reforma da Constituci\u00f3n e da lei electoral, as\u00ed como o establecemento dunha verdadeira democracia a nivel local e nacional. Avogou por que o Estado recuperase os pr\u00e9stamos das empresas que nunca se devolveran aos bancos estatais. Presentouse como candidato independente, a\u00ednda que seguiu sendo membro do comit\u00e9 central do FLN.\nRexeitado polos manifestantes, foi acusado polos seus detractores de ser o \"candidato do ex\u00e9rcito\" e de estar implicado no caso Khalifa, no que sa\u00edu o seu nome. Mostrouse partidario de reabrir o caso. En novembro de 2019 afrontou a dimisi\u00f3n do seu director de campa\u00f1a e a revelaci\u00f3n por parte do xornal \"Ennahar\", con fama de ser pr\u00f3ximo ao poder, dos seus v\u00ednculos co empresario encarcerado Omar Aliat.\nO 12 de decembro, tras unha campa\u00f1a interrompida por grandes protestas ata o d\u00eda das elecci\u00f3ns, Abdelmadjid Tebboune foi elixido polo 58,1% dos votos emitidos na primeira volta, cunha abstenci\u00f3n r\u00e9cord (60,1% dos inscritos) Alg\u00fans analistas consideraron \"dubidosas\" as cifras. Na s\u00faa primeira conferencia de prensa despois da s\u00faa elecci\u00f3n, Tebboune tendeu a man \u00e1 Hirak e falou a favor do di\u00e1logo.\nPresidente da Rep\u00fablica.\nInvestidura.\nAbdelmadjid Tebboune converteuse en presidente da Rep\u00fablica Democr\u00e1tica e Popular de Alxeria e xurou o cargo o 19 de decembro de 2019.\nPrimeiras medidas.\nDespois da toma de posesi\u00f3n, o novo presidente saudou \u00e1 Hirak e declarou que \"o gran \u00e9xito \u00e9 o froito do movemento popular iniciado polo noso pobo que se negou, grazas \u00e1 s\u00faa conciencia, \u00e1 ca\u00edda do Estado e das s\u00faas instituci\u00f3ns \", renovou a s\u00faa chamada ao di\u00e1logo e prometeu cumprir as reivindicaci\u00f3ns dos manifestantes no marco dun consenso pol\u00edtico e das leis da Rep\u00fablica\". Pediu prescindir da predicada \"excelencia\" para romper co uso exacerbado desta f\u00f3rmula durante o mandato de Abdelaziz Bouteflika, un termo que se volveu impopular e motivo de impugnaci\u00f3n. Durante a cerimonia, condecorou coa medalla da orde do m\u00e9rito nacional, co rango \"SADR\", a, Abdelkader Bensalah e Ahmed Ga\u00efd Salah. Na mesma cerimonia foi condecorado co mesmo rango por Abdelkader Bensalah.\nO mesmo d\u00eda aceptou a dimisi\u00f3n de Noureddine Bedoui e designou a Sabri Boukadoum como primeiro ministro interino mentres instru\u00eda ao goberno para xestionar os asuntos urxentes \u00e1 espera do nomeamento dun novo xefe de goberno. Ademais, o ministro do Interior, Salah Eddine Dahmoune, foi destitu\u00eddo das s\u00faas funci\u00f3ns por facer comentarios insultantes sobre os manifestantes da Hirak.\nO 20 de decembro de 2019, nomeou como xefe de persoal a Noureddine Ayadi e como secretario xeral da presidencia da Rep\u00fablica a Mohammed Amine Messa\u00efd, quen ocupara o cargo de director da s\u00faa campa\u00f1a electoral. Ademais, Bouakkaz e Amrouche foron nomeados director xeral de Protocolo e secretario particular do presidente da Rep\u00fablica, respectivamente.\nDurante a s\u00faa primeira viaxe oficial en Alxeria, o 22 de decembro, anunciou a creaci\u00f3n dun ministerio responsable das \"start-ups\" e microempresas as\u00ed como dun banco para apoiar aos promotores destes proxectos. Tam\u00e9n ordenou a reapertura das terminais de aeroporto non empregadas en todo o pa\u00eds.\nFormaci\u00f3n do goberno de Djerad.\nO 28 de decembro nomeou a Abdelaziz Djerad como primeiro ministro e encargoulle formar un novo goberno. Ao d\u00eda seguinte nomeou a Bela\u00efd Mohand Oussa\u00efd como Ministro asesor de Comunicaci\u00f3n e voceiro da presidencia da Rep\u00fablica.\nA comezos de 2020, mentres continuba a Hirak, os alcaldes dos concellos da vilaia de Bux\u00eda, membros da Agrupaci\u00f3n pola Cultura e a Democracia (RCD) rexeitaron colgar o retrato oficial de Tebboune.\nConsultas e reforma constitucional.\nO 28 de decembro de 2019 recibiu a Ahmed Benbitour, ex xefe de goberno, con quen falou sobre as \"bases da nova Rep\u00fablica\". O 9 de xaneiro, recibiu a Abdelaziz Rahabi \"para intercambiar e escoitar as s\u00faas impresi\u00f3ns sobre a situaci\u00f3n actual e a s\u00faa visi\u00f3n de futuro\". Esta reuni\u00f3n formou parte das consultas sobre a revisi\u00f3n da Constituci\u00f3n. O 13 de xaneiro recibiu ao ex xefe de goberno Mouloud Hamrouche e foi \u00e1 casa do exministro de Asuntos Exteriores Ahmed Taleb Ibrahimi. O 14 de xaneiro, recibiu aos seus opo\u00f1entes Soufiane Djilali e Karim Younes. O 15 de xaneiro recibiu ao mujahid Youcef Khatib e ao presidente da Asociaci\u00f3n de Ulemas Musulm\u00e1ns de Alxeria, Abderrazak Guessoum. O 8 de xaneiro de 2020 creouse unha comisi\u00f3n de expertos de 17 membros, a maior\u00eda deles profesores de Dereito Constitucional, co fin de realizar propostas para unha nova Constituci\u00f3n. Traz\u00e1ronse sete eixos principais sobre os que a comisi\u00f3n deb\u00eda traballar, entre eles a conservaci\u00f3n do bicameralismo e o cargo do xefe de goberno. Prop\u00faxose en particular permitir que o presidente exercese s\u00f3 un m\u00e1ximo de dous mandatos e facer que esta disposici\u00f3n fose \"inmutable e intocable\". Ao final destes dous meses, a proposta do comit\u00e9 deb\u00eda ser obxecto dun di\u00e1logo antes de ser adoptada polo Parlamento e sometida a referendo.\nContinuaci\u00f3n e suspensi\u00f3n do Hirak.\nEn febreiro de 2020, acheg\u00e1ndose o aniversario do estalido das protestas que comezaran o 22 de febreiro de 2019, o presidente Abdelmadjid Tebboune declarou que \"a Hirak \u00e9 un fen\u00f3meno saud\u00e1bel\" e que non ti\u00f1a nada que lle reprochar. Engadiu que dito movemento popular evitou un desastre no pa\u00eds. Decretou que o 22 de febreiro agora se celebrase cada ano como un \"d\u00eda nacional de fraternidade e cohesi\u00f3n entre o pobo e o seu ex\u00e9rcito pola democracia\". Os d\u00edas 21 e 22 de febreiro de 2020, as manifestaci\u00f3ns reuniron a un gran n\u00famero de persoas.No contexto da pandemia por coronavirus de 2019-2020, o presidente da Rep\u00fablica anunciou o 17 de marzo de 2020 a prohibici\u00f3n de marchas e manifestaci\u00f3ns, sen importar o motivo, explicando que non se trata dunha restrici\u00f3n das liberdades sen\u00f3n \"unha medida de protecci\u00f3n da sa\u00fade p\u00fablica\". O venres 20 de marzo non se realizaron marchas nin manifestaci\u00f3ns.\nPol\u00edtica exterior.\nNun contexto rexional marcado pola guerra civil libia, Abdelmadjid Tebboune recibiu a varios xefes de Estado e ministros de Asuntos Exteriores de pa\u00edses implicados na crise. Abdelmadjid Tebboune participou na conferencia de Berl\u00edn sobre Libia o 19 de xaneiro de 2020.\nVida privada.\nEn outubro de 2019, comezou o xu\u00edzo ao seu fillo Khaled, en prisi\u00f3n desde o 20 de xu\u00f1o de 2018, no contexto da incautaci\u00f3n, no porto de Or\u00e1n, de 701\u00a0kg de coca\u00edna. Foi absolto o 26 de febreiro de 2020."}
{"id": "493546", "revid": "23204", "url": "https://gl.wikipedia.org/wiki?curid=493546", "title": "Snijeg", "text": "Snijeg \u00e9 un filme bosn\u00edaco de 2008 dirixido por Aida Begi\u0107. \u00c9 unha coproduci\u00f3n entre Bosnia e Hercegovina, Alema\u00f1a, Francia e Ir\u00e1n. Foi escollido como candidato de Bosnia e Hercegovina para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado."}
{"id": "493553", "revid": "785", "url": "https://gl.wikipedia.org/wiki?curid=493553", "title": "Xunta Suprema do Reino de Galiza", "text": ""}
{"id": "493555", "revid": "56817", "url": "https://gl.wikipedia.org/wiki?curid=493555", "title": "Ares, O Aparral, As Pontes de Garc\u00eda Rodr\u00edguez", "text": "Ares \u00e9 un lugar da parroquia do Aparral no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493556", "revid": "56817", "url": "https://gl.wikipedia.org/wiki?curid=493556", "title": "A Casa do Novil, O Aparral, As Pontes de Garc\u00eda Rodr\u00edguez", "text": "A Casa do Novil \u00e9 un lugar da parroquia do Aparral no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493557", "revid": "56817", "url": "https://gl.wikipedia.org/wiki?curid=493557", "title": "A Pena da Revolta, O Aparral, As Pontes de Garc\u00eda Rodr\u00edguez", "text": "A Pena da Revolta \u00e9 un lugar da parroquia do Aparral no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493558", "revid": "85894", "url": "https://gl.wikipedia.org/wiki?curid=493558", "title": "A Adega, Bermui, As Pontes de Garc\u00eda Rodr\u00edguez", "text": "A Adega \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493559", "revid": "85894", "url": "https://gl.wikipedia.org/wiki?curid=493559", "title": "O Cruceiro, Bermui, As Pontes de Garc\u00eda Rodr\u00edguez", "text": "O Cruceiro \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493560", "revid": "85894", "url": "https://gl.wikipedia.org/wiki?curid=493560", "title": "Tras do Feal, Bermui, As Pontes de Garc\u00eda Rodr\u00edguez", "text": "Tras do Feal \u00e9 un lugar da parroquia de Bermui no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493561", "revid": "85894", "url": "https://gl.wikipedia.org/wiki?curid=493561", "title": "Museo de Selos e Moedas de M\u00f3naco", "text": "O Museo de Selos e Moedas de M\u00f3naco (en franc\u00e9s: \"Mus\u00e9e des Timbres et des Monnaies de Monaco\"), situado na zona de Fontvieille, en M\u00f3naco, \u00e9 un museo filat\u00e9lico e numism\u00e1tico que exp\u00f3n as colecci\u00f3ns privadas do pr\u00edncipe Raineiro III, fundador da instituci\u00f3n, centradas na historia postal do Principado de M\u00f3naco desde 1885 e que recolle a cronolox\u00eda completa das moedas monegascas desde o ano 1641 ata as actuais emisi\u00f3ns en euros.\nHistoria.\nA finais do s\u00e9culo XIX, o pastor ingl\u00e9s G. G. Barbier reuniu unha importante colecci\u00f3n de selos de M\u00f3naco que abrangu\u00eda, entre outros, alg\u00fans exemplares sardos anteriores a 1860.\nLogo do pasamento de Barbier, o pr\u00edncipe Alberte I comprou a colecci\u00f3n, que foi enriquecida moi considerablemente polo seu sucesor, Lu\u00eds II. Cando foi herdada por Rainiero III, este deulle un novo pulo e, en 1950, decidiu expola ao p\u00fabliio creando o chamado Museo Postal.\nEn 1987 formouse unha comisi\u00f3n asesora, responsable da clasificaci\u00f3n e da conclusi\u00f3n da colecci\u00f3n filat\u00e9lica. Unha orde soberana de Rainiero III estableceu o museo en decembro de 1995 e o ano seguinte abriu ao p\u00fablico, chamado inicialmente Museo de Selos. En 2001 modificou o seu nome a Museo de Selos e Moedas para reflectir o contido das s\u00faas colecci\u00f3ns.\nColecci\u00f3ns.\nO museo estrut\u00farase en dous espazos: a \"gran sala\" e a \"sala de selos raros\".\nAdemais dos exemplares de selos e moedas, exh\u00edbense tam\u00e9n no museo outros obxectos, como unha m\u00e1quina de impresi\u00f3n rotativa que se utilizou para a impresi\u00f3n de selos monegascos durante m\u00e1is de 50 anos, as\u00ed como varios cu\u00f1os e punz\u00f3ns para selos e moedas etc. Os visitantes poden tam\u00e9n ver o proceso de fabricaci\u00f3n dos selos durante a s\u00faa visita ao museo grazas a unha imprenta manual disposta para o efecto.\nO Club de Montecarlo.\nNa sede do Museo de Selos e Moedas de M\u00f3naco estableceuse en 1999 o Club de Montecarlo da Elite da Filatelia (\"Club de Monte-Carlo de l'Elite de la Philat\u00e9lie\"), por proposta do filat\u00e9lico Alexander D. Kroo e mediante un decreto sancionado polo pr\u00edncipe Rainiero III. O club organiza cada dous anos exposici\u00f3ns de rarezas filat\u00e9licas coa denominaci\u00f3n de \"MonacoPhil\"."}
{"id": "493563", "revid": "65337", "url": "https://gl.wikipedia.org/wiki?curid=493563", "title": "Mus\u00e9e des timbres et des monnaies de Monaco", "text": ""}
{"id": "493568", "revid": "839", "url": "https://gl.wikipedia.org/wiki?curid=493568", "title": "Muhammed Faris", "text": "Muhammed Ahmed Faris, nado en Alepo o 26 de maio de 1951, foi o primeiro astronauta sirio. Formou parte das misi\u00f3ns Soiuz TM-2 e Soiuz TM-3. Pasou un total de 7,96 d\u00edas no espazo.\nTraxectoria.\nFaris graduouse Escola Militar de Pilotos de Aleppo en 1973, chegando a ser coronel e piloto da Forza A\u00e9rea de Siria. Especializouse en navegaci\u00f3n e foi elixido como primeiro sirio en ir ao espazo na misi\u00f3n Soiuz TM-3, durante a cal Faris viaxou ata a estaci\u00f3n espacial Mir para facer diversos experimentos. Tras case oito d\u00edas volveu \u00e1 Terra na misi\u00f3n Soiuz TM-2."}
{"id": "493570", "revid": "23204", "url": "https://gl.wikipedia.org/wiki?curid=493570", "title": "Te\u0161ko je biti fin", "text": "Te\u0161ko je biti fin \u00e9 un filme bosn\u00edaco de 2007 dirixido por Sr\u0111an Vuleti\u0107. \u00c9 unha coproduci\u00f3n entre Bosnia e Hercegovina, Eslovenia, Serbia e Alema\u00f1a. Foi escollido como candidato de Bosnia e Hercegovina para o \u00d3scar \u00f3 mellor filme internacional na 80\u00aa edici\u00f3n dos premios, mais finalmente non foi nomeado."}
{"id": "493572", "revid": "5863", "url": "https://gl.wikipedia.org/wiki?curid=493572", "title": "Primeiro ensino", "text": ""}
{"id": "493573", "revid": "23204", "url": "https://gl.wikipedia.org/wiki?curid=493573", "title": "Grbavica (filme)", "text": "Grbavica \u00e9 un filme bosn\u00edaco de 2006 dirixido por Jasmila \u017dbani\u0107. Conta a historia dunha nai soa no Saraxevo contempor\u00e1neo logo das violaci\u00f3ns sistem\u00e1ticas de mulleres bosn\u00edacas por soldados serbios durante a guerra de Bosnia. O t\u00edtulo ref\u00edrese a un barrio de Saraxevo onde vive a protagonista e que era un dos m\u00e1is deprimidos da cidade. Foi escollido como candidato de Bosnia e Hercegovina para o \u00d3scar \u00f3 mellor filme internacional na 79\u00aa edici\u00f3n dos premios, mais finalmente non foi nomeado."}
{"id": "493575", "revid": "23204", "url": "https://gl.wikipedia.org/wiki?curid=493575", "title": "Kod amid\u017ee Idriza", "text": "Kod amid\u017ee Idriza \u00e9 un filme bosn\u00edaco de 2004 dirixido por Pjer \u017dalica e escrito por Namik Kabil. Foi escollido como candidato de Bosnia e Hercegovina para o \u00d3scar \u00f3 mellor filme internacional na 77\u00aa edici\u00f3n dos premios, mais finalmente non foi nomeado."}
{"id": "493576", "revid": "85894", "url": "https://gl.wikipedia.org/wiki?curid=493576", "title": "Jos\u00e9 Luis Carro Fern\u00e1ndez-Valmayor", "text": "Jos\u00e9 Luis Carro Fern\u00e1ndez-Valmayor, nado en Madrid o 9 de outubro de 1942, \u00e9 un xurista e profesor galego. Catedr\u00e1tico da Universidade de Santiago de Compostela e Profesor Em\u00e9rito do Departamento de Dereito P\u00fablico e Teor\u00eda do Estado, \u00e1rea de Dereito Administrativo\nTraxectoria.\nDe familia coru\u00f1esa, a\u00ednda que nado en Madrid, estuda Dereito na Universidade de Santiago de Compostela, continuando estudos xur\u00eddicos tam\u00e9n nas facultades de Dereito de Tolosa, Heidelberg e Bolo\u00f1a. Doutorouse en Dereito pola Universidade de Bolo\u00f1a co premio Vittorio Emanuele II \u00e1 mellor tese doutoral da devandita Universidade, e foi investigador da Fundaci\u00f3n alem\u00e1 Alexander von Humboldt no Max-Planck-Institut de Dereito P\u00fablico Comparado e Dereito Internacional.\n\u00c9 membro de numerosas sociedades xur\u00eddicas (entre elas da Real Academia Galega de xurisprudencia e Lexislaci\u00f3n; da Societas Iuris Publici Europaei de G\u00f6ttingen, en Alema\u00f1a; da Asociaci\u00f3n italo-espa\u00f1ola de Profesores de Dereito Administrativo; da Asociaci\u00f3n Espa\u00f1ola de Profesores de Derecho Administrativo (AEPDA); do Consello de Catedr\u00e1ticos do Instituto Internacional de Estudos de Direito do Estado (Brasil); Presidente do Comit\u00e9 Cient\u00edfico do Observatorio Internacional da Regulaci\u00f3n das Entidades do Sector P\u00fablico (OIRESP); etc.). As\u00ed mesmo \u00e9 membro dos consellos de redacci\u00f3n de numerosas revistas do \u00e1mbito xur\u00eddico (\"Revista de Estudios de la Administraci\u00f3n Local\", \"Revista de Administraci\u00f3n P\u00fablica\", \"Revista General de Derecho Administrativo\", \"Anuario de Gobierno Local\", \"Cuadernos de Derecho Local\", \"Direito Regional e Local\" da Universidade do Minho etc.).\nFoi avaliador externo da Agencia Nacional de Evaluaci\u00f3n y Prospectiva, da Agence Nationale de la Recherche de Francia e da \"Revista Diritto e Processo Amministrativo\" de Italia, as\u00ed como de revistas espa\u00f1olas da s\u00faa \u00e1rea cient\u00edfica. Foi vogal do Comit\u00e9 Asesor do campo cient\u00edfico \u201cDerecho\u201d da Comisi\u00f3n Nacional Evaluadora de la Actividad Investigadora, as\u00ed como membro de xurados avaliadores de premios de investigaci\u00f3n e de comit\u00e9s organizadores de encontros e congresos cient\u00edficos.\nReco\u00f1ecementos.\nEntre outros galard\u00f3ns e reco\u00f1ecementos foi distinguido coa Cruz de Honor da Orde de San Raimundo de Pe\u00f1afort."}
{"id": "493577", "revid": "23204", "url": "https://gl.wikipedia.org/wiki?curid=493577", "title": "Gori vatra", "text": "Gori vatra \u00e9 un filme bosn\u00edaco de 2003 dirixido por Pjer \u017dalica. Foi escollido como candidato de Bosnia e Hercegovina para o \u00d3scar \u00f3 mellor filme internacional na 76\u00aa edici\u00f3n dos premios, mais finalmente non foi nomeado.\nBanda sonora.\nO cantante folk bosn\u00edaco Emina Ze\u010daj gravou a m\u00fasica do filme."}
{"id": "493578", "revid": "89787", "url": "https://gl.wikipedia.org/wiki?curid=493578", "title": "Magare\u0107e godine", "text": "Magare\u0107e godine \u00e9 un filme bosn\u00edaco de 1994 dirixido por Nenad Dizdarevi\u0107. O filme foi escollido como candidato de Bosnia e Hercegovina para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "493579", "revid": "839", "url": "https://gl.wikipedia.org/wiki?curid=493579", "title": "Bertalan Farkas", "text": "Bertalan Farkas, nado en Gyulah\u00e1za o 2 de agosto de 1949, foi o primeiro astronauta h\u00fangaro. Formou parte das misi\u00f3ns Soiuz 36 e Soiuz 35. Pasou un total de 7,86 d\u00edas no espazo.\nTraxectoria.\nFarkas graduouse na facultade de Aeron\u00e1utica, en Szolnok, en 1969. En 1972 graduouse na Facultade da Forza A\u00e9rea en Krasnodar, Rusia. Chegou a xeneral de brigada na Forza A\u00e9rea de Hungr\u00eda. Foi elixido como primeiro h\u00fangaro en ir ao espazo na misi\u00f3n Soiuz 36, en 1986, no marco do programa Interkosmo. Tras case oito d\u00edas volveu \u00e1 Terra na misi\u00f3n Soiuz 35."}
{"id": "493581", "revid": "785", "url": "https://gl.wikipedia.org/wiki?curid=493581", "title": "Tercio de Galicia", "text": ""}
{"id": "493582", "revid": "785", "url": "https://gl.wikipedia.org/wiki?curid=493582", "title": "Batall\u00f3n de Galicia", "text": ""}
{"id": "493583", "revid": "785", "url": "https://gl.wikipedia.org/wiki?curid=493583", "title": "Batall\u00f3n de Voluntarios de Galicia", "text": ""}
{"id": "493584", "revid": "785", "url": "https://gl.wikipedia.org/wiki?curid=493584", "title": "Batall\u00f3n de Voluntarios Urbanos de Galicia", "text": ""}
{"id": "493585", "revid": "785", "url": "https://gl.wikipedia.org/wiki?curid=493585", "title": "Tercio de Voluntarios de Galicia", "text": ""}
{"id": "493586", "revid": "785", "url": "https://gl.wikipedia.org/wiki?curid=493586", "title": "Terzo de Galicia", "text": ""}
{"id": "493587", "revid": "785", "url": "https://gl.wikipedia.org/wiki?curid=493587", "title": "Terzo de Galiza", "text": ""}
{"id": "493588", "revid": "85894", "url": "https://gl.wikipedia.org/wiki?curid=493588", "title": "\u00d6zg\u00f6n", "text": "\u00d6zg\u00f6n (en kirguiz: \u04e8\u0437\u0433\u04e9\u043d \"\u00d6zg\u00f6n\") \u00e9 unha cidade do Kirguizist\u00e1n situada na rexi\u00f3n de Osh.\nHistoria.\nA cidade \u00e9 mencionada nos anais chineses do s\u00e9culo II a.C. e foi unha das capitais dos karakh\u00e1nidas, chamada Mavarannahr na \u00e9poca destes, que deixaron tres mausoleos a\u00ednda preservados na actualidade. A cidade era a morada de Muhammad b. Nasr durante a divisi\u00f3n do kanato en d\u00faas ramas.\nAtop\u00e1ronse relatos en \u00d6zg\u00f6n obra de escritores \u00e1rabes como Al-Muqaddasi e Ibn Hawqal do s\u00e9culo X.\nXeograf\u00eda.\n\u00d6zg\u00f6n sit\u00faase no leste do val de Fergana, xusto enriba do punto onde entra o Kara-Darya no val. Est\u00e1 a 48 quil\u00f3metros ao nord\u00e9s da cidade de Osh, e a 32 quil\u00f3metros ao sueste de Jalal-Abad.\nClima.\n\u00d6zg\u00f6n ten un clima mediterr\u00e1neo continental (Dsa). Os ver\u00e1ns son secos e quentes e as choivas son principalmente no inverno e meses adxacentes."}
{"id": "493594", "revid": "98629", "url": "https://gl.wikipedia.org/wiki?curid=493594", "title": "A Vida Invis\u00edvel", "text": "A Vida Invis\u00edvel \u00e9 un filme xermano-brasileiro dirixido por Karim A\u00efnouz. Bas\u00e9ase na novela \"A Vida Invis\u00edbel de Eur\u00eddice Gusm\u00e3o\" de Martha Batalha. Estreouse na secci\u00f3n \"Un Certain Regard\" do Festival Internacional de Cinema de Cannes de 2019, onde ga\u00f1ou o premio principal. Foi escollido como candidato do Brasil para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "493596", "revid": "89787", "url": "https://gl.wikipedia.org/wiki?curid=493596", "title": "Ibtesam Badhrees", "text": "Ibtesam Saeed Badhrees, nada en Jeddah (Arabia Saudita), \u00e9 unha investigadora experimental de f\u00edsica de part\u00edculas en King Abdulaziz City for Science and Technology (KACST) e unha \"Distinguished Fellow\" do New Westminster College.\nFoi a primeira e na actualidade \u00fanica muller saudita do CERN. Ademais \u00e9 a \u00fanica muller saudita cun doutoramento que traballa no Centro Nacional de Matem\u00e1ticas e F\u00edsica no King Abdulaziz City for Science and Technology. As s\u00faas \u00e1reas de investigaci\u00f3n son f\u00edsica de part\u00edculas, astrof\u00edsica, f\u00edsica m\u00e9dica e f\u00edsica nuclear. Badhrees tam\u00e9n traballa como profesora adxunta na Universidade de Carleton en Ottawa, Canad\u00e1.\nTraxectoria.\nIbtesam Badhrees naceu en Yeda, Arabia Saudita. graduouse en f\u00edsica na Universidade do Rei Abdulaziz en 1990 e obtivo unha mestr\u00eda en f\u00edsica aplicada/l\u00e1ser na Universidade Fairleigh Dickinson en 1997. Completou o seu doutoramento en f\u00edsica de part\u00edculas na Universidade de Berna en 2011. Tam\u00e9n obtivo un doutoramento en relaci\u00f3ns internacionais da Escola de Diplomacia e Relaci\u00f3ns Internacionais de Xenebra. Recibiu o premio \u00e1 excelencia acad\u00e9mica Misi\u00f3n Cultural Saudita en 1996, 1997, 2007 e foi nomeada \"F\u00edsica do Mes\" en agosto de 2014 pola American Physical Society."}
{"id": "493597", "revid": "56817", "url": "https://gl.wikipedia.org/wiki?curid=493597", "title": "A Casanova, O Deveso, As Pontes de Garc\u00eda Rodr\u00edguez", "text": "A Casanova \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493598", "revid": "56817", "url": "https://gl.wikipedia.org/wiki?curid=493598", "title": "O Esbedral, O Deveso, As Pontes de Garc\u00eda Rodr\u00edguez", "text": "O Esbedral \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493599", "revid": "56817", "url": "https://gl.wikipedia.org/wiki?curid=493599", "title": "As Furnas, O Deveso, As Pontes de Garc\u00eda Rodr\u00edguez", "text": "As Furnas \u00e9 un lugar da parroquia do Deveso no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493602", "revid": "1576", "url": "https://gl.wikipedia.org/wiki?curid=493602", "title": "Almigonde, Espi\u00f1aredo, As Pontes de Garc\u00eda Rodr\u00edguez", "text": "Almigonde \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493603", "revid": "1576", "url": "https://gl.wikipedia.org/wiki?curid=493603", "title": "A Bidueda, Espi\u00f1aredo, As Pontes de Garc\u00eda Rodr\u00edguez", "text": "A Bidueda \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493604", "revid": "1576", "url": "https://gl.wikipedia.org/wiki?curid=493604", "title": "Carballo Infante, Espi\u00f1aredo, As Pontes de Garc\u00eda Rodr\u00edguez", "text": "Carballo Infante \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493605", "revid": "85894", "url": "https://gl.wikipedia.org/wiki?curid=493605", "title": "A Casilla, Espi\u00f1aredo, As Pontes de Garc\u00eda Rodr\u00edguez", "text": "A Casilla \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume.\nO lugar recibe o seu nome pola existencia dunha caseta de pe\u00f3ns cami\u00f1eiros na estrada Ferrol-Vilalba (actual AC-861)."}
{"id": "493606", "revid": "23204", "url": "https://gl.wikipedia.org/wiki?curid=493606", "title": "Os Codes\u00e1s, Espi\u00f1aredo, As Pontes de Garc\u00eda Rodr\u00edguez", "text": "Os Codes\u00e1s \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume.\nToponimia.\nCodes\u00e1s \u00e9 un fit\u00f3nimo que indica a presenza de codesos."}
{"id": "493607", "revid": "1576", "url": "https://gl.wikipedia.org/wiki?curid=493607", "title": "Espi\u00f1aredo, Espi\u00f1aredo, As Pontes de Garc\u00eda Rodr\u00edguez", "text": "Espi\u00f1aredo \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493608", "revid": "1576", "url": "https://gl.wikipedia.org/wiki?curid=493608", "title": "O Freixo, Espi\u00f1aredo, As Pontes de Garc\u00eda Rodr\u00edguez", "text": "O Freixo \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493609", "revid": "1576", "url": "https://gl.wikipedia.org/wiki?curid=493609", "title": "Gorgode, Espi\u00f1aredo, As Pontes de Garc\u00eda Rodr\u00edguez", "text": "Gorgode \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493610", "revid": "1576", "url": "https://gl.wikipedia.org/wiki?curid=493610", "title": "Seoane, Espi\u00f1aredo, As Pontes de Garc\u00eda Rodr\u00edguez", "text": "Seoane \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493611", "revid": "1576", "url": "https://gl.wikipedia.org/wiki?curid=493611", "title": "A Telleira, Espi\u00f1aredo, As Pontes de Garc\u00eda Rodr\u00edguez", "text": "A Telleira \u00e9 un lugar da parroquia de Espi\u00f1aredo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493612", "revid": "1576", "url": "https://gl.wikipedia.org/wiki?curid=493612", "title": "O Busto, O Freixo, As Pontes de Garc\u00eda Rodr\u00edguez", "text": "O Busto \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493613", "revid": "1576", "url": "https://gl.wikipedia.org/wiki?curid=493613", "title": "A Casanova, O Freixo, As Pontes de Garc\u00eda Rodr\u00edguez", "text": "A Casanova \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493614", "revid": "1131", "url": "https://gl.wikipedia.org/wiki?curid=493614", "title": "A Caseta, O Freixo, As Pontes de Garc\u00eda Rodr\u00edguez", "text": "A Caseta \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume.\nO lugar recibe o seu nome pola existencia dunha caseta de pe\u00f3ns cami\u00f1eiros na estrada Ortigueira-As Pontes de Garc\u00eda Rodr\u00edguez (actual AC-101)."}
{"id": "493615", "revid": "1576", "url": "https://gl.wikipedia.org/wiki?curid=493615", "title": "O Couce Gordo, O Freixo, As Pontes de Garc\u00eda Rodr\u00edguez", "text": "O Couce Gordo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493616", "revid": "85894", "url": "https://gl.wikipedia.org/wiki?curid=493616", "title": "A Penaquente, O Freixo, As Pontes de Garc\u00eda Rodr\u00edguez", "text": "A Penaquente \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493617", "revid": "1576", "url": "https://gl.wikipedia.org/wiki?curid=493617", "title": "Portopereira, O Freixo, As Pontes de Garc\u00eda Rodr\u00edguez", "text": "Portopereira \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493618", "revid": "1576", "url": "https://gl.wikipedia.org/wiki?curid=493618", "title": "O Pulg\u00f3n, O Freixo, As Pontes de Garc\u00eda Rodr\u00edguez", "text": "O Pulg\u00f3n \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493619", "revid": "1576", "url": "https://gl.wikipedia.org/wiki?curid=493619", "title": "O Regodouro, O Freixo, As Pontes de Garc\u00eda Rodr\u00edguez", "text": "O Regodouro \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493620", "revid": "1576", "url": "https://gl.wikipedia.org/wiki?curid=493620", "title": "O Seixo, O Freixo, As Pontes de Garc\u00eda Rodr\u00edguez", "text": "O Seixo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume."}
{"id": "493621", "revid": "54334", "url": "https://gl.wikipedia.org/wiki?curid=493621", "title": "M\u00e1s vale tarde", "text": "M\u00e1is vale tarde (MVT), \u00e9 un programa televisivo, vespertino e magac\u00edn*, producido polos Servizos Informativos de laSexta que se emite de luns a venres en laSexta. Toma o seu nome do refr\u00e1n \u00abM\u00e1is vale tarde que nunca\u00bb.\nMagac\u00edn* presentado por Mamen Mendiz\u00e1bal \u2013e Hilario Pino na s\u00faa substituci\u00f3n\u2013 que conta con varios faladoiros e an\u00e1lises sobre a informaci\u00f3n diaria con mesa de debate, onde distintos xornalistas debaten os temas relacionados coa xornada. Em\u00edtese de luns a venres de 17:25 a 20:00 horas.\nHistoria.\nO programa comezou as s\u00faas emisi\u00f3ns o 1 de outubro de 2012 como unha edici\u00f3n adiantada de La Sexta Noticias a modo de resumo. Trat\u00e1base dunha hora de emisi\u00f3n como abreconcertos de laSexta Noticias 2.\nO 29 de outubro de 2012, o programa afianzouse na programaci\u00f3n de La Sexta cun novo estudio baixo o nome de \"M\u00e1is vale tarde\". O 19 de xullo de 2013, o programa finalizou a s\u00faa primeira tempada."}
{"id": "493623", "revid": "22570", "url": "https://gl.wikipedia.org/wiki?curid=493623", "title": "Maria Gabriela Llansol", "text": "Maria Gabriela Llansol Nunes da Cunha Rodrigues Joaquim, nada en Lisboa o 24 de novembro de 1931 e finada en Sintra o 3 de marzo de 2008, m\u00e1is co\u00f1ecida, como Maria Gabriela Llansol, foi unha escritora e tradutora portuguesa.\nTraxectoria.\nDe ascendencia espa\u00f1ola, o seu pai era xefe de contabilidade nunha f\u00e1brica de papel e a s\u00faa nai atend\u00eda a casa. En 1955 licenciouse en Dereito (que nunca exerceu) e en Ciencias Pedag\u00f3xicas pola Universidade de Lisboa. A s\u00faa primeira obra, \"Os Pregos na Erva\" (1962) inspirouse no trato que mantivo cos cativos da garder\u00eda na que ti\u00f1a traballado.\nEn 1965 marchou a B\u00e9lxica co seu home, Augusto Joaquim, onde fundou unha escola.\u200b En 1984 volveu a Portugal e estableceuse en Sintra.\nA s\u00faa obra, con m\u00e1is de 26 libros, \u00e9 de x\u00e9nero dif\u00edcil de clasificar, posiblemente a m\u00e1is \"herm\u00e9tica\" e \"incomprensible\" da literatura portuguesa contempor\u00e1nea. Ademais deixou unhas treinta mil p\u00e1xinas manuscritas in\u00e9ditas, que est\u00e1n sendo dixitalizadas polo Espa\u00e7o Llansol, a entidade que custodia a s\u00faa obra e dereitos.\nOs seus libros son m\u00e1is ben unha serie de pequenos cadros, de meditaci\u00f3ns con referencias a un certo misticismo, que se enmarca nun ambiente fant\u00e1stico ou ucr\u00f3nico.\nObras.\nGeografia de Rebeldes\nO Litoral do Mundo\nOutras obras\nDi\u00e1rios\nPublicaci\u00f3ns p\u00f3stumas (Editadas polo Espa\u00e7o Llansol)"}
{"id": "493625", "revid": "89787", "url": "https://gl.wikipedia.org/wiki?curid=493625", "title": "Manuel Remu\u00f1\u00e1n Ferro", "text": "Manuel Remu\u00f1\u00e1n Ferro, nado o 17 de novembro de 1921 na Casa da Concha, actual sede do Consello Social da Universidade de Santiago de Compostela na r\u00faa da Conga en Santiago de Compostela e finado o 1 de febreiro de 2014 con 92 anos de idade, tam\u00e9n en Santiago, foi profesor Doutor de Dereito P\u00fablico e Privado e de Relaci\u00f3ns Internacionais na Universidade de Santiago de Compostela durante m\u00e1is de 40 anos, at\u00e9 que se xubilou.\nTraxectoria.\nFoi xerente da empresa Fraga durante 25 anos, cargo que herdou do seu pai, profesor de Literatura na USC, que xestionaba o Teatro Principal e o Sal\u00f3n Teatro en Santiago.\nAdicouse, de xeito altru\u00edsta, a defensa do patrimonio hist\u00f3rico compostel\u00e1n ao longo de m\u00e1is de 50 anos polo que foi membro do comit\u00e9 espa\u00f1ol do ICOMOS, da Comisi\u00f3n de Defensa do Patrimonio Hist\u00f3rico Art\u00edstico de Santiago de Compostela e da Comisi\u00f3n Asesora da Cidade Hist\u00f3rica do Concello e asesor cultural da Xunta de Galicia na Comisi\u00f3n do Patrimonio Hist\u00f3rico da Cidade.\nConcelleiro de Uni\u00f3n de Centro Democr\u00e1tico, como independente, na primeira corporaci\u00f3n democr\u00e1tica en Santiago de Compostela.\nTivo un papel destacado nas medidas de rehabilitaci\u00f3n para acadar que Santiago de Compostela fora declarada pola UNESCO coma Patrimonio da Humanidade, xunto con Xerardo Est\u00e9vez, daquela alcalde de Santiago.\nO 11 de decembro de 1983, ingresou coma Acad\u00e9mico Correspondente da Real Academia Galega."}
{"id": "493627", "revid": "98629", "url": "https://gl.wikipedia.org/wiki?curid=493627", "title": "Helena Marques", "text": "Helena Maria Pereira Gon\u00e7alves Marques, co\u00f1ecida como Helena Marques, nada en Carcavelos (Portugal) o 17 de maio de 1935, \u00e9 unha xornalista e escritora portuguesa.\nTraxectoria.\nFoi de nena para a Madeira de onde seus pais eran orixinarios. Exerceu o xornalismo durante 36 anos, iniciando a s\u00faa carreira no \"Di\u00e1rio de Not\u00edcias\" do Funchal e terminouna no \"Di\u00e1rio de Not\u00edcias\" de Lisboa (onde residiu desde 1971), no que foi directora adxunta desde 1986 a 1992. Tam\u00e9n foi redactora doutros diarios, como \"A Capital\", \"Jornal do Com\u00e9rcio, Rep\u00fablica\" e \"A Luta\". Formou parte da Casa da Imprensa e do Sindicato dos Jornalistas.\nA s\u00faa obra est\u00e1 traducida a alem\u00e1n, italiano, castel\u00e1n, grego, roman\u00e9s e b\u00falgaro.\nA obra que a deu a co\u00f1ecer, \"O \u00faltimo cais,\" foi un grande \u00e9xito e relata as historias de varias personaxes dalgunhas familias madeirenses, decorre maioritariamente no Funchal durante o s\u00e9culo XIX. As s\u00faas novelas buscan a identidade da muller portuguesa a trav\u00e9s do tempo e do espazo, comezam no s\u00e9culo XIX e van at\u00e9 o s\u00e9culo XXI.\nPremios.\n\"O \u00daltimo Cais\" recibiu os premios:\nEn 1986 foi Pr\u00e9mio Jornalista do Ano da revista \"Mulheres\""}
{"id": "493628", "revid": "23204", "url": "https://gl.wikipedia.org/wiki?curid=493628", "title": "Abdelaziz Djerad", "text": "Abdelaziz Djerad, nado en Jenchela o 12 de febreiro de 1954, \u00e9 un politic\u00f3logo e profesor de relaci\u00f3ns internacionais. O 28 de decembro de 2019 foi nomeado primeiro ministro de Alxeria polo presidente Abdelmadjid Tebboune.\nTraxectoria.\nOrixinario de Jenchela, na zona de Aur\u00e9s, licenciouse na Facultade de Ciencias Pol\u00edticas e Relaci\u00f3ns Internacionais da Universidade de Alxer en 1976 e completou un doutoramento na Universidade Par\u00eds X Nanterre (1981). Foi membro da FLN, da que formou parte da administraci\u00f3n nos anos noventa.\nFoi director da Escola Nacional de Administraci\u00f3n de Alxer de 1989 a 1992, conselleiro diplom\u00e1tico da Presidencia da Rep\u00fablica de 1992 a 1993 xunto ao presidente Ali Kafi e un ano despois foi nomeado secretario xeral da presidencia da Rep\u00fablica (1993-1995 ) cargo que ocupou durante o primeiro ano do mandato do presidente Liamine Z\u00e9roual (1994-1999), tam\u00e9n orixinario da zona de Aur\u00e9s e de quen foi considerado pr\u00f3ximo. De 1996 a 2000 foi director xeral da Axencia Alxeriana de Cooperaci\u00f3n Internacional e de 2001 a 2003 asumiu a secretar\u00eda xeral do Ministerio de Asuntos Exteriores durante o primeiro mandato de Abdelaziz Buteflika, que finalmente o cesou. Membro do Comit\u00e9 Central do FLN en 2004 apoiou a Ali Benflis nas elecci\u00f3ns presidenciais.\nPolitic\u00f3logo e profesor de relaci\u00f3ns internacionais na Facultade de Ciencias Pol\u00edticas de Alxeria e da Escola Nacional de Administraci\u00f3n, o 28 de decembro de 2019, foi nomeado primeiro ministro polo presidente Abdelmadjid Tebboune, en substituci\u00f3n de Sabri Boukadoum, ministro de Asuntos Exteriores que fora nomeado primeiro ministro interino tras a dimisi\u00f3n de Nureddine Bedui o 19 de decembro, d\u00eda da inauguraci\u00f3n de Tebboune como novo xefe de Estado.\nDende que comezaron as protestas en Alxeria, Djerad realizou varias intervenci\u00f3ns radiof\u00f3nicas apoi\u00e1ndoas e esixindo que Bouteflika e os seus aliados renunciaran ao poder."}
{"id": "493629", "revid": "15490", "url": "https://gl.wikipedia.org/wiki?curid=493629", "title": "Lisa Beni", "text": ""}
{"id": "493633", "revid": "23204", "url": "https://gl.wikipedia.org/wiki?curid=493633", "title": "O Grande Circo M\u00edstico", "text": "O Grande Circo M\u00edstico \u00e9 un filme brasileiro de 2018 dirixido e escrito por Cac\u00e1 Diegues, sendo o seu primeiro filme logo de 12 anos. \u00c9 unha coproduci\u00f3n entre o Brasil, Francia e Portugal. Estreouse no Festival Internacional de Cinema de Cannes de 2018 e foi escollido como candidato do Brasil para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "493635", "revid": "5863", "url": "https://gl.wikipedia.org/wiki?curid=493635", "title": "El regionalismo", "text": "El regionalismo \u00e9 a obra m\u00e1is co\u00f1ecida do xurista Alfredo Bra\u00f1as. Publicada en 1889, a obra defende a descentralizaci\u00f3n do estado espa\u00f1ol e o reco\u00f1ecemento da categor\u00eda nacional para Galiza.\nPublicaci\u00f3n e \u00e9xito literario.\n\"El regionalismo. Estudio sociol\u00f3gico, hist\u00f3rico y literario\" foi publicada en Barcelona en 1889, na imprenta de Jaime Molinas. A obra tivo un enorme impacto entre a intelectualidade galega de finais de s\u00e9culo e fixo que Alfredo Bra\u00f1as se colocase \u00e1 altura de Manuel Murgu\u00eda, quen era ent\u00f3n o principal representante do rexionalismo galego. As\u00ed mesmo, a obra contribu\u00edu a situar o rexionalismo galego en posici\u00f3ns semellantes \u00e1s que vi\u00f1an sostendo, dentro do estado espa\u00f1ol, os nacionalistas vascos e catal\u00e1ns.\nAs\u00ed e todo, a crecente deriva do autor cara a posici\u00f3ns m\u00e1is tradicionalistas, pr\u00f3ximas ao carlismo, e a s\u00faa morte en 1900 fixeron que a obra tivese menor impacto na seguinte xeraci\u00f3n de galeguistas. A partir da creaci\u00f3n das Irmandades da Fala, os galeguistas comezan a orientarse cara a posici\u00f3ns pr\u00f3ximas ao republicanismo de esquerdas e o nacionalismo, afast\u00e1ndose as\u00ed das teses de Bra\u00f1as.\nEdici\u00f3ns modernas.\n\"El regionalismo\" conta con d\u00faas edici\u00f3ns modernas. \"La Voz de Galicia\" publicou en 1981 unha edici\u00f3n facs\u00edmile da orixinal. Esta edici\u00f3n engad\u00eda ao pr\u00f3logo orixinal outro de Ram\u00f3n Pi\u00f1eiro. En 1991 a Xunta de Galicia e \"El Correo Gallego\" publicaron unha edici\u00f3n en tapa branda."}
{"id": "493638", "revid": "23204", "url": "https://gl.wikipedia.org/wiki?curid=493638", "title": "Pequeno Segredo", "text": "Pequeno Segredo \u00e9 un filme brasileiro de 2016 dirixido por David Schurmann. O filme inspirouse nunha historia real sobre a irm\u00e1 adoptada de Schurmann. Estreouse no Brasil en novembro de 2016. Foi escollido como candidato do Brasil para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "493639", "revid": "23204", "url": "https://gl.wikipedia.org/wiki?curid=493639", "title": "Que Horas Ela Volta?", "text": "Que Horas Ela Volta? \u00e9 un filme brasileiro de 2015 escrito e dirixido por Anna Muylaert. O filme est\u00e1 protagonizado por Regina Cas\u00e9 no papel de Val, a serventa dunha familia rica de S\u00e3o Paulo, e amosa as tensi\u00f3ns que xorden logo da s\u00faa filla J\u00e9ssica se mudar \u00e1 casa da familia co obxectivo de facer un exame de admisi\u00f3n na Universidade de S\u00e3o Paulo.\nFoi escollido como candidato do Brasil para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "493644", "revid": "98629", "url": "https://gl.wikipedia.org/wiki?curid=493644", "title": "Misi\u00f3n BepiColombo", "text": "A misi\u00f3n BepiColombo \u00e9 unha misi\u00f3n de observaci\u00f3n e exploraci\u00f3n do planeta Mercurio levada a cabo en colaboraci\u00f3n entre as axencias espaciais europeas (ESA) e xaponesa (JAXA)..\nCaracter\u00edsticas.\nFoi lanzada cun Ariane 5 dende a base da ESA en Kourou, representando unha carga de lanzamento de 4100\u00a0kg.\nA misi\u00f3n componse de d\u00faas naves, Mercury Planetary Orbiter (MPO), liderado pola ESA, e o Mercury Magnetospheric Orbiter (MMO), liderado por JAXA, transportadas ata destino polo Mercury Transfer Module (MTM), constru\u00eddo pola ESA:\nLanzada en outubro de 2018, aproveita o tir\u00f3n gravitacional para chegar a destino, orbitar Mercurio en decembro de 2025, despois de sobrevoar por nove veces diversos planetas:\nCorrecci\u00f3ns suplementarias son efectuadas polo sistema de propulsi\u00f3n i\u00f3nico de MTM.\nNa viaxe a destino segue unha \u00f3rbita de transferencia helioc\u00e9ntrica, e en Mercurio as d\u00faas naves seguir\u00e1n \u00f3rbitas diferentes:\nA duraci\u00f3n prevista da misi\u00f3n arredor de Mercurio \u00e9 dun ano."}
{"id": "493645", "revid": "23204", "url": "https://gl.wikipedia.org/wiki?curid=493645", "title": "Waskemar", "text": "Waskemar \u00e9 unha entidade de poboaci\u00f3n no norte do concello de Ooststellingwerf na provincia neerlandesa de Frisia que contaba o ano 2019 con 840 habitantes.\nCaracter\u00edsticas.\nNo l\u00edmite co concello de Opsterl\u00e2n, sit\u00faase na parte norte do concello, unha zona de fala frisoa mentres o resto do termo municipal \u00e9 de fala tradicional baixosaxoa.\nO territorio estaba baixo a xurisdici\u00f3n de De Haule e era unha zona rica en turba, propiedade dunhas poucas familias, unha delas a dos Lycklama \u00e1 Nijeholt que obstentaron hereditariamente alcald\u00eda de Ooststellingwerf entre 1647 e 1862. O lugar apareceu por primeira volta co nome neerland\u00e9s De Cruijmten (en fris\u00f3n De Kromten) nun mapa de 1748. Posteriormente co\u00f1eceuse como Haulerwyk-Beneden. En 1954 recibiu o status de \"dorp\" e o nome oficial neerland\u00e9s de Waskemeer, un top\u00f3nimo que deriva dunha lagoa localizada a uns dous quil\u00f3metros ao oeste, Waskmar e xa no concello de Opsterl\u00e2n, na que os gandeiros da zona \u00edan lavar as ovellas."}
{"id": "493659", "revid": "89787", "url": "https://gl.wikipedia.org/wiki?curid=493659", "title": "Microtus", "text": "Microtus \u00e9 un x\u00e9nero de mam\u00edferos placentarios da orde dos roedores, suborde dos miomorfos, superfamilia dos muroideos, familia dos cric\u00e9tidos e subfamilia dos arvicolinos, que comprende m\u00e1is de 62 especies propias de Eurasia e Norteam\u00e9rica, co\u00f1ecidas en galego como trilladeiras, e, \u00e1s veces, como cortas. \nTaxonom\u00eda.\nDescrici\u00f3n.\nO x\u00e9nero foi descrito en 1798 polo naturalista alem\u00e1n Franz von Paula Schrank, na s\u00faa obra \"Favna Boica. Durchgedachte Geschichte der in Baiern einheimischen und zahmen Thiere\" . N\u00fcremberg: Stein'schen Buchharddung.\nEtimolox\u00eda.\nO nome cient\u00edfico \"Microtus\" eta formado polo elementos do lat\u00edn cient\u00edfico \"micr-\" e \"-otus\", derivados das voces do grego antigo \u03bc\u03b9\u03ba\u03c1\u03cc\u03c2 \"micr\u00f3s\", \"pequeno\", \"curto\", e \u03bf\u1f57\u03c2, \u1f61\u03c4\u03cc\u03c2 \"o\u1eefs, \u1e53t\u00f3s\", \"orella\", respectivamente. Literalmente: \"os que te\u00f1en as orellas pequenas\".\nSin\u00f3nimos.\nAdemais de polo nome actualmente v\u00e1lido, o x\u00e9nero foi co\u00f1ecido polos sin\u00f3nimos:\nCaracter\u00edsticas.\nAs especies deste x\u00e9nero son roedores de pequeno tama\u00f1o, corpo repoludo, foci\u00f1o romo, ollos relativamente pequenos, orellas moi curtas (a mi\u00fado agochadas entre a pelaxe), e cola curta, con pouco pelo e aneis moi patentes, que se alimentan de vexetaci\u00f3n verde no ver\u00e1n, e de grans, sementes, ra\u00edces e cascas de plantas le\u00f1osas noutras \u00e9pocas do ano."}
{"id": "493663", "revid": "85894", "url": "https://gl.wikipedia.org/wiki?curid=493663", "title": "Fernando Balsa Ant\u00f3n", "text": "Fernando Balsa Ant\u00f3n, nado en Mugardos cara a 1880 e finado nos anos cincuenta, foi un pol\u00edtico galego.\nTraxectoria.\nIrm\u00e1n de Andr\u00e9s Balsa Ant\u00f3n. Axente comercial, foi fundador e presidente da Federaci\u00f3n de Axentes de Comercio e Industria da Coru\u00f1a (UGT). Pertenceu \u00e1 loxa Renacimiento Mas\u00f3nico da Coru\u00f1a. Foi correspondente de \"El Pueblo Gallego\" en Sada. Foi un dos membros da comisi\u00f3n promotora do peri\u00f3dico \"Adelante\" en 1930. Foi presidente da Agrupaci\u00f3n Socialista da Coru\u00f1a en 1932 e secretario de actas en xaneiro de 1936. Coa folga xeral revolucionaria de 1934 foi detido. En abril de 1936 foi elixido compromisario do PSOE pola Coru\u00f1a para a elecci\u00f3n do novo Presidente da Rep\u00fablica (Manuel Aza\u00f1a). Co golpe de Estado do 18 de xullo de 1936 foi detido o 6 de agosto, sendo posto en liberdade e autorizado a embarcar con rumbo \u00e1 Habana o 8 dese mes. O Tribunal Especial de Represi\u00f3n da Masoner\u00eda e o Comunismo procesouno en rebeld\u00eda, conden\u00e1ndoo a 12 anos de reclusi\u00f3n. Exiliado nos Estados Unidos de Am\u00e9rica, regresou a Espa\u00f1a en 1950. Finou nos anos cincuenta.\nVida persoal.\nCasou con Amparo Casal Franco e foi pai de Fernando Balsa Casal."}
{"id": "493664", "revid": "1888", "url": "https://gl.wikipedia.org/wiki?curid=493664", "title": "Andr\u00e9s Balsa Ant\u00f3n", "text": ""}
{"id": "493666", "revid": "27155", "url": "https://gl.wikipedia.org/wiki?curid=493666", "title": "Complexo Ons-O Grove", "text": "O Complexo Ons - O Grove \u00e9 un espazo natural galego catalogado como zona especial de conservaci\u00f3n (ZEC) que incl\u00fae as augas interiores e o litoral do suroeste da r\u00eda de Arousa, o arquip\u00e9lago das illas Ons e as s\u00faas augas, e un treito do litoral norte da r\u00eda de Pontevedra.\nNeste ZEC destaca a presenza das tartarugas mari\u00f1as com\u00fan (\"Caretta caretta)\" e verde (\"Chelonia mydas)\", que son especies migratorias e en alto risco de extinci\u00f3n, e da planta vascular \"Rumex rupestris\". As\u00ed mesmo, destaca polas colonias de aves como a p\u00edllara cincenta, o mazarico rabipinto, o cullereiro ou a gabita.\nXeograf\u00eda.\nEste espazo natural atl\u00e1ntico est\u00e1 formado por varias \u00e1reas diferenciadas. Primeiro, comprende o sur da illa de Arousa e illotes achegados a esta, como a illa da R\u00faa, a illa Xidoiro, o illote Xidoiro Pedregoso e Xidoiro Areoso ou o illote Corveiro. Segundo, un continuo de litoral e as augas mari\u00f1as da enseada do Vao e a enseada e esteiro do r\u00edo Umia, que son a zona suroriental da r\u00eda de Arousa entre Cambados e o Grove. Esta secci\u00f3n contin\u00faa en terra acollendo a todo o istmo da Lanzada, e contin\u00faa coa parte norte do litoral de Sanxenxo, ata a praia de Maior. Desde a\u00ed o espazo \u00e1brese para acoller as illas Ons e as augas que as rodean. Finalmente, incl\u00fae ao litoral do Grove dende a s\u00faa parte central, na praia Mexilloeira, ata a punta Avelleira, no oeste dese litoral.\nAs \u00e1reas diferenciadas deste espazo son a parte da illa de Arousa e as augas que van desde Cambados ao Grove; e as augas mari\u00f1as xa do exterior da r\u00eda de Pontevedra e o arquip\u00e9lago das Ons.\nFauna e flora.\nFlora.\nNo espazo destacan as \u00e1reas en bo estado de conservaci\u00f3n das extensi\u00f3ns das faner\u00f3gamas mari\u00f1as \"Zostera noltii\" e \"Zostera marina\". No sistema dunar da Lanzada destaca a \"Iberidetum procumbentis\". C\u00f3mpre citar a presenza do fieito mari\u00f1o \"Asplenium marinum\", un endemismo, e o \u00fanico espazo galego coa presenza do couti\u00f1o (\"Cistanche phelypaea\").\nAs especies da flora catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nFauna.\nNo complexo at\u00f3panse durante a fase da s\u00faa migraci\u00f3n a tartaruga mari\u00f1a com\u00fan (\"Caretta caretta)\" e a mari\u00f1a verde (\"Chelonia mydas)\". Destaca tam\u00e9n que arredor das illas Ons estean presentes os arroaces (\"Tursiops truncatus\") e as marsopas (\"Phocoena phocoena\").\nO espazo chega a acadar a presenza en inverno de trece mil aves acu\u00e1ticas, como o culleiro (\"Platalea leucorodia)\" ou a gabita (\"Haematopus ostralegus)\". Nas illas Ons at\u00f3panse colonias dos corvos mari\u00f1os cristados (\"Phalacrocorax aristotelis\"), e da gaivota \"Larus cachinnans\".\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nLexislaci\u00f3n.\nEn 2004 o \"Complexo Ons - O Grove\" foi declarado como lugar de importancia comunitaria (LIC) pola comisi\u00f3n bioxeogr\u00e1fica atl\u00e1ntica da rede Natura 2000.. Ascendeu a zona especial de conservaci\u00f3n (ZEC) en marzo de 2014.\nPero ademais, este espazo incl\u00fae diferentes \u00e1reas recollidas por outras figuras de protecci\u00f3n nacionais e internacionais. Ademais, e dentro da Rede Natura 2000, ten parte dentro das zonas de especial protecci\u00f3n para as aves (ZEPAs) \"Complexo Intermareal Umia - O Grove, A Lanzada, Punta Carreir\u00f3n e Lagoa Bodeira\" e \"Illa de Ons\". As\u00ed mesmo, o arquip\u00e9lago das Ons \u00e9 parte do \"Parque Nacional Mar\u00edtimo terrestre das Illas Atl\u00e1nticas de Gal\u00edcia\".\nIgualmente, parte deste ZEC est\u00e1n dentro das zonas h\u00famidas protexidas do \"Complexo intermareal Umia-O Grove, A Lanzada, punta Carreir\u00f3n e lagoa Bodeira\" e a zona h\u00famida de importancia internacional, ou Ramsar, \"Complexo intermareal Umia - Grove\".\nCon isto, o ZEC \"Complexo Ons - O Grove\" forma parte total ou parcialmente de: "}
{"id": "493667", "revid": "75439", "url": "https://gl.wikipedia.org/wiki?curid=493667", "title": "Alberto Jon\u00e1s", "text": "Alberto Jon\u00e1s, nado en Madrid o 8 de xu\u00f1o de 1868 e finado en Filadelfia o 10 de novembro de 1943, foi un pianista, compositor, e pedagogo espa\u00f1ol de gran prestixio na primeira metade do s\u00e9culo XX. Alg\u00fans cr\u00edticos consider\u00e1rono un virtuoso do nivel de Ignacy Jan Paderewski, Moriz Rosenthal, Leopold Godowsky, J\u00f3zef Hofmann, e Josef Lh\u00e9vinne. Foi autor do tratado \"Master School of Modern Piano Playing and Virtuosity\" (\"Escola maxistral da virtuosidade pian\u00edstica moderna\").\nTraxectoria.\nNado en Madrid, fillo de pai e nai alem\u00e1ns, o seu talento musical foi xa reco\u00f1ecido a unha idade temper\u00e1. En 1880 o rei Afonso XII recibiuno nunha audiencia privada no Palacio Real de Madrid e Jon\u00e1s foi inmediatamente aclamado como un prodixio. Inicialmente estuda no Real Conservatorio Superior de M\u00fasica de Madrid con Manuel Mendizabal (profesor de Isaac Alb\u00e9niz ) no piano e Ciriaco Olave en \u00f3rgano, e grad\u00faause \u00e1 idade de 12 anos. Durante os seguintes seis anos viaxa e vive en B\u00e9lxica, Inglaterra, Alema\u00f1a e Francia.\nEn 1886, \u00e1 idade de 18 anos e contra \u00e1 vontade dos seus pais, entra no Conservatorio Real de Bruxelas onde estuda durante catro anos co co\u00f1ecido pupilo de Franz Liszt, Arthur De Greef e composici\u00f3n con Fran\u00e7ois-Auguste Gevaert.\nAo graduarse en Bruxelas en 1890 participa no primeiro encontro internacional Competici\u00f3n Anton Rubinstein no Conservatorio de San Petersburgo. Grazas a isto acada o privilexio de ser un dos alumnos de Rubinstein en San Petersburgo durante tres anos. Ao longo da s\u00faa estancia conv\u00e9rtese nun reco\u00f1ecido pianista e mestre, e confraterniza con outros estudantes de Rubinstein como Josef Lh\u00e9vinne, J\u00f3zef Hofmann, Felix Blumenfeld, e Teresa Carre\u00f1o. Durante este per\u00edodo Ignacy Jan Paderewski, act\u00faa tam\u00e9n como o seu mentor e al\u00e9ntao a continuar os seus estudos de m\u00fasica. En 1891 fai en Berl\u00edn o seu debut como solista coa Orquestra Filharm\u00f3nica de Berl\u00edn baixo a batuta de Hans von B\u00fclow, interpretando o Concerto para piano de Paderewski en La menor, op. 17.\nEn 1893 establece a s\u00faa residencia na cidade de Nova York. \u00c9 nomeado xefe do Departamento de Piano da Universidade de M\u00edchigan en Ann Arbor. En 1895 interpreta o Concerto para piano Paderewski como solista coa Sociedade Sinf\u00f3nica de Nova York no Carnegie Hall, coa direcci\u00f3n de Walter Damrosch. En 1877 ofrece o mesmo concerto coa Orquestra Sinf\u00f3nica de Boston, baixo a batuta de Emil Paur. Ata 1904, ano no que decide regresar a Alema\u00f1a, desempe\u00f1a tam\u00e9n as tarefas de presidente e director do Conservatorio de M\u00edchigan.\nEn 1904 inst\u00e1lase en Berl\u00edn e exerce de profesor no Conservatorio Klindworth-Scharwenka. O m\u00e1is destacado dos seus alumnos \u00e9 o neno prodixio Pepito Arriola (Ferrol 1895 \u2013 Barcelona 1954) quen en distintas entrevistas publicadas aporta material biogr\u00e1fico significativo sobre Jonas. Nun artigo da revista \u00c9tude en 1910, Arriola recordoa as s\u00faas experiencias con Jonas:\n\"\u00c1 idade de sete anos tiven a sorte de seguir as instrucci\u00f3ns de Alberto Jonas, o espa\u00f1ol virtuoso, quen durante moitos anos estivo ao fronte dunha gran escola de m\u00fasica en Estados Unidos. Nunca podo estar o suficientemente agradecido con el, porque el aprendeume sen remuneraci\u00f3n e nin siquera un pai poder\u00eda ser m\u00e1is amable comigo.\"\nA Primeira Guerra Mundial obriga a Alberto Jon\u00e1s a abandonar Alema\u00f1a e regresar a Nova York, onde finalmente se establece. Desde 1914 at\u00e9 a s\u00faa morte en 1943, vive en Nova York. Neste \u00faltimo per\u00edodo da s\u00faa vida Jon\u00e1s foi profesor doCollege Combs of Music en Filadelfia\nEscola Maxistral da Virtuosidade Pian\u00edstica Moderna.\n\u00c9 durante esta s\u00faa segunda estancia en Nova York, cando inicia correspondencia con todos os grandes m\u00fasicos e pianistas que co\u00f1ecera co obxecto de pedir a s\u00faa colaboraci\u00f3n na elaboraci\u00f3n dun tratado de t\u00e9cnica pianistica ideado para abarcar \"todas as caracter\u00edsticas t\u00e9cnicas, est\u00e9ticas e art\u00edsticas requiridas para o m\u00e1is alto virtuosismo pian\u00edstico\". Cos traballos de colaboraci\u00f3n recibidos achega exercicios propostos especificamente para o tratado, as\u00ed coma ideas sobre t\u00e9cnica, pedaleo e dixitaci\u00f3n coa pr\u00e1ctica de m\u00e9todos, fraseo, memorizaci\u00f3n, etc, as\u00ed coma tam\u00e9n fotograf\u00edas exclusivas que ilustran alg\u00fans dos aspectos.\nPublicada por primeira vez en 1922 por Carl Fischer Music (Nova York) e na s\u00faa totalidade pola mesma editorial en 1929 a monumental \"Escola Maxistral da Virtuosidade Pian\u00edstica Moderna\" (Master School of Modern Piano Playing and Virtuosity) de Alberto Jonas \u00e9 o tratado m\u00e1is completo de principios do s\u00e9culo XX sobre a pr\u00e1ctica do piano . Nos seus sete volumes conta coa colaboraci\u00f3n de practicamente todos os grandes virtuosos do piano vivos da \u00e9poca, como Arthur Friedheim, Ignaz Friedman, Vasily Safonov, Ferruccio Busoni, Katharine Goodson, Leopold Godowsky, Alfred Cortot , Rudolph Ganz, Wilhelm Backhaus, Fannie Bloomfield Zeisler, Erno Dohn\u00e1nyi, Ossip Gabrilowitsch, Josef Lhevinne, Isidor Philipp , Moriz Rosenthal, Emil von Sauer, Leopold Schmidt e Zygmunt Stojowski, e incl\u00fae extractos de m\u00e1is dun milleiro de exemplos extra\u00eddos da literatura pian\u00edstica para ilustrar puntos espec\u00edficos.\nNa amplitude de alcance, orixinalidade e claridade de execuci\u00f3n, o libro non ten precedentes. Ferruccio Busoni considerouna como \" \"a obra m\u00e1is monumental xamais escrita para piano\" \". Josef Lhevinne calificouna coma \"\"a obra m\u00e1is grande e m\u00e1is valiosa no tema\", e Moriz Rosenthal enxalzouna coma \"Obra Mestra\"\". Foi admirada tam\u00e9n por Sergei Rachmaninoff, quen a mencionou na s\u00faa correspondencia epistolar."}
{"id": "493671", "revid": "5863", "url": "https://gl.wikipedia.org/wiki?curid=493671", "title": "El Regionalismo. Estudio sociol\u00f3gico, hist\u00f3rico y literario", "text": ""}
{"id": "493672", "revid": "5863", "url": "https://gl.wikipedia.org/wiki?curid=493672", "title": "El regionalismo. Estudio sociol\u00f3gico, hist\u00f3rico y literario", "text": ""}
{"id": "493673", "revid": "47401", "url": "https://gl.wikipedia.org/wiki?curid=493673", "title": "Jean-Jacques Favier", "text": "Jean-Jacques Favier, nado en Kehl (Alema\u00f1a) o 13 de abril de 1949 e finado o 19 de marzo de 2023, foi un astronauta franc\u00e9s que formou parte da misi\u00f3n STS-78.\nTraxectoria.\nFavier graduouse en enxe\u00f1er\u00eda polo Instituto Polit\u00e9cnico Nacional de Grenoble en 1971, e obtivo un doutoramento en enxe\u00f1er\u00eda pola Escola de Miner\u00eda de Par\u00eds, as\u00ed como outro en metalurxia e f\u00edsica pola Universidade de Grenoble en 1977. Voou na misi\u00f3n STS-78 como especialista de carga e pasou 16,91 d\u00edas no espazo."}
{"id": "493683", "revid": "98629", "url": "https://gl.wikipedia.org/wiki?curid=493683", "title": "Rampage (filme de 2018)", "text": "Rampage \u00e9 un filme estadounidense de 2018 dirixido por Brad Peyton que se basea na serie de videoxogos do mesmo nome de Midway Games. Est\u00e1 protagonizado por Dwayne Johnson, Naomie Harris, Malin \u00c5kerman, Jake Lacy, Joe Manganiello e Jeffrey Dean Morgan.\nSinopse.\nConta a historia do primat\u00f3logo Davis Okoye, que \u00e9 o coidador de George, un gorila albino que se converte nun mostro xigante por mor dun experimento deshonesto. Xuntos deber\u00e1n parar outros dous animais mutados, un lobo chamado Ralph e un crocodilo chamado Lizzie, que est\u00e1n a destru\u00edr Chicago."}
{"id": "493685", "revid": "89787", "url": "https://gl.wikipedia.org/wiki?curid=493685", "title": "VGTRK", "text": "VGTRK ou, na s\u00faa forma completa, Vserossiiskaia gosudarstvennaia televizionnaia i radioveshchatelnaia kompaniia (\"\u0412\u0413\u0422\u0420\u041a\" ou \"\u0412\u0441\u0435\u0440\u043e\u0441\u0441\u0438\u0439\u0441\u043a\u0430\u044f \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u0430\u044f \u0442\u0435\u043b\u0435\u0432\u0438\u0437\u0438\u043e\u043d\u043d\u0430\u044f \u0438 \u0440\u0430\u0434\u0438\u043e\u0432\u0435\u0449\u0430\u0442\u0435\u043b\u044c\u043d\u0430\u044f \u043a\u043e\u043c\u043f\u0430\u043d\u0438\u044f\", en galego \"Compa\u00f1\u00eda Estatal de Televisi\u00f3n e Radio Panrusa\") \u00e9 unha compa\u00f1\u00eda estatal rusa de radiotelevisi\u00f3n organizada como empresa federal unitaria, dende 1998, con car\u00e1cter comercial para exercer as funci\u00f3ns de produtor e distribu\u00eddor p\u00fablico de programas de radio e televisi\u00f3n. Estableceuse por decreto do Pres\u00eddium do Soviet Supremo de Rusia o 14 de xullo de 1990.\nHistoria.\nO 21 de xu\u00f1o de 1990 o Congreso dos Deputados do Pobo da RSFS de Rusia adoptou unha resoluci\u00f3n sobre os medios de comunicaci\u00f3n da rep\u00fablica orden\u00e1ndolle ao consello de ministros tomar as medidas necesarias para crear o Comit\u00e9 de Estado de Radio e a Televisi\u00f3n. O 14 de xullo de 1990 o Pres\u00eddium do Soviet Supremo estableceu no seu canto a Compa\u00f1\u00eda Estatal de Televisi\u00f3n e Radio Panrusa e designou como o seu primeiro presidente a Oleg Poptsov, antigo subdirector de \"Moskovskije Novosti\".\nAs primeiras emisi\u00f3ns foron o 10 de decembro de 1990 ao emitir Radio Rossii por algunhas horas ao d\u00eda. O 13 de maio de 1991 comezou a emitir programas televisivos na primeira segunda canle, baixo o nome de RTR, durante seis horas ao d\u00eda en tres bloques. O 16 de setembro de 1991 ocupou as frecuencias que deixara libre a segunda canle da Televisi\u00f3n Central Sovi\u00e9tica ao deixar de emitir. \nServizos.\nTelevisi\u00f3n.\nA VGTRK conta con catro canles nacionais principais, que emiten por sat\u00e9lite, cable e no primeiro m\u00faltiplex da televisi\u00f3n dixital, e que contan con canles adicionais que transmiten a programaci\u00f3n con diferentes horas de atraso para asegurar a transmisi\u00f3n dos programas no horario axeitado nun estado con once fusos horarios. \nTelevisi\u00f3n dixital.\nAdemais de versi\u00f3ns en alta definici\u00f3n das principais canles, a VGTRK baixo o nome de televisi\u00f3n dixital emite m\u00faltiples canles tem\u00e1ticas:\nNotas.\n[[Categor\u00eda:Medios de comunicaci\u00f3n de Rusia]]"}
{"id": "493689", "revid": "55340", "url": "https://gl.wikipedia.org/wiki?curid=493689", "title": "Presidium do Soviet Supremo da Uni\u00f3n Sovi\u00e9tica", "text": ""}
{"id": "493700", "revid": "1505", "url": "https://gl.wikipedia.org/wiki?curid=493700", "title": "Rally de Ourense de 1995", "text": "O Rally de Ourense de 1995 foi a 21\u00aa edici\u00f3n de dito rally. Foi puntuable para a tempada 1995 do Campionato de Galicia de Rally as\u00ed como para o Campionato de Espa\u00f1a de Rallys. Celebrouse o 25 de xu\u00f1o de 1995 e o vencedor foi Borja Moratal, sobre un Peugeot 306 e con Alfredo Rodr\u00edguez como copiloto.\nResumo.\nMoratal beneficiouse dos problemas dos seus m\u00e1ximos rivais: Oriol G\u00f3mez, que liderou parte da carreira, sa\u00edu da estrada na segunda secci\u00f3n, mentres que o ent\u00f3n bicampi\u00f3n de Espa\u00f1a Chus Puras, sufriu problemas coa transmisi\u00f3n na primeira secci\u00f3n do rally, perdendo moitos postos e tempo, e a\u00ednda que foi o m\u00e1is r\u00e1pido en 8 dos \u00faltimos 9 treitos, non foi quen de recortar a diferenza con Moratal."}
{"id": "493701", "revid": "23204", "url": "https://gl.wikipedia.org/wiki?curid=493701", "title": "M\u00e1rio de Carvalho", "text": "M\u00e1rio Costa Martins de Carvalho, nado en Lisboa o 25 de setembro de 1944, \u00e9 un novelista, contista, dramaturgo e guionista portugu\u00e9s.\nBiograf\u00eda.\nM\u00e1rio de Carvalho naceu nunha familia do Sur de Portugal. A reminiscencia do Alentejo est\u00e1 presente en varios momentos da s\u00faa obra, mais Lisboa \u00e9 o lugar privilexiado dos seus textos. A s\u00faa prisi\u00f3n pola PIDE, polic\u00eda pol\u00edtica Salazarista, foi un choque dur\u00edsimo que o levar\u00eda desde moi cedo \u00e1 resistencia contra o r\u00e9xime. Xa no Liceu Cam\u00f5es foi alumno de M\u00e1rio Dion\u00edsio e compa\u00f1eiro de clase de Jo\u00e3o Aguiar e Eduardo Prado Coello.\nA partir das folgas estudant\u00eds de 1961-1962, desenvolveu actividade nas asociaci\u00f3ns acad\u00e9micas e cine clubs, at\u00e9 \u00e1 s\u00faa licenciatura pola Facultade de Dereito de Lisboa.\nEn 1971 e debido \u00e1 resistencia clandestina antifascista (Partido Comunista Portugu\u00e9s) foi prendido pola polic\u00eda pol\u00edtica durante a instruci\u00f3n militar. Sometido a once d\u00edas de privaci\u00f3n do sono, acabou por cumprir catorce meses de prisi\u00f3n nas cadeas pol\u00edticas de Caxias e Peniche. Esa situaci\u00f3n enc\u00f3ntrase dramatizada no filme de Jos\u00e9 Barahona \"Quen \u00e9 Ricardo?\"\nSa\u00edu ilegalmente de Portugal en 1973 e exilouse en Lund, na Suecia, onde obtivo asilo pol\u00edtico xa nas v\u00e9speras da Revoluci\u00f3n de Abril. De volta en Portugal, tras un axitado envolvemento pol\u00edtico, dedicouse \u00e1 avogac\u00eda en causas, sobre todo sindicais e de arrendamentos.\nIntegrou a direcci\u00f3n da Asociaci\u00f3n Portuguesa de Escritores, durante as presidencias de David Mour\u00e3o-Ferreira (1984-1986) e \u00d3scar Lopes (1986-1988). Foi profesor convidado da Escola Superior de Teatro e Cinema e da Escola Superior de Comunicaci\u00f3n Social durante varios anos. Orientou posgraos en escrita de teatro na Facultade de Letras da Universidade de Lisboa e varios talleres de escrita de ficci\u00f3n.\n\u00c9 pai das escritoras Rita Taborda Duarte e Ana Margarida de Carvalho.\nVida profesional como escritor.\nColaborou en \"Mar\", \"Peste\", \"Eldorado\" e \"Ru\u00ednas\", \"O Ponto\", \"Di\u00e1rio de Lisboa\", \"O Di\u00e1rio\", \"O Jornal, Arestas, V\u00e9rtice, Col\u00f3quio/Letras, Signo, Di\u00e1rio de Not\u00edcias\" (folhetim), \"P\u00fablico, Expresso, Vis\u00e3o\".\nEn 1981 publicou, \"Contos da S\u00e9tima Esfera\", que mereceron do cr\u00edtico Jo\u00e3o Gaspar Sim\u00f5es a clasificaci\u00f3n de \u00absorprendente, desconcertante, inclassific\u00e1bel na tradici\u00f3n portuguesa\u00bb.\nSegu\u00edronse os \"Casos do Beco das Sardinheiras\", \"O Livro Grande de Tebas, Navio e Mariana\" e \"A Inaudita Guerra da Avenida Gago Coutinho.\" \"Os Alferes\" presenta dunha forma cr\u00faa e dura, non exiexenta de iron\u00eda, os dilemas dos mozos oficiais milicianos no teatro dunha guerra en que non cr\u00edan. Un dos contos foi adaptado d\u00faas veces para o cinema por (Lu\u00eds Filipe Costa e Julio Alves) e unha para teatro (\"Il \u00e9tait une fois un souslieutenant\", por Otile Ehret).\n\"A Paix\u00f3n do Conde de Fr\u00f3is\", pronto traducido para a prestixiosa editora Gallimard, decorre no s\u00e9culo XVIII, durante a \"Guerra dos Sete Anos\". O seu libro m\u00e1is reeditado, traducido e premiado \u00e9 a novela \"Um Deus Passeando pela Brisa da Tarde\" que ficou como cl\u00e1sico do x\u00e9nero, a\u00ednda que o autor, nun ep\u00edgrafe provocador, garantise non se tratar de novela hist\u00f3rica. Tras o Premio P\u00e9gaso de Literatura, a novela foi traducida para ingl\u00e9s, franc\u00e9s, alem\u00e1n, italiano e outras linguas, en capa dura e edici\u00f3ns de peto, con excelentes cr\u00edticas.\nEn 1995 xorde a novela sat\u00edrica \"Era Bom Que Troc\u00e1ssemos Umas Ideias sobre o Assunto\" inaugurando o x\u00e9nero que o autor chamou \u00abcronovelema\u00bb e que asocia o humor \u00e1 cr\u00edtica aguda do coti\u00e1n. O libro obtivo unha boa acollida na Alema\u00f1a e na Francia. M\u00e1rio de Carvalho ten polo menos 21 libros publicados no estranxeiro, en 11 pa\u00edses, inclu\u00edndo o Brasil.\nA s\u00faa escrita \u00e9 extremamente vers\u00e1til e \u00e9 impos\u00edbel inclu\u00edlo en calquera escola ou corrente literaria. Desde a cr\u00f3nica ir\u00f3nica do coti\u00e1n \u00e1 toada m\u00e1is sombr\u00eda, ten practicado unha gran diversidade de x\u00e9neros, percorrendo varios \u00e9pocas, e ecoando alg\u00fans grandes cl\u00e1sicos da literatura portuguesa e universal.\nTodas as s\u00faas pezas de teatro foron levadas \u00e1 escena, en Portugal ou no estranxeiro. Traballou en argumento cos realizadores Lu\u00eds Filipe Costa, Jos\u00e9 Fonseca e Costa, Solveig Nordlung, Jos\u00e9 Carlos Oliveira, Gon\u00e7alo Galv\u00e3o Teles e Jos\u00e9 Barahona.\nF\u00f3ronlle atribu\u00eddos en Italia os premios Giuseppe Acerbi (\"Passegia un dio nella bresa della sera\") e Cit\u00e1 de Cassino (\"I sottotenenti\").\nO 9 de xu\u00f1o de 2014 foi feito Grande-Oficial da Orde Militar de Sant'Iago da Espada.\nLibros publicados.\nTeatro.\nPezas de teatro estreadas: \"O sentido da Epopeia\", polo grupo \"O Bando\" co t\u00edtulo \"Estilha\u00e7os\", en abril de 1989 e \"A rapariga de Vars\u00f3via\" pola compa\u00f1\u00eda \"Novo Grupo\", xullo de 1991. Estrea en Par\u00eds, polo Th\u00e9atre du Matin, en outubro de 1996 de \"O sentido da Epopeia\"."}
{"id": "493705", "revid": "25871", "url": "https://gl.wikipedia.org/wiki?curid=493705", "title": "Veneno (serie de televisi\u00f3n)", "text": "Veneno \u00e9 unha serie espa\u00f1ola creada por Javier Calvo e Javier Ambrossi e que narra a vida de Cristina Ortiz \"La Veneno\". Tr\u00e1tase dunha serie baseada na obra \"\u00a1Digo! Ni puta ni santa. Las memorias de La Veneno\" escrita por Valeria Vegas, que se estreou a trav\u00e9s da plataforma Atresplayer Premium (Atresmedia).\nO 19 de marzo de 2020 anunciouse que s\u00f3 se estrear\u00eda o primeiro cap\u00edtulo e que se suspender\u00eda a emisi\u00f3n tras paralizar as gravaci\u00f3ns por mor da COVID-19.\nSinopse.\nA serie amosa a vida de Cristina Ortiz \"La Veneno\", dende a s\u00faa nenez at\u00e9 a s\u00faa idade adulta. Na serie vemos a Cristina na s\u00faa etapa de transici\u00f3n interpretada por Jedet, por Daniela Santiago no seu salto \u00f3s estudios de televisi\u00f3n e na s\u00faa etapa final en televisi\u00f3n en programas como \"DEC\" est\u00e1 interpretada por Isabel Torres."}
{"id": "493706", "revid": "23204", "url": "https://gl.wikipedia.org/wiki?curid=493706", "title": "Veneno. Vida y muerte de un icono", "text": ""}
{"id": "493707", "revid": "98629", "url": "https://gl.wikipedia.org/wiki?curid=493707", "title": "Don't Breathe", "text": "Don't Breathe \u00e9 un filme estadounidense de 2016 producido e dirixido por Fede \u00c1lvarez, coproducido por Sam Raimi e Robert Tapert, e coescrito por \u00c1lvarez e Rodo Sayagues. Est\u00e1 protagonizado por Jane Levy, Dylan Minnette, Daniel Zovatto e Stephen Lang, e conta a historia de tres amigos que quedan atrapados na casa dun home cego \u00f3 que pretend\u00edan roubar. O filme foi producido por Ghost House Pictures e Good Universe e foi distribu\u00eddo por Sony Pictures Releasing.\n\"Don't Breathe\" estreouse en South by Southwest o 12 de marzo de 2016, e foi estreado nos cinemas o 26 de agosto de 2016, por Screen Gems e Stage 6 Films. O filme recadou m\u00e1is de 157 mill\u00f3ns de d\u00f3lares e recibiu valoraci\u00f3ns positivas por parte da cr\u00edtica, que louvaron as interpretaci\u00f3ns (en especial as de Levy e Lang), as\u00ed como a direcci\u00f3n, o gui\u00f3n e a tensa atmosfera, e \"Magazine\" considerouno \"o mellor filme estadounidense de terror dos \u00faltimos vinte anos\"."}
{"id": "493709", "revid": "89787", "url": "https://gl.wikipedia.org/wiki?curid=493709", "title": "Calymene", "text": "Calymene \u00e9 un x\u00e9nero de trilobites da orde Phacopida que que habitaron nos actuais Am\u00e9rica do Norte, norte de \u00c1frica e Europa principalmente no per\u00edodo Sil\u00farico. \"Calymene\" est\u00e1 estreitamente relacionado con \"Flexicalymene\", e \u00e1mbolos dous x\u00e9neros son frecuentemente atopados xuntos. Os trilobites Calymene son pequenos, polo xeral de 2\u00a0cm de lonxitude. O cefal\u00f3n \u00e9 a parte m\u00e1is ancha do animal e o t\u00f3rax adoita ter 13 segmentos."}
{"id": "493711", "revid": "1505", "url": "https://gl.wikipedia.org/wiki?curid=493711", "title": "Loia", "text": ""}
{"id": "493712", "revid": "89787", "url": "https://gl.wikipedia.org/wiki?curid=493712", "title": "Noah (filme de 2014)", "text": "Noah \u00e9 un filme estadounidense de 2014 dirixido por Darren Aronofsky e inspirado na historia b\u00edblica da arca de No\u00e9, do Libro da X\u00e9nese. \"Noah\", que foi coescrito por Aronofsky e Ari Handel, est\u00e1 protagonizado por Russell Crowe, xunto con Jennifer Connelly, Emma Watson, Ray Winstone, Logan Lerman, Douglas Booth e Anthony Hopkins. O filme estreouse nos cinemas dos Estados Unidos de Am\u00e9rica o 28 de marzo de 2014."}
{"id": "493713", "revid": "1131", "url": "https://gl.wikipedia.org/wiki?curid=493713", "title": "Biblioteca das Letras Galegas", "text": "A Biblioteca das Letras Galegas \u00e9 unha colecci\u00f3n de obras de autores consagrados da literatura galega, publicada desde 1984 por Edici\u00f3ns Xerais de Galicia, na que varios dos preto de setenta t\u00edtulos foron reeditados en numerosas ocasi\u00f3ns.\nDescrici\u00f3n.\nAs maior\u00eda das cubertas son de dese\u00f1o sinxelo e amosan unha imaxe da sinatura do autor, que nalg\u00fans casos se estende pola contraportada."}
{"id": "493714", "revid": "5863", "url": "https://gl.wikipedia.org/wiki?curid=493714", "title": "Biblioteca das letras galegas", "text": ""}
{"id": "493715", "revid": "5863", "url": "https://gl.wikipedia.org/wiki?curid=493715", "title": "BdLG", "text": ""}
{"id": "493716", "revid": "5863", "url": "https://gl.wikipedia.org/wiki?curid=493716", "title": "BDLG", "text": ""}
{"id": "493717", "revid": "89787", "url": "https://gl.wikipedia.org/wiki?curid=493717", "title": "Teolinda Gers\u00e3o", "text": "Teolinda Maria Sanches de Castilho Gers\u00e3o Gomes Moreno, co\u00f1ecida como Teolinda Gers\u00e3o, nada en Co\u00edmbra (Cernache) o 30 de xaneiro de 1940), \u00e9 unha escritora e profesora universitaria portuguesa.\nBiograf\u00eda.\nEstudou no Liceu Nacional Infanta Dona Maria, actual Escola Secundaria Infanta Dona Maria, en Co\u00edmbra. Estudou Xerman\u00edstica e Angl\u00edstica na Universidade de Co\u00edmbra, Universidade de Tubinga e na Universidade de Berl\u00edn, foi lectora de portugu\u00e9s na Universidade T\u00e9cnica de Berl\u00edn, docente na Facultade de Letras de Lisboa e posteriormente profesora catedr\u00e1tica da Universidade Nova de Lisboa, onde ensinou literatura alem\u00e1 e literatura comparada at\u00e9 1995. A partir desa data, decidiu xubilarse m\u00e1is cedo e pasou a dedicarse exclusivamente \u00e1 literatura. Comezou por publicar ficc.i\u00f3n aos 41 anos.\nAl\u00e9n da permanencia de tres anos na Alema\u00f1a, viviu dous anos en S\u00e3o Paulo (hai reflexos desa estad\u00eda nalg\u00fans textos dos \"Os Guarda-Chuvas Cintilantes\", 1984), e co\u00f1eceu Mozambique, cuxa capital, ent\u00f3n Louren\u00e7o Marques, \u00e9 o lugar onde decorre a novela de 1997 \"A \u00c1rvore das Palavras\".\nEscritora residente na Universidade da California en Berkeley en febreiro e marzo de 2004, estivo presente na Feira do Libro de Frankfurt en 1997 e 1999 e, entre outros premios literarios, recibiu o gran Premio de Novela e Novela da Asociaci\u00f3n Portuguesa de Escritores pola s\u00faa novela \"A Casa da Cabe\u00e7a de Cavalo\" (1995), os Premios de Ficci\u00f3n do Pen Club polos libros \"O\" \"Sil\u00eancio\" (1981) e \"O Cavalo de Sol\" (1989) e o gran Premio de Conto Camilo Castelo Branco por \"Hist\u00f3orias de Ver e Andar\" (2002).\nA s\u00faa obra est\u00e1 traducida a m\u00e1is de vinte pa\u00edses. Alg\u00fans dos seus libros foron adaptados ao teatro e estreados en Portugal, Alema\u00f1a etc. As s\u00faas novelas tratan da sociedade contempor\u00e1nea, a\u00ednda que decorren en distintos per\u00edodos. Incl\u00faen as complexidades das relaci\u00f3ns humanas, a dificultade da comunicaci\u00f3n, o amor e a morte, a opresi\u00f3n, a liberdade, a identidade, a resistencia e o proceso de creaci\u00f3n. Outro tema central da s\u00faa obra \u00e9 o concepto de tempo, quer no tratamento do tempo na estrutura narrativa quer no tempo hist\u00f3rico no que te\u00f1en lugar as s\u00faas novelas.\nCasada e con d\u00faas fillas."}
{"id": "493718", "revid": "1505", "url": "https://gl.wikipedia.org/wiki?curid=493718", "title": "Rally San Froil\u00e1n de 1979", "text": "O Rally San Froil\u00e1n de 1979 foi a segunda edici\u00f3n de dito rally. Celebrouse o 8 de outubro de 1979 e foi puntuable para a primeira tempada do Campionato de Galicia de Rally. O vencedor foi o narcotraficante vigu\u00e9s Juan Carlos Gonz\u00e1lez \"Culebras\".\nO coru\u00f1\u00e9s Carlos Pi\u00f1eiro marcou os mellores tempos nos treitos de Chantada, O Veral e O Vilard\u00f3n, pero problemas co cego\u00f1al fix\u00e9ronlle perder a primeira posici\u00f3n en favor de \"Culebras\", que deste xeito ga\u00f1ou o rally e as 125.000 pesetas de premio."}
{"id": "493722", "revid": "56817", "url": "https://gl.wikipedia.org/wiki?curid=493722", "title": "Batman Ninja", "text": " \u00e9 un filme de animaci\u00f3n xapon\u00e9s-estadounidense de 2018 dirixido por Junpei Mizusaki e producido por Warner Bros. e Kamikaze Douga, cuxo protagonista \u00e9 o personaxe de DC Comics Batman. Takashi Okazaki, o creador de \"Afro Samurai\", \u00e9 o dese\u00f1ador de personaxes do filme. O primeiro p\u00f3ster promocional foi revelado o 5 de outubro de 2017, e os tr\u00e1ilers foron estreados o 1 de decembro de 2017. O filme estreouse nos Estados Unidos en formato dixital o 24 de abril de 2018; foi estreado en formato f\u00edsico o 8 de maio e nos cinemas do Xap\u00f3n o 15 de xu\u00f1o dese mesmo ano. Na estrea estadounidense, os guionistas Leo Chu e Eric Garcia admitiron que reescribiron o gui\u00f3n a partir do orixinal en xapon\u00e9s escrito por Kazuki Nakashima, creando d\u00faas versi\u00f3ns diferentes do mesmo filme."}
{"id": "493723", "revid": "1505", "url": "https://gl.wikipedia.org/wiki?curid=493723", "title": "Rally Botafumeiro de 1995", "text": "O Rally Botafumeiro de 1995 foi a 9\u00aa edici\u00f3n de dito rally e a quinta proba da tempada 1995 do Campionato de Galicia de Rally. Celebrouse o 5 de agosto de 1995 e o vencedor foi Germ\u00e1n Castrill\u00f3n."}
{"id": "493726", "revid": "72012", "url": "https://gl.wikipedia.org/wiki?curid=493726", "title": "Felis silvestris silvestris", "text": ""}
{"id": "493729", "revid": "5863", "url": "https://gl.wikipedia.org/wiki?curid=493729", "title": "C\u00f3dice Calixtino (Luz Pozo)", "text": ""}
{"id": "493730", "revid": "1410", "url": "https://gl.wikipedia.org/wiki?curid=493730", "title": "C\u00f3digo Internacional de Nomenclatura Zool\u00f3xica", "text": "O C\u00f3digo Internacional de Nomenclatura Zool\u00f3xica, (CINZ), co\u00f1ecido internacionalmente polas s\u00faas siglas en ingl\u00e9s: ICZN, e unha publicaci\u00f3n que ten como prop\u00f3sito fundamental subministrar a m\u00e1xima universalidade e continuidade dos nomes cient\u00edficos dos animais compat\u00edbeis coa liberdade dos cient\u00edficos para clasificaren os animais segundo os seus criterios taxon\u00f3micos. \nCaracter\u00edsticas.\nO C\u00f3digo regulamenta os nomes dos taxons de animais (reino Animalia) e doutros clados de eucariotas tradicionalmente considerados como \"protozoos\". \nEste C\u00f3digo consta de artigos (que son obrigatorios) e recomendaci\u00f3ns. Os artigos dese\u00f1\u00e1ronse para permitir aos zo\u00f3logos chegar aos nomes dos taxons que sexan correctos en circunstancias taxon\u00f3micas concretas. \nO uso do C\u00f3digo permite a un zo\u00f3logo determinar o nome v\u00e1lido de calquera taxon ao que pertence un animal en calquera categor\u00eda das xerarqu\u00edas especie, x\u00e9nero e familia (inclu\u00edndo subespecie, subx\u00e9nero e categor\u00edas do nivel familia tales como subfamilia e tribo). O C\u00f3digo non regula enteiramente os nomes dos taxons por riba do nivel familia (orde, clase, filo) e non subministra regras para o uso por debaixo da categor\u00eda de subespecie (variedade, aberraci\u00f3n etc.), xa que estas carecen de entidade taxon\u00f3mica.\nAntecedentes hist\u00f3ricos.\nA necesidade da existencia dun C\u00f3digo Internacional de Nomenclatura Zool\u00f3xica aceptado internacionalmente \u00e9 consecuencia da confusi\u00f3n de nomes que tivo lugar na bibliograf\u00eda zool\u00f3xica a partir de Carl von Linn\u00e9 e ao longo do s\u00e9culo XIX, en parte debido ao principio de autoridade, polo cal o nome v\u00e1lido dunha especie era o que lle atribu\u00edra o primeiro especialista que a describira.\nO caos na nomenclatura alcanzou tal dimensi\u00f3n que, en 1842, o paleont\u00f3logo ingl\u00e9s Hugh Strickland promoveu a formaci\u00f3n dun comit\u00e9 de expertos para crear un c\u00f3digo de regras que regulasen a nomenclatura zool\u00f3gica, con membros tan ilustres como Charles Darwin ou Richard Owen. Este primeiro embri\u00f3n do C\u00f3digo Internacional de Nomenclatura Zool\u00f3xica, aparecido en 1843, co\u00e9cese como C\u00f3digo de Strickland.\nA este primeiro c\u00f3digo segu\u00edronlle outros, dentro e f\u00f3ra da Gran Breta\u00f1a. No momento da celebraci\u00f3n do Terceiro Congreso Internacional de Zoolox\u00eda (Leiden, 1895) exist\u00edan tres conxuntos de regras nomenclaturais en uso, parcialmente incompat\u00edbeis. Nese congreso suscitouse a necesidade dun consenso, e naceu a Comisi\u00f3n Internacional de Nomenclatura Zool\u00f3xica co obxecto de reunir nun \u00fanico c\u00f3digo triling\u00fce unhas regras de nomenclatura acept\u00e1beis por todos os zo\u00f3logos. Os resultados dos seus traballos public\u00e1ronse, tras numerosas vicisitudes, en 1905, co t\u00edtulo de \"Regras Internacionais\", sendo o primeiro C\u00f3digo Internacional de Nomenclatura Zool\u00f3xica.\nEn 1961 publicouse a segunda edici\u00f3n do C\u00f3digo, e en 1985 a terceira edici\u00f3n. Na actualidade a nomenclatura zool\u00f3xica r\u00e9xese pola cuarta edici\u00f3n do C\u00f3digo Internacional de Nomenclatura Zool\u00f3xica, publicada en 1999 e que entrou en vigor o 1 de xaneiro de 2000, e da que hai, por primeira vez, unha versi\u00f3n en castel\u00e1n autorizada oficialmente pola Comisi\u00f3n.\nNomenclatura e taxonom\u00eda.\nA parte da Sistem\u00e1tica que se ocupa da ordenaci\u00f3n dos organismos en diferentes grupos chamados taxa ou taxons, \u00e9 a Taxonom\u00eda. A parte da taxonom\u00eda na que se regula a adxudicaci\u00f3n precisa e inequ\u00edvoca dos nomes asignados aos diferentes taxons \u00e9 o que denomina Nomenclatura.\nA unidade b\u00e1sica da clasificaci\u00f3n \u00e9 a especie. O conxunto de especies con certas caracter\u00edsticas com\u00fans agr\u00fapanse nunha categor\u00eda taxon\u00f3mica de maior erarqu\u00eda denominada x\u00e9nero. Un conxunto de x\u00e9neros con caracter\u00edsticas similares agr\u00fapase nunha categor\u00eda taxon\u00f3mica de rango superior denominada tribo. O conxunto de tribos semellantes agr\u00fapanse nunha mesma familia. \u00c1 s\u00faa vez, as familias agr\u00fapanse en ordes, estes en clases e, \u00e1 s\u00faa vez, as clases en filos, troncos ou tipos de organizaci\u00f3n.\nSegundo as necesidades de clasificaci\u00f3n poden intercalarse outras categor\u00edas usando os prefixos super- (superfamilia, superclase), sub- (suborde, subespecie) ou infra- (infraclase, infraorde).\nNomes cient\u00edficos.\nO C\u00f3digo Internacional de Nomenclatura Zool\u00f3xica establece normas que afectan aos niveis especie, x\u00e9nero e familia. O nivel especie incl\u00fae todos os taxons nominais das categor\u00edas especie e subespecie (Art. 45.1); o nivel x\u00e9nero abarca todos os taxons nominais das categor\u00edas x\u00e9nero e subx\u00e9nero (Art. 42.1); o nivel familia incl\u00fae todos os taxons nominais das categor\u00edas superfamilia, familia, tribo, subtribo, e calquera outra categor\u00eda por debaixo de superfamilia e por encima de x\u00e9nero que se desexe (Art. 35.1).\nPara os niveis superiores existen diferenzas segundo as distintas escolas ou pa\u00edses. Os niveis por debaixo de subespecie non son contemplados polo C\u00f3digo, dado que subministrar nomes cient\u00edficos a calquera variaci\u00f3n fenot\u00edpica, pr\u00e1ctica frecuente nalg\u00fans grupos (lepid\u00f3pteros, cole\u00f3pteros etc.), consid\u00e9rase de nula utilidade cient\u00edfica.\nAs normas establecidas polo C\u00f3digo deben seren asumidas e respectadas por todos os zo\u00f3logos, constitu\u00edndo algo parecido a unha gram\u00e1tica que permita a todos falar un mesmo idioma cient\u00edfico universal.\nA nomenclatura zool\u00f3xica require que aos nomes cient\u00edficos, independentemente da s\u00faa orixe ling\u00fc\u00edstica, se lles asigne un nome en lat\u00edn, para o cal \u00fasanse as 26 letras do alfabeto latino (inclu\u00edndo \"j, k, w, y\") e as normas gramaticais desa lingua. Non poden usarse signos diacr\u00edticos (acentos, di\u00e9reses etc.). Polo tanto a \"\u00f1\" castel\u00e1 debe transformarse en \"n\" ou nos d\u00edgrafos \"ni, ny\" ou \"gn\" se se quere conservar a pronuncia. \nNomes uninomiais.\nOs nomes dos niveis familia e x\u00e9nero son uninomiais, e dicir, constan dunha \u00fanica palabra.\nNombs de nivel familia.\nOs nomes do nivel familia son plurais, e deben iniciarse sempre con mai\u00fascula e presentar terminaci\u00f3ns concretas para cada categor\u00eda, que son obrigatorias e espec\u00edficas delas, para que resulte f\u00e1cil reco\u00f1ecer a que categor\u00eda taxon\u00f3mica pertencen. As terminaci\u00f3ns das categor\u00edas do nivel familia son:\nSe un autor utiliza outra categor\u00eda intercalada por conveniencia \u00e9 libre de utilizar a terminaci\u00f3n latina que desexe, diferente das obrigatorias. \u00c9 frecuente utilizar, por exemplo a terminaci\u00f3n -itae para as supertribos.\nOs nomes do nivel familia deben formarse obrigatoriamente sobre a ra\u00edz do xenitivo dun nome do nivel x\u00e9nero considerado v\u00e1lido e contido no taxon que se nomea. As\u00ed, tomando o x\u00e9nero \"Homo\", cuxo xenitivo \u00e9 \"Hominis\", e cuxa ra\u00edz \u00e9 \"Homin-\", f\u00f3rmanse todos os nomes do nivel familia vistos anteriormente (\"Homin\"-idae, \"Homin\"-inae etc.). Formar estes nomes sobre o nominativo ser\u00eda incorrecto.\nNomes de nivel x\u00e9nero.\nOs nomes de nivel x\u00e9nero son substantivos singulares de d\u00faas ou m\u00e1is letras, en caso nominativo. Deben estaren adscritos a un dos x\u00e9neros gramaticais latinos (masculino, feminino ou neutro) e deben escribirse sempre nun tipo de letra diferente ao do texto normal en que se encontran, en cursiva cando o texto est\u00e1 escrito en redonda e redonda cando o texto est\u00e1 escrito en cursiva.\nO x\u00e9nero debe ter asociada polo menos unha especie, cuxo nome deber\u00e1 concordar en x\u00e9nero gramatical con aquel. O x\u00e9nero gramatical \u00e9 o que dean os dicionarios usuais de lat\u00edn e grego cl\u00e1sico (neste \u00faltimo caso, latinizado). \u00c9 conveniente consultar tales dicionarios e non fiarse das aparencias; as\u00ed, \"Felis\" \u00e9 feminino (e de a\u00ed o nome \"Felis marginata\", e non \"marginatus\", que ser\u00eda masculino), \"Lepisma\" \u00e9 neutro \u00e9 \"Sitona\" \u00e9 masculino.\nOs nomes subxen\u00e9ricos escr\u00edbense entre par\u00e9nteses intercalados entre o nome do x\u00e9nero e o da especie. As\u00ed, en \"Buprestis (Yamina) sanguinea\", \"Buprestis\" \u00e9 o x\u00e9nero, \"Yamina\" \u00e9 o subx\u00e9nero e \"sanguinea\" \u00e9 o nome espec\u00edfico (obs\u00e9rvese que se usa letra cursiva sempre que se escribe un nome cient\u00edfico).\nNomes binominais e trinominais.\nOs nomes dos taxons de nivel especie son binominais para a especie e trinominais para a subespecie, \u00e9 dicir, formados por d\u00faas e tres palabras, respectivamente.\nPara os nomes das especies, das d\u00faas palabras citadas, a primeira corresponde ao nome do x\u00e9nero ao que pertence e escr\u00edbese sempre coa inicial en mai\u00fascula; a segunda palabra \u00e9 o ep\u00edteto espec\u00edfico e debe escribirse enteiramente en min\u00fascula, debendo concordar gramaticalmente co nome xen\u00e9rico. As\u00ed, en \"Mantis religiosa\", \"Mantis\" \u00e9 o nome xen\u00e9rico, \"religiosa\" o nome espec\u00edfico e o binomio \"Mantis religiosa\" \u00e9 o \"nome cient\u00edfico\" outorgado a certa especie de insecto da orde dos Mantodea (montoideos).\nNo nome cient\u00edfico asignado \u00e1s especies, o nome espec\u00edfico nunca debe ir illado do xen\u00e9rico, xa que carece de identidade propia e pode coincidir en especies diferentes. De terse citado previamente o nome completo e non cabe ningunha d\u00fabida de a que x\u00e9nero se refire (por exemplo, cando se citan varias especies do mesmo x\u00e9nero), o nome do x\u00e9nero pode abreviarse coa s\u00faa inicial (\"M. religiosa\").\nSe unha especie presenta d\u00faas ou m\u00e1is subespecies, f\u00f3rmar\u00e1 un trinomio (en lat\u00edn cient\u00edfico, \"trinomen\"). Por exemplo, \"Felis silvestris\" presenta numerosas subespecies, entre elas \"Felis silvestris silvestris\", o gato mont\u00e9s europeo, e \"Felis silvestris catus\", o gato dom\u00e9stico. Se nos referimos en concreto ao gato mont\u00e9s, debemos utilizar o trinomio \"Felis silvestris silvestris\", que significa \"Felis silvestris\" subespecie \"silvestris\", polo que repetir a palabra \"silvestris\" non \u00e9 unha redundancia.\nCando se fai referencia a un taxon do nivel especie recomendase indicar, tras o \"binomen\" ou o \"trinomen\", o nome do autor, ou autores que o describiu ou describiron, sen abreviar, e o ano da s\u00faa publicaci\u00f3n, separados por unha coma. Por exemplo, \"Vipera seoanei\" Lataste, 1879.\nSe o descritor dunha especie situona nun x\u00e9nero diferente do que se lle asigna actualmente, o seu nome e a data deben ir entre par\u00e9nteses. As\u00ed, o nome cient\u00edfico da rula debe escribirse \"Streptopelia turtur\" (Linnaeus, 1758); con este par\u00e9nteses ind\u00edcase que a especie citada non foi orixinariamente descrita dentro do x\u00e9nero \"Streptopelia\", no cal actualmente se acha; en efecto, Linneo colocou esta especie no c\u00e9nero \"Columba\" cando a describiu.\nPrincipio de prioridade e sinonimia.\nCon frecuencia un mrsmo taxon pos\u00fae m\u00e1is dun nome, o que pode crear moita confusi\u00f3n entre a comunidade cient\u00edfica. O Principio de autoridade utilizado antes da aparici\u00f3n do C\u00f3digo Internacional de Nomenclatura Zool\u00f3xica contribu\u00edu \u00e1 proliferaci\u00f3n de nomes e ao uso interesado dos mesmos por partidarios deste ou daquel zo\u00f3logo.\nTras a aparici\u00f3n do C\u00f3digo, todos os nomes cient\u00edficos r\u00e9xense polo principio de prioridade. Segundo o mesmo, o nome v\u00e1lido dun taxon \u00e9 o nome m\u00e1is antigo. Todos os demais nomes dese taxon consid\u00e9ranse sin\u00f3nimos.\nOpini\u00f3n 2027.\nEsta excepci\u00f3n \u00e1 regra, publicada pola ICZN no ano 2003, fai que prevalezan os nomes espec\u00edficos dos animais silvestres fronte aos nomes dos animais dom\u00e9sticos.\nHomonimia.\nSe dous taxons do mesmo nivel te\u00f1en o mesmo nome son hom\u00f3nimos. En todos os casos debe aplicarse o principio de prioridade que outorga validez ao nome descrito en primeiro lugar respecto aos descritos posteriormente. A diferenza nunha letra \u00e9 suficiente para desfacer a homonimia (\"calidus\" que significa \"c\u00e1lido\" en lat\u00edn e \"callidus\" que significa \"h\u00e1bil\", non son hom\u00f3nimos).\nPolo que respecta ao nivel x\u00e9nero, hai que ter en conta que incl\u00fae as categor\u00edas taxon\u00f3micas x\u00e9nero x subx\u00e9nero e por tanto que nomes de ambas as categor\u00edas poden caeren en homonimia.\nPor exemplo, Linneo (1758) denominou \"Bubo\" a un x\u00e9nero de aves da familia dos Strigidae; m\u00e1is tarde, Rambur (1842) describiu o x\u00e9nero \"Bubo\", x\u00e9nero de insectos da familia dos Ascalaphidae. Ambos os nomes son do nivel x\u00e9nero e entran en homonimia. McLachlan (1898) detectou a homonimia e creou o x\u00e9nero \"Bubopsis\" \u2014como \"nomen novum\"\u2014 para substitu\u00edr o nome m\u00e1is recente (o de Rambur); por tanto, o nome v\u00e1lido para ese x\u00e9nero de insectos \u00e9 \"Bubopsis\" McLachlan, 1898. En definitiva, non poden existir dous nomes xen\u00e9ricos iguais en todo o reino animal. Por tanto, un zo\u00f3logo que describa un x\u00e9nero novo para a ciencia debe asegurarse de que o nome que elixa non exista xa. \u00c9, por tanto, relativamente f\u00e1cil caer na homonimia. Unha ferramenta \u00fatil a este respecto \u00e9 o \"Nomenclator Zoologicus\" en li\u00f1a, que recolle m\u00e1is de 340 000 nomes de nivel x\u00e9nero (x\u00e9neros e subx\u00e9neros) do reino animal.\nPolo que se refire ao nivel especie, o sistema \u00e9 o mesmo, pero poden darse casos m\u00e1is complexos, nos que se dea homonimia e sinonimia \u00e1 vez. Por exemplo:\nTipos.\nSegundo o C\u00f3digo Internacional de Nomenclatura Zool\u00f3xica, todo taxon de nivel especie debe ter polo menos un esp\u00e9cime do mesmo que serva como elemento de referencia e comparaci\u00f3n para outros zo\u00f3logos, que ser\u00e1 o tipo ou esp\u00e9cime t\u00edpico da especie ou subespecie. O conxunto de esp\u00e9cimes sobre a que se basa a descrici\u00f3n orixinal do taxon ch\u00e1mase serie tipo ou serie t\u00edpica. Os tipos poden seren exemplares de calquera sexo ou fase de desenvolvemento (ovo, larva, adulto), completos ou parciais, f\u00f3siles ou non e, at\u00e9 1930, unha mostra achada ou producida poloanimal (f\u00f3sil ou non), como unha bugalla ou unha pegada (icnof\u00f3sil).\nO C\u00f3digo reco\u00f1ece os seguintes tipos:\nTodos os tipos deben rotularse adecuadamente cunha etiqueta conspicua e custodiarse de forma especial polas persoas ou instituci\u00f3ns que os amparen, permitindo o seu estudo a todos os zo\u00f3logos, xa que son patrimonio da Zoolox\u00eda."}
{"id": "493733", "revid": "72012", "url": "https://gl.wikipedia.org/wiki?curid=493733", "title": "CINZ", "text": ""}
{"id": "493735", "revid": "89787", "url": "https://gl.wikipedia.org/wiki?curid=493735", "title": "Xerpo", "text": "Xerpo Cultural \u00e9 unha compa\u00f1\u00eda teatral galega con sede no Porri\u00f1o. \nTraxectoria.\nFundada en 2007, est\u00e1 levada polos fundadores \u00c1lex Sobrino e Irene Moreira. Ademais da representaci\u00f3n de obras teatrais tam\u00e9n se dedican \u00e1 formaci\u00f3n e \u00e1 xesti\u00f3n de eventos culturais. Xestionan a sala Ingr\u00e1vida do Porri\u00f1o.\nEntre os seus antigos integrantes estiveron Keka Losada, Jorge Bolado Moo, Cris Leir\u00f3s ou Samuel Merino.\nProduci\u00f3ns.\nMoitas das s\u00faas produci\u00f3ns son textos propios a\u00ednda que ocasionalmente producen textos doutros autores: \"Mac... Yes, we can!\" era unha adaptaci\u00f3n do \"Macbeth\" de William Shakespeare, e \"#interferenciavarada\" inclu\u00eda poemas (haik\u00fas) de Helena Villar Janeiro."}
{"id": "493736", "revid": "1131", "url": "https://gl.wikipedia.org/wiki?curid=493736", "title": "Mat\u00edas Escariz", "text": "Mat\u00edas Mar\u00eda Escariz M\u00e9ndez, nado en Buenos Aires o 12 de decembro de 1881 e finado en Cangas o 8 de febreiro de 1945, foi un sacerdote e escritor galego.\nTraxectoria.\nFillo de Francisco Escariz Canosa, natural de Denle (San Vicente de Duio) e Mar\u00eda M\u00e9ndez Gund\u00edn, da Catuxa (Santiago de Arteixo), emigrados na Arxentina. Cando Mat\u00edas ten pouco m\u00e1is de cinco anos a familia regresou a Galicia, desembarcando no porto de Vigo o 10 de abril de 1887. Marcha a Santiago de Compostela cursar a carreira eclesi\u00e1stica. Foi di\u00e1cono en abril de 1906. O 20 de xu\u00f1o dese ano foi nomeado ec\u00f3nomo de San Xo\u00e1n de Bardullas e unidos e en 1914 foi destinado a Santa Cristina de Vea. En febreiro de 1921 foi pasou \u00e1s parroquias de San Vicezo e de San Marti\u00f1o de Duio. En outubro de 1930 foi para Santiago de Compostela como capel\u00e1n do Asilo das Oblatas. En xu\u00f1o de 1932 env\u00edano para Betanzos como capel\u00e1n do Asilo de Ancianos Desamparados Garc\u00eda Hermanos. En 1936 foi ec\u00f3nomo de San Cibr\u00e1n de Vilastose e en 1940 era capel\u00e1n das monxas de Meir\u00e1s, para pasar despois a ser capel\u00e1n da Comunidad de Hijas de Nuestra Se\u00f1ora de Cangas do Morrazo, onde morreu.\nPublicou 150 poemas, 104 en galego e 46 en castel\u00e1n, e tres contos breves en galego, que apareceron en \"Finisterre\", \"El Compostelano\", \"Vida Gallega\", \"C\u00e9ltiga\", \"Bolet\u00edn Oficial de la Sociedad Nueva Casa de Galicia\", \"Revista Oficial del Centro Gallego de Avellaneda\", \"Betanzos. Centro Cultural Betanzos\". Tam\u00e9n apareceron colaboraci\u00f3ns s\u00faas na revista madrile\u00f1a \"Espa\u00f1a Mar\u00edtima\", \"El Eco del Condado\", \"La Zarpa\" e \"La Voz de Galicia\"."}
{"id": "493737", "revid": "1888", "url": "https://gl.wikipedia.org/wiki?curid=493737", "title": "Mat\u00edas Mar\u00eda Escariz M\u00e9ndez", "text": ""}
{"id": "493738", "revid": "5749", "url": "https://gl.wikipedia.org/wiki?curid=493738", "title": "Reimar L\u00fcst", "text": "Reimar L\u00fcst, nado en Barmen (ent\u00f3n Renania do Norte-Westfalia, Imperio Alem\u00e1n) o 25 de marzo de 1923 e finado o 31 de marzo de 2020, foi un astrof\u00edsico alem\u00e1n.\nTraxectoria.\nFoi director Xeral da ESA entre 1984 e 1990 despois de ser director Cient\u00edfico da European Space Research Organization (ESRO) dende 1962.\nPremios.\nNo 10\u00ba aniversario da Universidade Jacobs de Bremen, outorg\u00f3uselle o primeiro doutorado honorario polos excepcionais logros na investigaci\u00f3n espacial e o seu bo facer como xestor cient\u00edfico"}
{"id": "493739", "revid": "895", "url": "https://gl.wikipedia.org/wiki?curid=493739", "title": "Noutrora", "text": "Noutrora \u00e9 o sexto \u00e1lbum de estudio do grupo galego de folk Fuxan os Ventos. Foi publicado en 1984, baixo o selo Fonomusic."}
{"id": "493740", "revid": "25871", "url": "https://gl.wikipedia.org/wiki?curid=493740", "title": "Aeroporto de Santiago de Compostela", "text": ""}
{"id": "493742", "revid": "1888", "url": "https://gl.wikipedia.org/wiki?curid=493742", "title": "Mat\u00edas M. Escariz M\u00e9ndez", "text": ""}
{"id": "493747", "revid": "5863", "url": "https://gl.wikipedia.org/wiki?curid=493747", "title": "Casto M. Insua", "text": "Casto Mar\u00eda Insua Insua, nado en Mallas (San Marti\u00f1o de Duio, Fisterra) o 15 de agosto de 1888 e finado en Buenos Aires o 30 de agosto de 1938, foi un promotor cultural galego.\nTraxectoria.\nSexto fillo do matrimonio de Francisco Insua Canosa e Genoveva Insua Insua, e sobri\u00f1o do cura p\u00e1rroco de San Marti\u00f1o, Juan Leandro. En 1912 emigrou a Buenos Aires. Foi un dos socios fundadores da Asociaci\u00f3n Cultural Gallega A Terra o 5 de maio de 1917 e foi membro da Comisi\u00f3n Revisora de Contas da s\u00faa primeira directiva. Tam\u00e9n foi un dos asinantes do op\u00fasculo \u201cA los gallegos\u201d que a Asociaci\u00f3n Regionalista Gallega A Terra lanzou en febreiro de 1918. Esta sociedade foi unha das constitu\u00edntes da Casa de Galicia de Buenos Aires o 31 de outubro de 1918 e na s\u00faa Xunta Directiva fundacional figurou Casto como secretario de Actas. Foi membro da Comisi\u00f3n de Prensa da Casa de Galicia que organizou a Semana Gallega do 7 ao 14 de novembro de 1920. O 26 de agosto de 1921 foi un dos 40 membros fundadores do Ateneo Casa de Galicia, creado para propender ao desenvolvemento cultural, cient\u00edfico e art\u00edstico dos que simpaticen coa sociedade rexional. Na Asemblea do 16 de xaneiro de 1922, Casto foi elixido vogal da xunta directiva da Casa de Galicia; en abril presentou a s\u00faa renuncia xunto con outros membros por desacordos cos nomeamentos de delegados das sociedades filiais, e abandonou a s\u00faa actividade nesta instituci\u00f3n.\nEn agosto de 1922 formou parte da comisi\u00f3n encargada de formar unha sociedade de emigrantes dos concellos de Cee e Mux\u00eda en Buenos Aires que deu lugar ao nacemento da Sociedad Agraria y Cultural de los Residentes de los Ayuntamientos de Mug\u00eda y Cee, que despois se transformou na Sociedad Agraria y Cultural de los Hijos del Partido de Corcubi\u00f3n. Estivo en todo o proceso de formaci\u00f3n da sociedade, foi un dos encargados da redacci\u00f3n dos seus estatutos e o 4 de abril de 1923 foi nomeado o seu primeiro presidente. Foi o director da s\u00faa revista \"Alborada\", aparecida en agosto de 1925, da que s\u00f3 estivo \u00e1 fronte os sete primeiros n\u00fameros, ata que foi expulsado da sociedade. Con outros socios fisterr\u00e1ns expulsados impulsou a creaci\u00f3n da entidade Finisterre en Am\u00e9rica que se constitu\u00edu o 17 de setembro de 1926, sendo nomeado secretario da s\u00faa primeira xunta directiva, e un dos encargados da revista voceira da entidade \"Finisterre\".\nCando se fundou a Nueva Casa de Galicia de Buenos Aires o 21 de setembro de 1933, formou parte da sociedade, e en 1935 foi nomeado presidente, cargo que ostentou ata a s\u00faa morte."}
{"id": "493748", "revid": "1888", "url": "https://gl.wikipedia.org/wiki?curid=493748", "title": "Casto Mar\u00eda Insua Insua", "text": ""}
{"id": "493768", "revid": "89787", "url": "https://gl.wikipedia.org/wiki?curid=493768", "title": "ACE2", "text": "O ACE2 (do ingl\u00e9s \"angiotensin converting enzyme 2\" ou enzima convertedor da anxiotensina 2) \u00e9 un enzima unido \u00e1 superficie externa da membrana plasm\u00e1tica das c\u00e9lulas dos pulm\u00f3ns, arterias, coraz\u00f3n, riles e intestinos. O ACE2 fai diminu\u00edr a presi\u00f3n arterial ao catalizar o corte da anxiotensina II (un p\u00e9ptido vasoconstritor) orixinando anxiotensina 1-7 (un vasodilatador). O ACE2 tam\u00e9n serve como punto de entrada nas c\u00e9lulas dalg\u00fans coronavirus. A versi\u00f3n humana do enzima adoita co\u00f1ecerse como hACE2 e o seu xene est\u00e1 situado no cromosoma X.\nO ACE2 contrarresta a actividade do enzima convertedor da anxiotensina (ACE) relacionado ao reducir a cantidade de anxiotensina-II e incrementar a anxiotensina 1-7, o que o converte nunha prometedora diana para o tratamento de doenzas cardiovasculares.\nO ACE2 \u00e9 unha prote\u00edna de membrana de tipo I dun s\u00f3 paso a trav\u00e9s da membrana, co seu dominio enzimaticamente activo exposto na superficie das c\u00e9lulas nos pulm\u00f3ns e outros tecidos. O dominio extracelular do ACE2 \u00e9 clivado e separado do dominio transmembrana por outro enzima co\u00f1ecido como sheddase, e a prote\u00edna soluble resultante lib\u00e9rase ao torrente sangu\u00edneo e finalmente excr\u00e9tase na urina.\nPunto de entrada dos coronavirus.\nComo prote\u00edna transmembrana, o ACE2 serve como principal punto de entrada na c\u00e9lula para alg\u00fans coronavirus, como o HCoV-NL63, SARS-CoV, o virus que causa o SARS, e o SARS-CoV-2, o virus que causa a COVID-19.\nIsto orixinou algunhas hip\u00f3teses sobre que o decrecemento dos niveis de ACE2 nas c\u00e9lulas, poder\u00eda axudar a loitar contra a infecci\u00f3n. Por outra parte, o ACE2 mostrou ter un efecto protector contra lesi\u00f3ns pulmonares inducidas polo virus ao incrementar a produci\u00f3n do vasodilatador anxiotensina 1-7. Ademais, de acordo cos estudos realizados en ratos, a interacci\u00f3n da prote\u00edna da esp\u00edcula do coronavirus co ACE2 induce unha ca\u00edda nos niveis de ACE2 nas c\u00e9lulas por medio da internalizaci\u00f3n e degradaci\u00f3n da prote\u00edna e as\u00ed pode contribu\u00edr aos danos pulmonares.\nTanto os inhibidores de ACE coma os bloqueantes do receptor de anxiotensina que se utilizan para tratar a presion arterial alta mostraron en estudos feitos en roedores que regulan \u00e1 alza a expresi\u00f3n do ACE2 e as\u00ed poden afectar a gravidade das infecci\u00f3ns por coronavirus. Por\u00e9n, moitas sociedades profesionais e corpos regulatorios recomendaron continuar coa terapia est\u00e1ndar de inhibidores de ACE e bloqueantes do receptor da anxiotensina. Unha revisi\u00f3n sistem\u00e1tica e a metaan\u00e1lise publicada o 11 de xullo de 2012, encontraron que o \"uso dos inhibidores do ACE estaba asociado cunha significativa reduci\u00f3n do 34% do risco de pneumon\u00eda comparado cos controis.\" e \"O risco de pneumon\u00eda estaba tam\u00e9n reducido en pacientes tratados con inhibidores de ACE que estaban nun risco maior de ter pneumon\u00eda, en particular aqueles que ti\u00f1an infartos e insuficiencia card\u00edaca. O uso de inhibidores de ACE estaba tam\u00e9n asociado coa reduci\u00f3n na mortalidade relacionada coa pneumon\u00eda, a\u00ednda que os resultados eran menos robustos que o risco global de pneumon\u00eda.\"\nACE2 humano recombinante (rhACE2).\nO ACE2 humano recombinante (rhACE2) suponse que \u00e9 unha boa terapia nova para a lesi\u00f3n pulmonar aguda, e parece mellorar a hemodin\u00e1mica pulmonar e a saturaci\u00f3n de ox\u00edxeno en b\u00e1coros cunha s\u00edndrome de disfunci\u00f3n respiratoria aguda inducida por lipopolisac\u00e1ridos.\nA vida media do rhACE2 nos seres humanos \u00e9 dunhas 10 horas e o comezo da acci\u00f3n \u00e9 de 30 minutos ademais do curso do efecto (duraci\u00f3n) de 24 horas.\nVarios descubrimentos suxiren que o rhACE2 pode ser un f\u00e1rmaco prometedor para os que te\u00f1en intolerancia aos inhibidores do sistema renina-anxiotensina cl\u00e1sicos (inhibidores de RAS) ou en doenzas nas que a anxiotensina II circulante \u00e9 elevada."}
{"id": "493770", "revid": "23204", "url": "https://gl.wikipedia.org/wiki?curid=493770", "title": "Coroa (moeda)", "text": "Coroa \u00e9 a denominaci\u00f3n que reciben distintos tipos de moeda de estados europeos, algunhas delas vixentes e outras correspondentes a outras \u00e9pocas hist\u00f3ricas, que orixinariamente foron creadas en per\u00edodos mon\u00e1rquicos, asociadas \u00e1 simbolox\u00eda da coroa real."}
{"id": "493773", "revid": "27155", "url": "https://gl.wikipedia.org/wiki?curid=493773", "title": "Enzima conversor da anxiotensina 2", "text": ""}
{"id": "493774", "revid": "27155", "url": "https://gl.wikipedia.org/wiki?curid=493774", "title": "Enzima conversora da anxiotensina 2", "text": ""}
{"id": "493775", "revid": "27155", "url": "https://gl.wikipedia.org/wiki?curid=493775", "title": "Encima conversor da anxiotensina 2", "text": ""}
{"id": "493776", "revid": "27155", "url": "https://gl.wikipedia.org/wiki?curid=493776", "title": "Encima conversora da anxiotensina 2", "text": ""}
{"id": "493777", "revid": "27155", "url": "https://gl.wikipedia.org/wiki?curid=493777", "title": "Enzima convertedor da anxiotensina 2", "text": ""}
{"id": "493778", "revid": "27155", "url": "https://gl.wikipedia.org/wiki?curid=493778", "title": "Enzima convertedora da anxiotensina 2", "text": ""}
{"id": "493779", "revid": "27155", "url": "https://gl.wikipedia.org/wiki?curid=493779", "title": "Encima convertedor da anxiotensina 2", "text": ""}
{"id": "493780", "revid": "27155", "url": "https://gl.wikipedia.org/wiki?curid=493780", "title": "Encima convertedora da anxiotensina 2", "text": ""}
{"id": "493781", "revid": "27155", "url": "https://gl.wikipedia.org/wiki?curid=493781", "title": "HACE2", "text": ""}
{"id": "493787", "revid": "89787", "url": "https://gl.wikipedia.org/wiki?curid=493787", "title": "Manuel Turizo", "text": "Manuel Turizo Zapata, co\u00f1ecido como Manuel Turizo e polo acr\u00f3nimo MTZ, \u00e9 un cantante colombiano de reguet\u00f3n. \u00c9 co\u00f1ecido polo seu sinxelo \"Una Lady Como T\u00fa\" (2016), co que obtivo a popularidade en Latinoam\u00e9rica, e en xu\u00f1o de 2017 o v\u00eddeo oficial da canci\u00f3n acadou os \nmil mill\u00f3ns de visitas en YouTube."}
{"id": "493793", "revid": "98629", "url": "https://gl.wikipedia.org/wiki?curid=493793", "title": "Game Night", "text": "Game Night \u00e9 un filme estadounidense de 2018 dirixido por John Francis Daley e Jonathan Goldstein e escrito por Mark Perez. Est\u00e1 protagonizado por Jason Bateman e Rachel McAdams, e conta a historia dun grupo de amigos que participan nunha noite de xogos cun misterio na vida real ap\u00f3s un deles \u00e9 secuestrado. O filme tam\u00e9n conta coas interpretaci\u00f3ns de Billy Magnussen, Sharon Horgan, Lamorne Morris, Kylie Bunbury, Jesse Plemons, Michael C.Hall e Kyle Chandler.\nWarner Bros. Pictures estreou o filme o 23 de febreiro de 2018. Foi un \u00e9xito comercial e da cr\u00edtica, recadando m\u00e1is de 117 mill\u00f3ns de d\u00f3lares en todo o mundo e recibiu eloxios polo seu humor negro e as interpretaci\u00f3ns. Plemons, cuxa interpretaci\u00f3n foi salientada por moitos cr\u00edticos, foi nomeado pola Sociedade de Cr\u00edticos de Cinema de Detroit \u00f3 premios \u00f3 mellor actor secundario."}
{"id": "493795", "revid": "23204", "url": "https://gl.wikipedia.org/wiki?curid=493795", "title": "Sistema fluvial Ulla - Deza", "text": "O Sistema fluvial Ulla - Deza \u00e9 un espazo natural galego declarado como Zona especial de conservaci\u00f3n (ZEC) e que ampara ao r\u00edo e ribeiras do r\u00edo Ulla, o treito final do seu afluente o Deza, as ribeiras doutros afluentes menores, e o seu esteiro na r\u00eda de Arousa. Este espazo percorre fundamentalmente a raia das provincias da Coru\u00f1a e Pontevedra. Este espazo est\u00e1 repartido entre os municipios coru\u00f1eses de Ames, Boqueix\u00f3n, Bri\u00f3n, Dodro, Padr\u00f3n, Rianxo, Teo, Touro e Vedra, e os municipios pontevedreses de Catoira, A Estrada, Pontecesures, Silleda, Valga e Vila de Cruces. A \u00e1rea que protexe \u00e9 de 1.633 ha. e \u00e9 principalmente a de ribeiras do Ulla e Deza, sendo s\u00f3 o 16% desta a superficie do esteiro na r\u00eda de Arousa.\nDestaca pola ictiofauna dos seus r\u00edos, e \u00e9 ten de feito importantes puntos de pesca tradicional.\nFlora e fauna.\nFlora.\nAs especies da flora de interese comunitario para a s\u00faa conservaci\u00f3n deste espazo natural son:\nFauna.\nAs especies da fauna de interese comunitario para a s\u00faa conservaci\u00f3n deste espazo natural son:\nLexislaci\u00f3n.\nO Sistema fluvial Ulla-Deza foi declarado como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014."}
{"id": "493799", "revid": "23204", "url": "https://gl.wikipedia.org/wiki?curid=493799", "title": "House of Hummingbird", "text": ""}
{"id": "493801", "revid": "59564", "url": "https://gl.wikipedia.org/wiki?curid=493801", "title": "Jos\u00e9 \u00c1ngel Fern\u00e1ndez Arruti", "text": "Jos\u00e9 Angel Fern\u00e1ndez Arruti, nado en Pontevedra en 1930 e finado na mesma cidade o 21 de abril de 2022, foi un xurista e catedr\u00e1tico galego.\nTraxectoria.\nFillo m\u00e1is vello de Josefina Arruti Via\u00f1o e de Bibiano Fern\u00e1ndez Osorio-Tafall Estudou Dereito na Universidade de Santiago de Compostela entre 1947 e 1952, ano en que se licenciou, e despois ampliou estudos en Roma cunha tese sobre a Cidade do Vaticano. Foi catedr\u00e1tico de dereito can\u00f3nico na USC at\u00e9 a s\u00faa xubilaci\u00f3n no 2002, presidente da confrar\u00eda da Divina Peregrina de Pontevedra at\u00e9 2004 e do Liceo Casino pontevedr\u00e9s entre 1985 e 2006."}
{"id": "493804", "revid": "1888", "url": "https://gl.wikipedia.org/wiki?curid=493804", "title": "Catecismo da doutrina labrega", "text": ""}
{"id": "493808", "revid": "56817", "url": "https://gl.wikipedia.org/wiki?curid=493808", "title": "Cyhra", "text": "Cyhra \u00e9 un supergrupo sueco de heavy metal formado no ano 2017. Os integrantes do grupo son o vocalista Joacim \"Jake E\" Lundberg (ex-Amaranthe), o guitarrista Jesper Str\u00f6mblad (ex-In Flames), o bater\u00eda alem\u00e1n Alex Landenburg (ex-Annihilator, ex-Axxis, Kamelot), e o guitarrista fin\u00e9s Euge Valovirta (ex-Shining)."}
{"id": "493810", "revid": "89787", "url": "https://gl.wikipedia.org/wiki?curid=493810", "title": "Little Big", "text": "Little Big, estilizado como LITTLE BIG, \u00e9 un grupo de m\u00fasica rave formado no ano 2013 en San Petersburgo. Est\u00e1 formado por Ilya \"Ilich\" Prusikin, Sergey Gokk Makarov, Sonya Tayurskaya e Anton Boo Lissov. O seu primeiro \u00e1lbum de estudio, \"With Russia from Love\", publicouse o 17 de marzo de 2014. O grupo publicou un total de tres \u00e1lbums e nove sinxelos. O grupo f\u00edxose viral co seu v\u00eddeo musical do tema \"Skibidi\", publicado o 6 de outubro de 2018. En marzo de 2020 Little Big publicou un v\u00eddeo para o tema \"UNO\", co que \u00edan participar no posteriormente cancelado Festival de Eurovisi\u00f3n 2020 en representaci\u00f3n de Rusia."}
{"id": "493811", "revid": "7523", "url": "https://gl.wikipedia.org/wiki?curid=493811", "title": "Pierri\u00e1 Henry", "text": "Pierri\u00e1 Henry, nado o 20 de xaneiro de 1993 en South Charleston, Virxinia Occidental, \u00e9 un xogador estadounidense de baloncesto profesional que xoga no Cazoo Baskonia da Liga ACB. Mide 1,96 metros de altura, e xoga nas posici\u00f3ns de base e escolta.\nTraxectoria profesional.\nTras non ser elixido no Draft da NBA de 2015, Henry uniuse \u00f3s Houston Rockets para Liga de Ver\u00e1n da NBA de 2015. O 4 de setembro de 2015, asinou co Vita Tbilisi xeorxiano.\nO 17 de xullo de 2019, Henry asinou un contrato dun ano co Saski Baskonia da Liga ACB. O 22 de xullo de 2020, Henry renovou o seu contrato co Baskonia por unha tempada m\u00e1is.\nO 24 de xu\u00f1o de 2021, Henry asinou un contrato dunha tempada, con opci\u00f3n a unha m\u00e1is, co Fenerbah\u00e7e turco."}
{"id": "493812", "revid": "89787", "url": "https://gl.wikipedia.org/wiki?curid=493812", "title": "Ann Radcliffe", "text": "Ann Radcliffe (de solteira Ann Ward), nada en Holborn (Londres) o 9 de xullo de 1764 e finada o 7 de febreiro de 1823, foi unha novelista brit\u00e1nica co\u00f1ecida como pioneira da novela g\u00f3tica de terror. A s\u00faa t\u00e9cnica de explicar elementos aparentemente sobrenaturais nas s\u00faas novelas consid\u00e9rase que lle deu respectabilidade \u00e1 ficci\u00f3n g\u00f3tica na d\u00e9cada de 1790. Radcliffe era a escritora m\u00e1is popular da s\u00faa \u00e9poca e case universalmente admirada e a s\u00faa popularidade continuou durante o s\u00e9culo XIX. O interese na s\u00faa obra reviviu no s\u00e9culo XXI coa reimpresi\u00f3n das s\u00faas obras e a publicaci\u00f3ns de varias biograf\u00edas.\nTraxectoria.\nAnn Ward era filla de William Ward (1737\u20131798), comerciante que se mudou coas s\u00faa familia a Bath para encargarse dunha tenda de porcelana en 1772. A s\u00faa nai era Ann Oates (1726\u20131800) de Chesterfield.\nNo ano 1788 contraeu matrimonio con William Radcliffe (1763\u20131830), editor e copropietario do \"English Chronicle\" da cidade de Bath. El adoitaba chegar tarde \u00e1 casa, e para ocupar o seu tempo, ela comezou a escribir e lerlle o seu traballo cando volv\u00eda. O matrimonio non tivo fillos e foi aparentemente feliz. Radcliffe dixo del que era \"o seu amigo e parente m\u00e1is achegado\". Os cartos que ga\u00f1ou coas s\u00faas novelas permit\u00edronlles viaxar xuntos co seu can, Chance. Nos seus \u00faltimos anos, Radcliffe retirouse da vida p\u00fablica e rumoreouse que toleara como resultado da escritura. Os rumores creceron porque Radcliffe deixou de escribir tras publicar cinco novelas, a pesar de que as tres \u00faltimas tiveron moito \u00e9xito. Mant\u00edvose reclu\u00edda durante vinte e seis anos, sen dar explicaci\u00f3ns aos seus seguidores.\nPublicou en 1789 \"The Castles of Athlin and Dunbayne\". Ambientada en Escocia, esta obra recibiu escasa atenci\u00f3n por parte da cr\u00edtica e do p\u00fablico, mais fixou o ton que predominou no resto da s\u00faa produci\u00f3n, na que sempre aparec\u00eda algunha moza inocente e heroica no marco dun t\u00e9trico e misterioso castelo en mans dun a\u00ednda m\u00e1is misterioso se\u00f1or de escuro pasado.\nNos anos seguintes escribiu outras catro novelas, ambientadas en lugares que resultaban ex\u00f3ticos para os seus lectores. As s\u00faas novelas foron tremendamente populares entre a clase alta e media alta, e eran devoradas polas rapazas que se sent\u00edan identificadas coas s\u00faas intr\u00e9pidas hero\u00ednas. As\u00ed, escribiu \"A Sicilian Romance\" (1790), \"The Romance of the Forest\" (1791), \"The Mysteries of Udolpho\" (1794) e \"The Italian\" (1796). Igualmente, escribiu un volume no que describiu as s\u00faas viaxes aos Pa\u00edses Baixos, Alema\u00f1a e Lake District.\nO \u00e9xito de \"The Romance of the Forest\" colocou a autora como m\u00e1ximo expo\u00f1ente da novela hist\u00f3rica. As s\u00faas \u00faltimas novelas espertaron un interese a\u00ednda maior, o que provocou un gran n\u00famero de imitadores de todo tipo.\nAnn Radcliffe faleceu o 7 de febreiro de 1823 de insuficiencia respiratoria, probablemente derivada dunha pneumon\u00eda. Postumamente public\u00e1ronse unha novela, \"Gaston de Blondeville\", e o relato \"St Albans Abbey, a Metrical tale\".\nInfluencia noutros escritores.\nRadcliffe influ\u00edu en moitos escritores posteriores, tanto inspirando m\u00e1is ficci\u00f3n g\u00f3tica como inspirando parodias. No s\u00e9culo XVIII, inspirou autores como Matthew Lewis (1775\u20131818) e o Marqu\u00e9s de Sade (1740\u20131814), que eloxiou a s\u00faa obra a\u00ednda que produciu ficci\u00f3n m\u00e1is violenta. Radcliffe tivo un gran n\u00famero de imitadoras menores como Harriet Lee e Catherine Cuthbertson. Jane Austen (1775\u20131817) definiu a s\u00faa ficci\u00f3n como contraste coa de Radcliffe e autores coma ela, especialmente en \"Northanger Abbey\" (1817), parodia de Austen de \"The Mysteries of Udolpho\". Os estudosos tam\u00e9n atoparon numerosas alusi\u00f3ns \u00e1s novelas e a vida de Radcliffe na obra de Austen.\nNo s\u00e9culo XIX influ\u00edu, entre outros, en Edgar Allan Poe e no novelista escoc\u00e9s Walter Scott e na pensadora Mary Wollstonecraft. Tam\u00e9n foi admirada por autores franceses como Honor\u00e9 de Balzac (1799\u20131850), Victor Hugo (1802\u20131885), Alexandre Dumas (1802\u20131870) e Charles Baudelaire (1821\u20131867). A novela de Honor\u00e9 de Balzac \"L'H\u00e9riti\u00e8re de Birague\" (1822) segue a tradici\u00f3n do estilo de Radcliffe e par\u00f3diao. Tam\u00e9n aluden a Radcliffe nas s\u00faas obras outros importantes escritores como Maria Edgeworth, Charles Dickens e Henry James."}
{"id": "493813", "revid": "5863", "url": "https://gl.wikipedia.org/wiki?curid=493813", "title": "Manuel Arce Valladares", "text": ""}
{"id": "493814", "revid": "5863", "url": "https://gl.wikipedia.org/wiki?curid=493814", "title": "Manuel Xos\u00e9 Arce Valladares", "text": ""}
{"id": "493815", "revid": "83328", "url": "https://gl.wikipedia.org/wiki?curid=493815", "title": "Labrega", "text": ""}
{"id": "493816", "revid": "12452", "url": "https://gl.wikipedia.org/wiki?curid=493816", "title": "Selva Amaz\u00f3nica", "text": ""}
{"id": "493818", "revid": "5863", "url": "https://gl.wikipedia.org/wiki?curid=493818", "title": "Ant\u00f3n Palacio", "text": "Xos\u00e9 Antonio Palacio S\u00e1nchez, nado en Ferreira de Pant\u00f3n, \u00e9 un fil\u00f3logo e tradutor galego, catedr\u00e1tico de Filolox\u00eda Galega da Universidade de Vigo at\u00e9 a s\u00faa xubilaci\u00f3n en 2017. Foi un dos fundadores da Facultade de Filolox\u00eda e Traduci\u00f3n desa universidade.\nTraxectoria.\nEstudou Maxisterio en Ourense, rematando en 1968, e despois licenciouse en 1974 en Filosof\u00eda e Letras pola Universidade de Santiago de Compostela. Doutorouse en 1981 coa tese \"Toponimia del ayuntamiento de Pant\u00f3n (Lugo)\", dirixida por Constantino Garc\u00eda. Exerceu a docencia durante m\u00e1is de catro d\u00e9cadas, primeiro como mestre de escola e despois como profesor universitario en Ourense, Pontevedra e, por \u00faltimo, no campus de Vigo.\nDestacou como experto en onom\u00e1stica e fundou a Asociaci\u00f3n Galega de Onom\u00e1stica, creada en Santiago de Compostela en 1999. \u00c9 membro correspondente da Real Academia Galega desde 2012.\nTam\u00e9n cultivou a traduci\u00f3n literaria, e participou en proxectos colectivos como a traduci\u00f3n ao galego de \"Don Quixote da Mancha\".\nOcupouse da coordinaci\u00f3n editorial da colecci\u00f3n literaria Xuvenil Alfaguara."}
{"id": "493819", "revid": "6939", "url": "https://gl.wikipedia.org/wiki?curid=493819", "title": "Xos\u00e9 Antonio Palacio S\u00e1nchez", "text": ""}
{"id": "493820", "revid": "6939", "url": "https://gl.wikipedia.org/wiki?curid=493820", "title": "Xos\u00e9 Ant\u00f3n Palacio S\u00e1nchez", "text": ""}
{"id": "493821", "revid": "6939", "url": "https://gl.wikipedia.org/wiki?curid=493821", "title": "Xos\u00e9 Ant\u00f3n Palacio", "text": ""}
{"id": "493822", "revid": "98629", "url": "https://gl.wikipedia.org/wiki?curid=493822", "title": "George Reeves", "text": "George Reeves, nado en Woolstock, Iowa o 5 de xaneiro de 1914 e finado en Beverly Hills, California, o 16 de xu\u00f1o de 1959, foi un actor estadounidense de cine, teatro e televisi\u00f3n que apareceu en importantes pel\u00edculas de finais da d\u00e9cada de 1930 \u00e1 d\u00e9cada de 1950 e nunha longa lista de pel\u00edculas tipo B, \u00e9 m\u00e1is co\u00f1ecido polo seu papel de Superman na exitosa serie de televisi\u00f3n \"Adventures of Superman\" da d\u00e9cada de 1950 e polas especulaci\u00f3ns referentes \u00e1s circunstancias da s\u00faa morte. Foi unha das primeiras figuras importantes da ent\u00f3n nacente industria da televisi\u00f3n nos Estados Unidos.\nPrimeiros anos.\nNado como George Keefer Brewer en Iowa, fillo de Don Brewer e Helen Lescher, Reeves non co\u00f1eceu ao seu pai quen se separou da s\u00faa nai poucos meses despois do nacemento do actor. Novamente casada con Frank Bessolo, a nai de Reeves mudouse coa s\u00faa familia a California, Bessolo adoptou a Reeves pouco despois e o nome do neno pasou a ser George Bessolo. O matrimonio de Helen Lescher e Bessolo durou quince anos, separ\u00e1ronse durante unha ausencia de Reeves, a quen a s\u00faa nai dixo que Bessolo se suicidara. Segundo dixo unha prima do actor, Catherine Chase, Reeves ignorou por moito tempo que o seu padrasto estaba a\u00ednda vivo e que non era o seu pai natural.\nReeves comezou a actuar e cantar en Pasadena durante a secundaria, practicando tam\u00e9n boxeo afeccionado ata que a s\u00faa nai llo prohibiu.\nComezou a s\u00faa carreira como actor ao ser admitido no Pasadena Playhouse, un teatro de longa traxectoria onde Reeves alcanzou papeis prominentes e as s\u00faas primeiras oportunidades de protagonista. A s\u00faa carreira cinematogr\u00e1fica comezou con moi bo p\u00e9 en 1939, cando apareceu como Stuart Tarleton \u2014a\u00ednda que incorrectamente listado como Brent Tarleton\u2014, un dos pretendentes de Vivien Leigh en \"Foise co vento\", un dos filmes m\u00e1is exitosos de todos os tempos. Era un papel menor, pero el e Fred Crane aparec\u00edan na pel\u00edcula co cabelo tinguido de cor vermella brillante como os \"Xemelgos Tarleton\", nas escenas iniciais da pel\u00edcula. De inmediato foi contratado pola Warner Bros cambiando o seu nome profesional a George Reeves, como constaba no seu carn\u00e9 do sindicato de actores. En 1940 contraeu matrimonio coa actriz Ellanora Needles, con quen permaneceu nove anos.\nA pesar do prometedor inicio en \"Foise co vento\", tivo pouca sorte na Warner e durante anos mant\u00edvose con papeis en pel\u00edculas tipo B nas que compartiu traballo en d\u00faas oportunidades con Ronald Reagan e noutras tres con James Cagney. \"Torrid Zone\", \"The Fighting 69th\" e \"The Strawberry Blonde\" foron algunhas das pel\u00edculas que fixo nesa \u00e9poca.\nPosteriormente protagonizou \"Lydia\" xunto \u00e1 actriz Merle Oberon, o cal a pesar de ser un proxecto ambicioso foi un fracaso de venda de billetes polo que foi liberado do seu contrato coa Warner e pasou \u00e1 Twentieth Century Fox onde participou en varias pel\u00edculas de pouco orzamento. Apareceu neste per\u00edodo en cinco western de Hopalong Cassidy, un exitoso serial f\u00edlmico da d\u00e9cada de 1940. Finalmente en 1942, o director Mark Sandrich contratouno para interpretar o Tenente John Summers, o rol protagonista do drama de guerra \"So Proudly We Hail\"!, xunto a Claudette Colbert, o filme, da Paramount Pictures foi un \u00e9xito tanto en venda de billetes como para a cr\u00edtica, ga\u00f1ando reco\u00f1ecemento polo papel e obtendo unha considerable difusi\u00f3n.\nCarreira interrompida.\nEn 1943, dezasete meses despois do ataque a Pearl Harbor Reeves, quen non ti\u00f1a fillos no seu matrimonio, foi enrolado na aviaci\u00f3n, permanecendo na mesma at\u00e9 o final da II Guerra mundial. Durante este tempo puido participar en obras organizadas pola milicia con fins propagand\u00edsticos, present\u00e1ndose en Broadway na obra Winged Victory. Nesta \u00e9poca mantivo conversaci\u00f3ns co director Mark Sandrich para protagonizar outros proxectos, con todo o director faleceu cando Reeves a\u00ednda estaba en servizo. Anos despois Reeves a\u00ednda se lamentaba do impacto da morte de Sandrich na s\u00faa carreira.\nAo finalizar a guerra, Reeves s\u00f3 atopou papeis en pel\u00edculas e seriais de baixo orzamento, como \"The Adventures of Sir Galahad\" e como vil\u00e1n en \"Jungle Jim,\" facendo de cazador de ouro, sendo contraparte de Johnny Weissm\u00fcller. En 1949, mentres se atopaba en Nova York interpretando varios papeis menores en radio e televisi\u00f3n, conseguiu un papel na pel\u00edcula \"Rancho Notorious\" do director Fritz Lang.\nSuperman.\nEn 1951, ofrec\u00e9ronlle o papel de Superman para unha serie de televisi\u00f3n. Inicialmente o actor non se mostrou entusiasmado por este papel debido a que pensaba, como moitos actores durante o inicio da industria da televisi\u00f3n, que o medio era pouco importante e que non garant\u00eda demasiada exposici\u00f3n. Finalmente aceptou o traballo por un baixo salario incluso sendo a estrela, e pag\u00e1baselle s\u00f3 durante as semanas de produci\u00f3n. Os seriais, de media hora de duraci\u00f3n, eran filmados en horarios apertados: polo menos dous cap\u00edtulos cada seis d\u00edas. De acordo con diversos comentarios inclu\u00eddos no DVD sobre as \"Adventures of Superman\", m\u00faltiples gui\u00f3ns de varios episodios film\u00e1banse ao mesmo tempo para aproveitar os sets de filmaci\u00f3n, polo que todas as escenas na oficina de Perry White de tres ou catro episodios rod\u00e1banse o mesmo d\u00eda, todas as escenas en diversos \"apartamentos\" fac\u00edanse consecutivamente, e as\u00ed sucesivamente.\nA carreira de George Reeves como Superman comezou cunha produci\u00f3n que fora dese\u00f1ada para ser tanto unha pel\u00edcula tipo B como un piloto para a serie de televisi\u00f3n, a longametraxe \"Superman and the Mole Men\" (en galego, \"Superman e os homes toupa\"). Inmediatamente despois de rematar esta breve produci\u00f3n, Reeves e o equipo comezaron a rodaxe dos primeiros episodios da tempada da serie, as gravaci\u00f3ns duraron trece semanas durante o ver\u00e1n de 1951.\nA serie non se transmitiu en 1951 por falta dun patrocinador publicitario, con todo ao atopar o patrocinio de Kellog's, e ao iniciarse a transmisi\u00f3n da primeira tempada en 1952, Reeves levou unha sorpresa cando se converteu nunha celebridade nacional. En 1957, a nacente cadea ABC elixiu o show para difusi\u00f3n nacional, o que lle deu a Reeves e ao resto do elenco a\u00ednda maior exposici\u00f3n e notoriedade.\nOs membros do elenco de Superman ti\u00f1an contratos restritivos que lles imped\u00edan actuar noutros empregos que puidesen interferir coa serie. O calendario de filmaci\u00f3n de Superman foi breve (trece episodios filmados a raz\u00f3n de dous por semana, un total de sete semanas nun ano), pero todos estaban atados a unha \"cl\u00e1usula de trinta d\u00edas\", o que significaba que os produtores pod\u00edan esixir os seus servizos exclusivos para unha nova tempada con catro semanas de aviso. Isto impediu que obtivesen empregos a longo prazo en longametraxes de extenso cronograma de filmaci\u00f3n, obras teatrais a longo prazo, ou outras series de televisi\u00f3n.\nA Reeves, pola contra, ga\u00f1aba m\u00e1is cartos grazas \u00e1s s\u00faas aparici\u00f3ns persoais, e o seu afecto polos afeccionados era aut\u00e9ntico. Con todo, os nenos pequenos a mi\u00fado picaban, golpeaban e pateaban ao \"Home de Aceiro\" para ver se realmente era invulnerable. Reeves, con todo, tomou o seu papel de modelo a seguir con seriedade, evitando que os nenos puidesen velo fumando cigarros, finalmente deixando de fumar por completo, e tratando de manter a s\u00faa vida privada discreta. No entanto, en 1951, comezara unha relaci\u00f3n sentimental con Toni Mannix, quen estaba casada con Eddie Mannix, xerente xeral da Metro-Goldwyn-Mayer (o matrimonio de Reeves con Ellanora Needles rematara en divorcio o ano anterior).\nNo documental \"\", Jack Larson, quen interpretaba a Jimmy Olsen na serie de televisi\u00f3n, describe como cando co\u00f1eceu a Reeves por primeira vez, comentoulle sobre canto gozara da s\u00faa interpretaci\u00f3n en \"So Proudly We Hail!,\" e segundo Larson, Reeves dixo que se Mark Sandrich, o director da pel\u00edcula, non morrese mentres Reeves estaba no ex\u00e9rcito durante a Segunda guerra mundial, ent\u00f3n el nunca estar\u00eda atrapado \"neste \"traxe de mono\"\". Larson dixo que foi a \u00fanica vez que escoitou a Reeves dicir algo negativo acerca de ser Superman.\nCon Toni Mannix, Reeves traballou para recadar di\u00f1eiro para loitar contra a miastenia gravis. Traballou como presidente nacional da Myasthenia Gravis Foundation en 1955. Durante a segunda tempada, Reeves apareceu nun v\u00eddeo para o Departamento do Tesouro de EE.\u00a0UU., \"Stamp Day for Superman,\" na que capturaba a uns ladr\u00f3ns e dic\u00eda aos nenos por que se deb\u00eda investir en selos de aforro do goberno.\nNo transcurso dos 104 episodios, a mi\u00fado Reeves demostrou cabaleirosidade no comportamento cos seus compa\u00f1eiros actores. Jack Larson lembra que gozaba facendo bromas ao elenco, como se amosa nunha escena no biopic \"Hollywoodland\". Insistiu en que a Lois Lane orixinal, Phyllis Coates, gozase de igualdade de aparici\u00f3n nos cr\u00e9ditos da primeira tempada. Tam\u00e9n apoiou abertamente a Robert Shayne, quen interpretaba ao Inspector de Polic\u00eda William \"Bill\" Henderson, cando Shayne foi citado por axentes do FBI no set de \"Superman\". O activismo pol\u00edtico de Shayne no Screen Actors Guild na d\u00e9cada de 1940 fora utilizado pola s\u00faa exesposa como unha escusa para etiquetalo de comunista, a\u00ednda que Shayne nunca fora membro do Partido Comunista. Cando Coates foi substitu\u00edda por Noel Neill, quen participou como Lois Lane no serial de Superman de Kirk Alyn, Reeves discretamente defendeu o seu nerviosismo o primeiro d\u00eda de gravaci\u00f3ns cando sentiu que o director \u00eda ser demasiado duro con ela. Por outra banda, xogaba alegremente co elenco cando se atopaba f\u00f3ra de c\u00e1maras, chanceando para ver se pod\u00eda facelos romper a seriedade e o f\u00edo dram\u00e1tico. Segundo Jack Larson, tomaba fotos coa s\u00faa \"Minox\" e entregaba copias. En todos os sentidos, exist\u00eda unha forte camarader\u00eda entre os principais actores.\nDespois de d\u00faas tempadas, Reeves expresou o seu descontento coa unidimensionalidade do seu papel e os baixos soldos. Para ent\u00f3n, aos 40 anos de idade, desexaba deixar o programa e proseguir coa s\u00faa carreira. Os produtores do programa buscaron outro protagonista, supostamente contactando a Kirk Alyn, o actor que interpretara a Superman nas d\u00faas series de pel\u00edculas orixinais e inicialmente negouse a desempe\u00f1ar o papel na televisi\u00f3n. Alyn supostamente rexeitar\u00eda de novo o papel.\nReeves estableceu a s\u00faa propia compa\u00f1\u00eda de produci\u00f3n e concibiu unha serie de televisi\u00f3n de aventuras, \"Port of Entry\", que ser\u00eda filmada en Hawai e M\u00e9xico, escribindo el mesmo o gui\u00f3n do programa piloto. Con todo, os produtores de \"Superman\" ofrec\u00e9ronlle un aumento de soldo e regresou ao programa. Foille ofrecida o que para a \u00e9poca era unha importante suma, 5000 d\u00f3lares por semana, pero s\u00f3 mentres que o show estivese en produci\u00f3n (ao redor de oito semanas ao ano). En canto a \"Port of Entry\", Reeves nunca foi capaz de interesar a un produtor para que financiase o proxecto e a rodaxe nunca se efectuou.\nEn 1957, unha longametraxe cos personaxes da serie de televisi\u00f3n foi considerada polos produtores para as salas de cine, o proxecto foi chamado \"Superman and the Secret Planet\" (en galego\", Superman e o Planeta Secreto)\", encargouse o gui\u00f3n a David Chantler, que escribira moitos dos gui\u00f3ns do programa de televisi\u00f3n. En lugar diso, en 1959, comezaron as negociaci\u00f3ns para a renovaci\u00f3n da serie, vinte e seis episodios programados para entrar en produci\u00f3n no outono. John Hamilton, quen interpretara a Perry White desde o inicio da serie, morreu en 1958 polo que ser\u00eda substitu\u00eddo por Pierre Watkin, quen interpretara o papel no serial para cine de Kirk Alyn.\nA mediados de 1959, asin\u00e1ronse os contratos, os traxes foron re-equipados, e os novos escritores de \"teleplays\" asignados. Noel Neill foi citado dicindo que o elenco de Superman estaba disposto a facer unha nova serie do a\u00ednda popular show. Presuntamente os produtores prometeran a Reeves que o novo programa ser\u00eda tan serio e cheo de acci\u00f3n como a tempada de 1957. No documental \"Look, Up in the Sky: The Amazing Story of Superman\", Neill lembra que Reeves v\u00edase entusiasmado de volver traballar.\nEntre a primeira e segunda tempadas de \"Superman\", Reeves recibiu a asignaci\u00f3n espor\u00e1dica de papeis actuando nunha antolox\u00eda de programas de televisi\u00f3n e en d\u00faas pel\u00edculas, \"Forever Female\" (1953) e \"The Blue Gardenia\" (1953) de Fritz Lang. Pero para o momento que a serie foi transmitida a nivel nacional, Reeves atopouse de tal forma asociado con Superman e Clark Kent que \u00e9ralle dif\u00edcil atopar outros papeis.\nO \u00e9xito da serie deulle renome ao actor e foi chamado ao elenco do agora cl\u00e1sico filme \"De aqu\u00ed \u00e1 eternidade\", pero lamentablemente as escenas de Reeves foron eliminadas da pel\u00edcula. Fred Zinnemann declarou que todas as escenas escritas para o personaxe de Reeves, \"Maylon Stark\", foron de feito as que aparecen na pel\u00edcula, o cal \u00e9 inexacto pois \u00e9 posible apreciar fotograf\u00edas da rodaxe das escenas do actor con Burt Lancaster entre outras, as cales non aparecen no filme. A pesar de ter maior tempo de exposici\u00f3n que Ernest Borgnine, o seu personaxe non apareceu nos cr\u00e9ditos da pel\u00edcula (nesta \u00e9poca os cr\u00e9ditos aparec\u00edan xeralmente ao comezo e non era a\u00ednda obrigatorio que todos os actores aparecesen neles).\nNun intento de amosar a s\u00faa versatilidade, Reeves cantou no programa de Tony Bennett en agosto de 1956. Ademais tivo unha actuaci\u00f3n memorable en \"I Love Lucy\" (no episodio n\u00famero 165, \"Lucy Meets Superman\", en 1956), como Superman. O actor Ben Welden, que actuou con Reeves nos d\u00edas da Warner Bros e quen era frecuentemente estrela convidada en \"Superman\" comentou: \"Despois do show \"I Love Lucy\", \"Superman\" xa non era un reto para el... Sei que gozaba do programa, pero adoitaba dicir: 'Aqu\u00ed estou, perdendo a mi\u00f1a vida'\". O seu bo amigo Bill Walsh, produtor en Disney Studios, deu a Reeves un papel prominente en \"Westward Ho the Wagons\" (1956), na que Reeves levaba barba e bigote. Foi a s\u00faa \u00faltima aparici\u00f3n nunha longametraxe.\nReeves, Noel Neill, Natividad Vacio, Gene LeBell, e un tr\u00edo de m\u00fasicos sa\u00edron de xira con aparici\u00f3ns p\u00fablicas desde 1957. O escenario foi un show xigantesco con moito \u00e9xito entre os emocionados nenos que \u00edan ver ao seu heroe en persoa, a\u00ednda que aparentemente non foi de moito proveito econ\u00f3mico para Reeves. A primeira metade do show era un sketch de \"Superman\" no que Reeves e Neill actuaban con LeBell quen interpretaba a un vil\u00e1n chamado \"Mr. Kryptonite\", que capturaba a Lois. Kent ent\u00f3n apresur\u00e1base a sa\u00edr de escena e regresar como Superman, chegaba ao rescate e loitaba co vil\u00e1n. A segunda metade do espect\u00e1culo actuaba Reeves f\u00f3ra de vestiario e, como el mesmo, cantando e acompa\u00f1\u00e1ndose coa guitarra. Vacio e Neill acompa\u00f1\u00e1bano en duetos.\nReeves rompeu a s\u00faa relaci\u00f3n con Toni Mannix en 1958, e anunciou o seu compromiso con Leonore Lemmon. Queix\u00e1base cos seus amigos, columnistas, e a s\u00faa nai dos seus problemas financeiros. Recib\u00eda regal\u00edas da sindicaci\u00f3n do show de Superman, pero estes eran pouco consistentes, especialmente polo seu estilo de vida. Nestas circunstancias, o proxecto de reactivaci\u00f3n de \"Superman\" era aparentemente un pequeno salvavidas. Reeves tam\u00e9n esperaba dirixir unha pel\u00edcula de ciencia ficci\u00f3n de baixo orzamento, cun gui\u00f3n escrito por un amigo da \u00e9poca en Pasadena, e discutira o proxecto coa s\u00faa primeira Lois Lane, Phyllis Coates, o ano anterior. Con todo, Reeves e o seu socio non atoparon o financiamento e a pel\u00edcula nunca se realizou. Hab\u00eda outra presentaci\u00f3n en escena do show de Superman prevista para xullo, e outra xira de presentaci\u00f3ns planificada para Australia. Reeves ti\u00f1a opci\u00f3ns de ga\u00f1ar a vida, pero ao parecer todas involucraban interpretar a Superman de novo.\nO \u00e9xito de Superman aseguroulle ser unha das primeiras series gravadas a cor na historia da televisi\u00f3n a partir da terceira tempada (a\u00ednda que na s\u00faa \u00e9poca non chegou a transmitirse nese formato). Na \u00faltima tempada das \"Aventuras de Superman\", Reeves xa ga\u00f1aba o respectable salario de 2500 d\u00f3lares por cap\u00edtulo. En 1959 Reeves aceptou o papel para unha nova tempada que nunca chegou a rodarse.\nJack Larson e Noel Neill lembraban a Reeves como un nobre cabaleiro sure\u00f1o, ti\u00f1a un anuncio na porta do seu camerino que dic\u00eda \"O honesto George\", \"o amigo do pobo\". Desp\"o\"is de ser nomeado \"Coronel honorario\" durante unha viaxe publicitaria ao sur dos Estados Unidos, substitu\u00edu o letreiro na porta do seu camerino por un novo que dic\u00eda: \"O honesto George, tam\u00e9n co\u00f1ecido como \"Coronel Reeves\"\", creado polo departamento de utiler\u00eda do programa. Unha foto dun riseiro Reeves co cartel de fondo aparec\u00eda no libro de Gary Grossman sobre o show.\nMorte.\nSegundo o informe do Departamento de Polic\u00eda dos \u00c1nxeles, aproximadamente entre a 1:30 e as 2:00 a. m. do 16 de xu\u00f1o de 1959, George Reeves morreu dunha ferida de bala na cabeza no dormitorio do piso de arriba da s\u00faa casa en Benedict Canyon. Ti\u00f1a 45 anos de idade.\nA polic\u00eda chegou en menos dunha hora, estando presentes na casa no momento da morte de Reeves, a s\u00faa noiva Leonore Lemmon, William Bliss, o escritor Robert Condon e Carol Van Ronkel, que viv\u00eda a poucos metros co seu marido, o guionista Rip Van Ronkel.\nSegundo todas as testemu\u00f1as interrogadas e presentes na casa de Reeves, Lemmon e o actor estiveran comendo e bebendo cedo na noite en compa\u00f1\u00eda de Condon, quen estaba a escribir unha \"autobiograf\u00eda\" por encargo para o boxeador Archie Moore. Reeves e Lemmon discutiron no restaurante e o tr\u00edo regresou a casa. Con todo, Lemmon dixo nunha entrevista co bi\u00f3grafo de Reeves, Jim Beaver, que ela e Reeves non comeran con amigos, sen\u00f3n que foran a ver encontros de loita libre. Noticias da \u00e9poca indican que o amigo de Reeves, Gene LeBell participaba nas loitas esa noite \u2014con todo LeBell non lembraba ver a Reeves despois da sesi\u00f3n de exercicios ese d\u00eda\u2014. En calquera caso, Reeves foi \u00e1 cama, pero nalg\u00fan momento preto da medianoite, unha festa improvisada comezou cando chegaron Bliss e Carol Van Ronkel. Reeves baixou e queixouse iradamente do ru\u00eddo. Despois duns momentos de tensi\u00f3n quedou cos invitados durante un tempo, tomou un grolo e logo retirouse outra vez ao seu dormitorio de mal humor. Os h\u00f3spedes da casa escoitaron m\u00e1is tarde un \u00fanico disparo. Bliss correu ao dormitorio e atopou a George Reeves morto, tendido sobre a cama, espido e boca arriba, os p\u00e9s no chan. Esta posici\u00f3n atribu\u00eduse a que Reeves estaba sentado no bordo da cama cando se disparou, despois o seu corpo caeu sobre a cama e a pistola Luger de 9\u00a0mm caeu aos seus p\u00e9s.\nAs declaraci\u00f3ns feitas \u00e1 polic\u00eda e a prensa, esencialmente coinciden. Nin Lemmon nin as demais testemu\u00f1as se desculparon pola s\u00faa tardanza en chamar \u00e1 polic\u00eda despois de escoitar o disparo, segundo a polic\u00eda o shock pola morte de Reeves, o avanzado da hora, e o seu estado de intoxicaci\u00f3n d\u00e9ronse como motivo da demora. A polic\u00eda rexistrou que todas as testemu\u00f1as estaban sumamente ebrias e que fora moi dif\u00edcil obter declaraci\u00f3ns coherentes das mesmas.\nEn artigos de noticias contempor\u00e1neos, Lemmon atribu\u00edu o aparente suicidio de Reeves \u00e1 depresi\u00f3n causada pola s\u00faa \"errada carreira\" e a imposibilidade de atopar outros traballos. Os xornais e os informes do servizo de cable con frecuencia citaron f\u00f3ra de contexto e terxiversaron ao sarxento Peterson da polic\u00eda dos \u00c1nxeles, como citando a Lemmon: \"Miss Lemmon dixo sen pensar: \"\u00c9 el, probablemente vaise a disparar a si mesmo\". Ent\u00f3n escoitouse un ru\u00eddo arriba e continuou dicindo, \"est\u00e1 a abrir un caix\u00f3n para buscar a arma\". Escoitouse un disparo e ent\u00f3n dixo: \"Ven?, d\u00edxenllelo\". Con todo, esta declaraci\u00f3n pode ter sido arranxada polos xornalistas. Lemmon e os seus amigos estaban abaixo no momento do disparo escoitando m\u00fasica polo que foilles case imposible escoitar un caix\u00f3n abrindo nun dormitorio do piso de arriba. Lemmon m\u00e1is tarde afirmou que ela nunca dixera nada de maneira tan espec\u00edfica, sen\u00f3n que comentara de maneira casual \"Oh, probablemente agora vai ir e vaise a pegar un tiro\".\nAs declaraci\u00f3ns das testemu\u00f1as e o exame da escena do crime levaron \u00e1 conclusi\u00f3n de que a morte fora auto infrixida. Unha investigaci\u00f3n oficial m\u00e1is ampla chegou \u00e1 conclusi\u00f3n de que a morte foi realmente suicidio. O testamento de Reeves, feito en 1956, legaba todo o seu patrimonio a Toni Mannix, para sorpresa e devastaci\u00f3n de Lemmon, quen declarou \u00e1 prensa: \"Toni obt\u00e9n unha casa para caridade, e eu un coraz\u00f3n roto\"\", refer\u00edndose \u00e1 \"Fundaci\u00f3n Miastenia Gravis\".\nUnha popular lenda urbana conta que Reeves morreu porque cr\u00eda que adquirira os poderes de Superman e matouse tratando de voar.\nControversia.\nO 16 de xu\u00f1o de 1959, George Reeves foi atopado morto dun disparo no \u00f3so temporal no que foi catalogado pola polic\u00eda dos \u00c1nxeles como suicidio. A morte do popular actor conmocionou ao p\u00fablico, especialmente nas circunstancias en que foi relatado.\nCon todo, investigaci\u00f3ns non oficiais levadas a cabo por solicitude da nai de Reeves demostraron inconsistencias nas circunstancias da morte do actor:\nDe calquera forma a polic\u00eda nunca cambiou o informe oficial.\nMoitas persoas no momento da morte de Reeves, e moitos m\u00e1is en anos posteriores, neg\u00e1ronse a crer a idea de que George Reeves se matara a si mesmo. Estudosos da causa comentaron sobre o feito de que non se atopasen residuos de p\u00f3lvora da pistola na pel do actor, lev\u00e1ndoos a crer que a arma ter\u00eda que estar a varios cent\u00edmetros da cabeza cando se disparou. Segundo profesionais forenses os rastros de p\u00f3lvora s\u00f3 quedan na pel cando a arma \u00e9 disparada a varias polgadas da mesma, mentres que nunha ferida de contacto a p\u00f3lvora \u00e9 propulsada no interior da traxectoria da ferida. Os seguidores da causa apuntan tam\u00e9n \u00e1 ausencia de impresi\u00f3ns dixitais na arma de fogo e a falta das an\u00e1lises de rastros de p\u00f3lvora do disparo nas mans do actor como proba en apoio dunha ou outra teor\u00eda. Con todo, segundo a polic\u00eda, a arma estaba demasiado cuberta de aceite como para reter as impresi\u00f3ns dixitais, e a an\u00e1lise de residuos de disparo na pel non era comunmente realizada polo Departamento de Polic\u00eda dos \u00c1nxeles en 1959, polo que non se poden sacar inferencias en apoio de calquera teor\u00eda a partir destes elementos por separado.\nIncr\u00e9dula da versi\u00f3n de suicidio, Helen Bessolo, nai de Reeves, empregou ao avogado Jerry Geisler, as\u00ed como a Axencia de detectives Nick Harris. Entre os seus operarios inclu\u00eduse a un xove detective chamado Milo Speriglio, que m\u00e1is tarde falsamente afirmar\u00eda ser o principal investigador. Pola investigaci\u00f3n foi posposta a cremaci\u00f3n do corpo do actor. Ningunha nova proba foi descuberta, pero a nai de Reeves nunca aceptou a conclusi\u00f3n de que o seu fillo poder\u00eda cometer suicidio. Cabe destacar que tam\u00e9n negou publicamente que o seu fillo tivese previsto casar con Leonore Lemmon, xa que el non llo dixera.\nA tese central da biograf\u00eda ficcionada de Reeves, \"Hollywood Kryptonite\", di que Reeves foi asasinado por orde de Toni Mannix como vinganza pola s\u00faa ruptura. Isto il\u00fastrase como un posible escenario na pel\u00edcula \"Hollywoodland\" inculpando, en \u00faltima instancia, m\u00e1is a Eddie Mannix, que a Toni, a\u00ednda que a pel\u00edcula suxire tam\u00e9n que a morte puido ser suicidio.\nTanto Noel Neill como Jack Larson \u2014 amigos ambos do actor \u2014 soste\u00f1en que a morte de Reeves foi misteriosa. Noel Neill declarou: \"\"Jack e eu nunca tratamos de facer que se reabrise o caso de George\", \"Non te\u00f1o co\u00f1ecemento de que algu\u00e9n quixese ver a George morto\". \"Nunca dixen que pensara que George foi asasinado. S\u00f3 que non sei que foi o que pasou. Todo o que sei \u00e9 que George sempre me parec\u00eda feliz, e vino dous d\u00edas antes da s\u00faa morte e ent\u00f3n tam\u00e9n se v\u00eda feliz\"\".\nO filme \"Hollywoodland\" dramatiza a investigaci\u00f3n da morte de Reeves coas estrelas de cine Ben Affleck como Reeves e Adrien Brody como o personaxe ficticio \"Louis Simo\", baseado no detective Milo Speriglio. A pel\u00edcula mostra tres versi\u00f3ns da s\u00faa morte: morto semi-accidentalmente por Lemmon, asasinado por un sicario sen nome por orde de Eddie Mannix e, finalmente, o suicidio.\nToni Mannix sufriu da enfermidade de Alzheimer durante anos e morreu en 1983. En 1999, despois da resurrecci\u00f3n do caso nos programas de televisi\u00f3n \"Unsolved Mysteries\" e \"Mysteries and Scandals\", o publicista Edward Lozzi afirmou que Toni Mannix confesara a un sacerdote cat\u00f3lico, en presenza de Lozzi, que fora responsable da morte de George Reeves. Lozzi fixo p\u00fablica a s\u00faa versi\u00f3n en programas de noticias sensacionalistas como \"Extra\", \"Inside Edition\", e \"Court TV\". Con todo o actor Jack Larson expresou que para o momento que Lozzi supostamente escoitara estas declaraci\u00f3ns xa a sa\u00fade mental de Mannix estaba deteriorada."}
{"id": "493824", "revid": "55340", "url": "https://gl.wikipedia.org/wiki?curid=493824", "title": "Pierviy Kanal", "text": ""}
{"id": "493825", "revid": "88215", "url": "https://gl.wikipedia.org/wiki?curid=493825", "title": "Rali do Cocido de 2003", "text": ""}
{"id": "493826", "revid": "1131", "url": "https://gl.wikipedia.org/wiki?curid=493826", "title": "Sala Ingr\u00e1vida", "text": "A Sala Ingr\u00e1vida (Espazo de gravitaci\u00f3n art\u00edstica) \u00e9 unha sala de teatro situada no Porri\u00f1o.\nXestionada pola compa\u00f1\u00eda residente Xerpo, est\u00e1 acollida \u00e1 Rede Galega de Salas da AGADIC.\nAs principais actividades da sala son a exhibici\u00f3n de espect\u00e1culos teatrais e unha escola de teatro. A compa\u00f1\u00eda residente, Xerpo, entrega anualmente o premio Coiro de Pita, ao mellor espect\u00e1culo representado na sala no ano."}
{"id": "493827", "revid": "109820", "url": "https://gl.wikipedia.org/wiki?curid=493827", "title": "Rally da Coru\u00f1a de 1995", "text": "O Rally da Coru\u00f1a de 1995 foi a 13\u00aa edici\u00f3n de dito rally. Foi puntuable para a tempada 1995 do Campionato de Galicia de Rally, as\u00ed como para o Campionato de Espa\u00f1a de Rallys e foi proba reserva do Campionato de Europa de Rally. Celebrouse entre o 17 e o 18 de setembro de 1995 e o vencedor foi Miguel Mart\u00ednez-Conde.\nItinerario.\nConstou de 18 treitos que sumaban 229.28\u00a0km. O d\u00eda 17 disput\u00e1ronse os tramos de Aranga, Monfero e Campolongo, con d\u00faas pasadas a cada un e o domingo os demais: Rus, Couso, Santo Adri\u00e1n, A Tablilla, Meirama e Soandres, tam\u00e9n con d\u00faas pasadas por cada un deles.\nResumo.\nA carreira resultou nun man a man entre o c\u00e1ntabro Miguel Mart\u00ednez-Conde e o ferrol\u00e1n Germ\u00e1n Castrill\u00f3n, duelo que rematou no pen\u00faltimo treito ao sufrir Castrill\u00f3n unha sa\u00edda da estrada e a rotura do c\u00e1rter. Aproveitou o seu abandono \u00d3scar Outeiri\u00f1o, que se fixo coa segunda praza, mentres que o terceiro caix\u00f3n do podio ocupouno Javier Azcona, que remontou posici\u00f3ns tras un mal comezo de rally no que tivo que substitu\u00edr o palier e sufriu unha penalizaci\u00f3n de 4 minutos. Por detr\u00e1s chegou Miguel Dopico, que coa cuarta praza e o abandono de Castrill\u00f3n, asegurou matematicamente o t\u00edtulo de campi\u00f3n de Galicia de rally."}
{"id": "493828", "revid": "89787", "url": "https://gl.wikipedia.org/wiki?curid=493828", "title": "Coiro de Pita", "text": "O premio Coiro de Pita \u00e9 un premio de artes esc\u00e9nicas que se outorga anualmente no Porri\u00f1o. \u00c9 un premio do p\u00fablico, que entrega a Sala Ingr\u00e1vida ao mellor espect\u00e1culo da tempada. V\u00f3tao o p\u00fablico da propia sala entre as compa\u00f1\u00edas de teatro profesionais que participaron da tempada de programaci\u00f3n."}
{"id": "493829", "revid": "6", "url": "https://gl.wikipedia.org/wiki?curid=493829", "title": "\u00d3rbita de transferencia", "text": ""}
{"id": "493830", "revid": "98629", "url": "https://gl.wikipedia.org/wiki?curid=493830", "title": "Asistencia gravitacional", "text": "En astron\u00e1utica, asistencia gravitacional (en ingl\u00e9s, \"slingshot effec\", \"swing-by ou\" \"gravity assist\") \u00e9 a manobra destinada a usar a enerx\u00eda do campo gravitacional dun planeta ou sat\u00e9lite para acelerar ou frear unha sonda espacial cambiando a s\u00faa traxectoria. A asistencia gravitacional \u00fasase nas viaxes interplanetarias. As\u00ed, a Misi\u00f3n BepiColombo programouse con varios encontros planetarios para frear e variar a traxectoria, entre eles, un coa Terra en abril de 2020. Outros casos foron a sonda espacial Rosetta, a sonda Cassini-Huygens, ou New Horizons.\nA m\u00e1xima variaci\u00f3n de velocidade que pode proporcionar un planeta depende da s\u00faa masa e da distancia periapsical \u00e1 que pasa \u00f3 obxecto. O m\u00e1ximo impulso no caso de Venus implica unha variaci\u00f3n duns 7\u00a0km/s, para a Terra, 8\u00a0km/s, Marte 3,5\u00a0km/s, X\u00fapiter 43\u00a0km/s ou Saturno 26\u00a0km/s.\n\u00c9 unha t\u00e9cnica com\u00fan nas misi\u00f3ns espaciais destinadas \u00f3 Sistema Solar exterior, que permite usar menos combustible e aforrar custos, cun dese\u00f1o m\u00e1is sinxelo das naves. En troques, a traxectoria v\u00f3lvese m\u00e1is longa e complicada para que a sonda pase por un ou varios planetas antes de dirixila \u00f3 destino final. Para usar a asistencia gravitacional dos planetas neces\u00edtase aproveitar o paso da sonda por unha determinada posici\u00f3n do planeta asistente en relaci\u00f3n \u00f3 destino final, polo que as misi\u00f3ns espaciais te\u00f1en \"fiestras de lanzamento\" en determinados momentos, que hai que aproveitar para a engalaxe.\nLigaz\u00f3ns externas.\nEspa\u00f1ol:\nIngl\u00e9s:"}
{"id": "493832", "revid": "89787", "url": "https://gl.wikipedia.org/wiki?curid=493832", "title": "C\u00f3digo Internacional de Nomenclatura para Algas, Fungos e Plantas", "text": "O anteriormente denominado C\u00f3digo Internacional de Nomenclatura Bot\u00e1nica (co\u00f1ecido polas s\u00faas siglas en ingl\u00e9s, ICBN, en galego CINB) pasou a denominarse C\u00f3digo Internacional de Nomenclatura para Algas, Fungos e Plantas desde 2011, durante a celebraci\u00f3n do XVIII Congreso Internacional de Bot\u00e1nica, celebrado en Melbourne (Australia).\nObxectivo.\nO CINB tr\u00e1tase dun compendio internacional das regras que rexen a taxonom\u00eda dos organismos vexetais (en sentido amplo) para os efectos de determinar, para cada taxon vexetal, un \u00fanico nome v\u00e1lido.\nRegulamentaci\u00f3n.\nO CINB regulamenta os nomes dos taxons das \"plantas verdes\" (clado das plantas terrestres e das algas verdes), pero tam\u00e9n establece regras para determinar os nomes doutros clados de eucariotas que tradicionalmente se estudan nos departamentos de bot\u00e1nica, como as estramenopilas (clado que comprende as algas pardas, as algas douradas, os oomicetos e os mofos acu\u00e1ticos), alg\u00fans organismos do clado dos alveolados que te\u00f1en cloroplastos, como os dinoflaxelados, e tam\u00e9n as algas vermellas, os glauc\u00f3fitos, os fungos verdadeiros (qu\u00edtridos, zigomicetos, ascomicetos, basidiomicetos) e varios clados eucariotas \"basais\" (como as euglenas, os mixomicetos, e os fungos da clase dos Myxogastria).\nOrganismo competente.\nA promulgaci\u00f3n e correcci\u00f3n do CINB est\u00e1 a cargo dos Congresos Bot\u00e1nicos Internacionais (CBI), organizados pola Asociaci\u00f3n Internacional para a Taxonom\u00eda das Plantas. A edici\u00f3n actual \u00e9 o chamado \"C\u00f3digo de Viena\", pola cidade onde se celebrou o 17\u00ba congreso (2005). Cada c\u00f3digo deroga os anteriores e apl\u00edcase retroactivamente desde a data fixada como inicio da bot\u00e1nica sistem\u00e1tica en sentido moderno, a publicaci\u00f3n en 1753 do \"Species Plantarum\" de Linneo.\nPrincipio fundamental.\nO principio fundamental do CINB \u00e9 a determinaci\u00f3n do principio de prioridade; cons\u00e9rvase, salvo excepci\u00f3ns, o nome correspondente \u00e1 primeira descrici\u00f3n publicada dun determinado taxon, trat\u00e1ndose os nomes publicados con posterioridade para o mesmo como sin\u00f3nimos correctos, pero inv\u00e1lidos formalmente. Os nomes pre-linneanos (e os nomes que Linneo publicou antes de 1753, como por exemplo \"Musa Cliffortiana\" para a planta que logo se denominar\u00eda \"Musa \u00d7 paradisiaca\", a bananeira) non se consideran vaalidamente publicados.\n\u00c1 descrici\u00f3n acompa\u00f1a normalmente un tipo, \u00e9 dicir, un exemplar do taxon en cuesti\u00f3n preservado e conservado nunha colecci\u00f3n ou herbario.\nO CINB apl\u00edcas non s\u00f3, como vimos, ao reino Plantae tal como se define hoxe en d\u00eda, sen\u00f3n a todos os organismos tradicionalmente estudados pola bot\u00e1nica, incl\u00edndo as algas verdeazuladas (ou cianobacterias), os fungos (Fungi) e alg\u00fans protistas.\nPara a clasificaci\u00f3n das especies vexetais cultivadas existe o C\u00f3digo Internacional de Nomenclatura para Plantas Cultivadas, que subministra regeas suplementarias. E a zoolox\u00eda e a bacteriolox\u00eda te\u00f1en os seus propios c\u00f3digos."}
{"id": "493833", "revid": "72012", "url": "https://gl.wikipedia.org/wiki?curid=493833", "title": "C\u00f3digo Internacional de Nomenclatura Bot\u00e1nica", "text": ""}
{"id": "493834", "revid": "98629", "url": "https://gl.wikipedia.org/wiki?curid=493834", "title": "Trofeo Aarne Honkavaara", "text": "O Trofeo Aarne Honkavaara (en fin\u00e9s \"Aarne Honkavaara -palkinto\") \u00e9 un galard\u00f3n individual entregado anualmente pola m\u00e1xima competici\u00f3n de h\u00f3ckey sobre xeo de Finlandia, a SM-liiga. O premio foi outorgado por primeira vez na tempada tempada 1977-78, e reco\u00f1ece o m\u00e1ximo goleador durante a liga regular. Dende a 1995 recibe o seu nome en honor do ex xogador de Ilves e a selecci\u00f3n finlandesa Aarne Honkavaara.\nCon cinco trofeos conseguidos ao longo da s\u00faa carreira, Arto Javanainen \u00e9 o xogador que m\u00e1is veces foi o m\u00e1ximo goleador da liga regular, ga\u00f1ando catro deles cos \u00c4ss\u00e4t da s\u00faa Pori natal, e un co TPS de Turku.\nNome.\nComo ocorre con outros trofeos individuais da SM-liiga, o Trofeo Aarne Honkavaara recibe o seu nome en honor a unha personalidade destacada da historia do h\u00f3ckey sobre xeo Finland\u00e9s. Entregado oficialmente dende a tempada 1977-78, se ben as primeiras veces que se premiou ao m\u00e1ximo goleador da SM-liiga o premio non recib\u00eda ning\u00fan nome en particular, dende 1995 este trofeo e nomeado en honor ao ex xogador Aarne Honkavaara, quen xogou toda a s\u00faa carreira como xogador no Ilves\u00a0de Tampere na SM-sarja. Honkavaara salientou como atacante ao longo da s\u00faa curta traxectoria, que se interrompeu cando ti\u00f1a 29 anos a causa dunha lesi\u00f3n cando estaba a xogar coa s\u00faa selecci\u00f3n nacional.\nHistoria.\nO Trofeo Aarne Honkavaara reco\u00f1ece ao m\u00e1ximo goleador da SM-liiga durante a liga regular. Entregouse por primeira vez na tempada 1977\u201378, e o primeiro xogador en conquistar o trofeo foi o finland\u00e9s Markku Kiimalainen, do K\u00e4rp\u00e4t de Oulu. Foi precisamente esa mesma tempada cando a liga comezou a premiar aos xogadores m\u00e1is destacados, mais non foi ata a d\u00e9cada de 1990 cando estes galard\u00f3ns comezaron a nomearse en honor \u00e1s lendas do h\u00f3ckey sobre xeo finland\u00e9s.\nNa tempada 1987\u201388, o xogador de TPS Arto Javanainen conseguiu o rexistro r\u00e9cord de 47 goles anotados na liga regular, a pesar do cal o seu equipo non conseguiu a clasificaci\u00f3n para os \"play-offs\" ao finalizar na quinta posici\u00f3n con dous puntos menos que Lukko. En 2020 ning\u00fan xogador conseguira superar a marca de Javanainen.\nO primeiro xogador nado f\u00f3ra de Finlandia en conseguir o galard\u00f3n foi o checo Tom\u00e1\u0161 Kapusta, quen anotou 30 goles para o HPK de H\u00e4meenlinna durante a tempada 1992\u201393. Dous anos m\u00e1is tarde, en 1995 bautizouse o trofeo co nome do antigo xogador de Ilves\u00a0Aarne Honkavaara.\nNa tempada 2019\u201320 o xogador de JYP Julius N\u00e4ttinen f\u00edxose co trofeo ao anotar 33 goles. Por mor da panedmia por coronavirus, esa tempada a liga regular non se completou e o seu equipo, como case todos os da Liiga, disputou 59 partidos en lugar dos 60 que se deb\u00edan xogar.\nGa\u00f1adores.\nGa\u00f1adores por equipo.\nO equipo para o que m\u00e1is xogadores alzaron o trofeo \u00e9 Jokerit de Helsinqui, cun total de seis xogadores, cada un cun trofeo. Os dous equipos que m\u00e1is xogadores achegaron ao palmar\u00e9s do galard\u00f3n foron o propio Jokerit e \u00c4ss\u00e4t, con seis t\u00edtulos cada un, se ben s\u00f3 tres xogadores alzaron o trofeo xogando no equipo de Pori. Xogadores doutros dez equipos ga\u00f1aron o trofeo Aarne Honkavaara ata a tempada 2019-2020:\nM\u00e1ximos goleadores antes da implantaci\u00f3n do trofeo.\nAntes da creaci\u00f3n do galard\u00f3n os m\u00e1ximos goleadores da m\u00e1xima categor\u00eda do h\u00f3ckey sobre xeo finland\u00e9s foron os seguintes:"}
{"id": "493835", "revid": "19415", "url": "https://gl.wikipedia.org/wiki?curid=493835", "title": "SM-liiga 2009\u20132010", "text": ""}
{"id": "493838", "revid": "5863", "url": "https://gl.wikipedia.org/wiki?curid=493838", "title": "Casto Mar\u00eda Insua", "text": ""}
{"id": "493844", "revid": "98629", "url": "https://gl.wikipedia.org/wiki?curid=493844", "title": "Felis margarita", "text": "Felis margarita \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos e tribo dos felininos, pertencente ao x\u00e9nero \"Felis\".\n\u00c9 o membro m\u00e1is pequeno do x\u00e9nero \"Felis\" xunto co gato de patas negras (\"Felis nigripes\"), xa que apenas alcanza os 50\u00a0cm de lonxitude de cabeza e tronco, aos que hai que sumar outros 30\u00a0cm de cola; os machos m\u00e1is grandes non chegan a pesar 3,5\u00a0kg.\nDistrib\u00faese polas zonas des\u00e9rticas do Norte de \u00c1frica e de Asia occidental, polo que e co\u00f1ecido na bibliograf\u00eda internacional como \"gato do deserto\" ou \"gato das areas\".\nTaxonom\u00eda.\nDescrici\u00f3n.\nA especie foi descrita en 1824 polo militar e naturalista franc\u00e9s Victor Loche, nun traballo publicado na \"Rev. Mag. Zool\". Par\u00eds. Serie 2 (10): 49.\nO seu esp\u00e9cime tipo foi atopado por Loche preto da localidade alxeriana de N\u00e9gonca, no norte do S\u00e1hara, e parece terse perdido.\nEtimolox\u00eda.\nPara a do x\u00e9nero, v\u00e9xase \"Felis\".\nO ep\u00edteto espec\u00edfico \u00e9 unha homenaxe que Loche lle fixo ao xeneral de divisi\u00f3n franc\u00e9s Jean-Auguste Margueritte.\nSubespecies.\nSegundo o \"Mammal Species of the World\", na especie reco\u00f1\u00e9cense na actualidade (2020) as cinco subespecies seguintes:\nNotas taxon\u00f3micas.\nFinalmente, o Grupo de expertos en gatos da UICN revisou a informaci\u00f3n existente e, en 2017, reco\u00f1eceu s\u00f3 d\u00faas subespecies:\nCaracter\u00edsticas.\nAs principais caracter\u00edsticas desta especie son:\nH\u00e1bitat e distribuci\u00f3n.\nO gato das areas \u00e9 un habitante t\u00edpico das zonas des\u00e9rticas, tanto en desertos de area coma pedregosos, distribu\u00edndose de forma descontinua nos desertos do norte de \u00c1frica, o suroeste de Asia e Asia central, localiz\u00e1ndose en zonas de vexetaci\u00f3n escasa que poidan albergar pequenos roedores. Prefire terreos chans ou lixeiramente ondulados con escasa vexetaci\u00f3n e evita as dunas espidas, onde hai presas escasas. Ref\u00faxiase en matogueiras cando as condici\u00f3ns clim\u00e1ticas son extremas, como cando as temperaturas son de \u20135\u00a0\u00b0C ou de 52\u00a0\u00b0C. En Marrocos enc\u00f3ntrase en areais con herbas perennes, matogueiras baixas e \u00e1rbores de \"Acacia\" sp. En Ir\u00e1n, os seus principais h\u00e1bitats son as dunas con \u00e1rbores de \"Haloxylon\" sp. e chairas \u00e1ridas con pouca vexetaci\u00f3n. Na pen\u00ednsula Ar\u00e1biga \u00e1chase principalmente en h\u00e1bitats areosos, pero tam\u00e9n en \u00e1reas de substrato rochoso duro, como chairas de grava e campos de lava volc\u00e1nica. Est\u00e1 presente en desertos p\u00e9treos. Cos sues p\u00e9s peludos, est\u00e1 ben adaptado aos ambientes extremos do deserto, vivindo en zonas afastadas da auga e tolera as extremas temperaturas c\u00e1lidas e fr\u00edas.\nBiolox\u00eda.\n\"Felis margarita\" \u00e9 un animal solitario, de h\u00e1bitos nocturnos, agoch\u00e1ndose polo d\u00eda en tobos escavados nas dunas ou ao p\u00e9 de matogueiras. Alim\u00e9ntase de animais pequenos (sobre todo roedores do deserto), esqu\u00edos terrestres e outros mam\u00edferos at\u00e9 do tama\u00f1o das lebres, e tam\u00e9n de aves, r\u00e9ptiles e insectos.\nTen un sentido do o\u00eddo extremadamente bo, unha vista moi boa, pero un olfacto moderado.\nAlcanza a madurez sexual probabelmente aos 10 ou 12 meses de idade. A \u00e9poca de cr\u00eda \u00e9 de marzo a abril. Tras un per\u00edodo de xestaci\u00f3n de 63 d\u00edas as femias paren en tbo ou entre rochas, e te\u00f1en unhas camadas de 2 a 4 gati\u00f1os que pesan ao naceren entre 50 e 60 g, e te\u00f1en unha lonxitude de cabeza e tronco de aproximadamente 12\u00a0cm, e unha cola de aproximadamente 6\u00a0cm. As cr\u00edas ao cabo dunha semana pesan xa aproximadamente 100 g, e \u00e1s 4 semanas m\u00e1is de 300 Abren os ollos \u00e1s 2 semanas. \u00c1s tres semanas ou tres semanas e media abandoan o \"ni\u00f1o\", e comen o seu primeiro alimento s\u00f3lido \u00e1s 5 semanas, fac\u00e9ndose independentes da s\u00faa nai aos 3 ou 4 meses.\nOs seus principais inimigos son as serpes velenosas, os chacais e as rapaces nocturnas grandes. En catividade ten unha lonxevidade de at\u00e9 8 anos.\nAmeazas.\nA degradaci\u00f3n e a perda do seu h\u00e1bitat consid\u00e9ranse as principais ameazas para o gato das areas. Moitas zonas onde vive son frecuentemente visitadas por humanos, animais dom\u00e9sticos e comensais, como o raposo (\"Vulpes vulpes\"). Os ecosistemas \u00e1ridos est\u00e1n a seren degradados rapidamente polo desenvolvemento de infraestruturas e o asentamento e as actividades humanas, especialmente polo pastoreo de gando.\nM\u00e1is recentemente foron identifiadas ameazas adicionais como a introduci\u00f3n de cans e gatos dom\u00e9sticos asilvestrados, que representan unha competencia directa na depredaci\u00f3n, ademais de transmitiren enfermidades.\nEstado de conmservaci\u00f3n.\nSeguno os expertos da Uni\u00f3n Internacional para a Conservaci\u00f3n da Natureza e dos Recursos Naturais (UICN), esta especie, a\u00ednda que se encontra na s\u00faa ampla \u00e1rea de distribuci\u00f3n con baixas densidades, e que os rexistros confirmados son escasos, supera, no entanto, os limiares para a categor\u00eda de \"ameazada\" de acordo con varios criterios, polo que cualifica o seu status como \"LC\" (poucos preocupante)."}
{"id": "493845", "revid": "1576", "url": "https://gl.wikipedia.org/wiki?curid=493845", "title": "F. margarita", "text": ""}
{"id": "493846", "revid": "1576", "url": "https://gl.wikipedia.org/wiki?curid=493846", "title": "F. bieti", "text": ""}
{"id": "493847", "revid": "12452", "url": "https://gl.wikipedia.org/wiki?curid=493847", "title": "F. silvestris silvestris", "text": ""}
{"id": "493848", "revid": "1576", "url": "https://gl.wikipedia.org/wiki?curid=493848", "title": "F. silvestris catus", "text": ""}
{"id": "493850", "revid": "89787", "url": "https://gl.wikipedia.org/wiki?curid=493850", "title": "Rui Nunes (escritor)", "text": "Rui Nunes, nado en Lisboa en novembro de 1947, \u00e9 un escritor portugu\u00e9s.\nTraxectoria.\nLicenciouse en Filosof\u00eda na Universidade de Lisboa e exerceu de profesor de Filosof\u00eda no ensino secundario. Residiu uns anos na Austria.\nPublicou o seu primeiro libro \"As Margens\" en 1968 en autoedici\u00f3n. Leitor da obra de Agustina Bessa-Lu\u00eds, Maria Velho da Costa, Maria Gabriela Llansol e de Jos\u00e9 Saramago, entre outros, Rui Nunes aprecia tam\u00e9n outros x\u00e9neros art\u00edsticos, como o cinema (Bergman) e a m\u00fasica (Barroca e Jazz), admitindo que estes poden suscitarlle o gusto pola escrita.\nConsiderado por Manuel Frias, membro do xurado que atribu\u00edu ao seu libro \"Grito\" en 1998 o Premio GPRN, \"uma das estrelas mais brilhantes da constela\u00e7\u00e3o liter\u00e1ria portuguesa - ocultada, tantas vezes pelas nuvens do f\u00e1cil e do \u00f3bvio\""}
{"id": "493851", "revid": "56817", "url": "https://gl.wikipedia.org/wiki?curid=493851", "title": "Rui Nunes", "text": "O nome portugu\u00e9s Rui Nunes pode referirse a:"}
{"id": "493854", "revid": "98629", "url": "https://gl.wikipedia.org/wiki?curid=493854", "title": "SARS-CoV", "text": "O SARS-CoV, do ingl\u00e9s \"severe acute respiratory syndrome coronavirus\" ou coronavirus da s\u00edndrome respiratoria aguda grave (tam\u00e9n chamado SARS-CoV-1) \u00e9 unha cepa do virus SARSr-CoV, que causa a s\u00edndrome respiratoria aguda grave (SARS polas s\u00faas siglas en ingl\u00e9s). \u00c9 un virus de ARN monocatenario de sentido positivo con envoltura, que infecta as c\u00e9lulas epiteliais dos pulm\u00f3ns. O virus entra na c\u00e9lula h\u00f3spede ao unirse ao receptor da membrana celular ACE2 (enzima receptor da anxiotensina II). Infecta humanos, morcegos e as civetas \"Paradoxurus\".\nO 16 de abril de 2003, despois do gromo de SARS de 2002\u20132004 en Asia e casos secundarios en diversas partes do mundo, a Organizaci\u00f3n Mundial da Sa\u00fade (OMS) emitiu unha nota de prensa na que dic\u00eda que o coronavirus identificado por varios laboratorios era a causa oficial da SARS. Os CDC dos Estados Unidos e o Laboratorio Microbiol\u00f3xico Nacional (NML) do Canad\u00e1 identificou o xenoma do SARS-CoV en abril de 2003. Os cient\u00edficos da Universidade Erasmus de Rotterdam, Pa\u00edses Baixos demostraron que o coronavirus da SARS cumpr\u00eda os postulados de Koch confirmando que era o axente causante. Nos experimentos, os macacos infectados co virus desenvolveron os mesmos s\u00edntomas que as v\u00edtimas humanas da SARS.\nA pandemia da COVID-19 mostrou moitas semellanzas co gromo de SARS e o axente viral foi identificado como outra cepa do coronavirus relacionado coa SARS, o SARS-CoV-2. O SARS-CoV e o SARS-CoV-2 son d\u00faas cepas pertencentes \u00e1 especie v\u00edrica SARSr-CoV (coronavirus relacionado coa SARS).\nSARS.\nA SARS ou s\u00edndrome respiratoria aguda grave \u00e9 a doenza causada polo SARS-CoV. Causa unha enfermidade xeralmente grave caracterizada inicialmente por s\u00edntomas sist\u00e9micos como dor muscular, dor de cabeza e febre, seguidos en de 2 a 14 d\u00edas polo inicio de s\u00edntomas respiratorios, principalmente tose, dispnea e pneumon\u00eda. Outro s\u00edntoma com\u00fan nos pacientes de SARS \u00e9 unha diminuci\u00f3n no n\u00famero de linfocitos circulantes no sangue.\nNo gromo da SARS de 2003, un 9% dos pacientes con infecci\u00f3n confirmada por SARS-CoV morreron. A taxa de mortalidade foi moito m\u00e1is alta entre os que ti\u00f1an 60 anos, con taxas de mortalidade que se aproximaban ao 50% neste subconxunto de pacientes.\nHistoria.\nO 12 de abril de 2003, os cient\u00edficos que traballan no Centro de Ciencias do Xenoma Michael Smith de Vancouver acabaron de mapar a secuencia xen\u00e9tica dun coronavirus que se cr\u00eda que estaba ligado \u00e1 SARS. O equipo estaba dirixido por Marco Marra e traballou en colaboraci\u00f3n co Centro de Control de Enfermidades da Columbia Brit\u00e1nica e o Laboratorio Microbiol\u00f3xico Nacional en Winnipeg, Manitoba, usando mostras de pacientes infectados en Toronto. O mapa, considerado pola OMS como un paso importante na loita contra a SARS, compartido con cient\u00edficos de todo o mundo por medio da p\u00e1xina web do Centro de Ciencias do Xenoma. Donald Low do Hospital Monte Sina\u00ed en Toronto describiu o descubrimento como feito a \"unha velocidade sen precedentes\". A secuencia do coronavirus da SARS foi desde ent\u00f3n confirmada por outros grupos independentes.\nA finais de maio de 2003, os estudos de mostras tomadas de animais salvaxes vendidos como alimento no mercado local en Guangdong, China, atoparon unha cepa de coronavirus da SARS que pod\u00eda illarse das civetas \"Paguma\" sp., pero os animais non sempre mostran signos cl\u00ednicos. As conclusi\u00f3ns preliminares eran que o virus da SARS cruzou a barreira xenogr\u00e1fica desde esa civeta aos humanos, polo que se mataron m\u00e1is de 10\u00a0000 desas civetas na provincia de Guangdong. O virus foi despois atopado noutros carn\u00edvoros silvestres como \"Nyctereuteus\" sp. e \"Melogale\" spp., e mais en gatos dom\u00e9sticos. En 2005, dous estudos identificaron varios coronavirus de tipo SARS en morcegos chineses.\nAs an\u00e1lises filoxen\u00e9ticas deses virus indicaron unha alta probabilidade de que o coronavirus da SARS se tivese orixinado en morcegos e espallado a humanos de forma directa ou a trav\u00e9s de animais vendidos en mercados chineses. Os morcegos non mostraron ning\u00fan signo visible de enfermidade, pero son os reservorios naturais probables dos coronavirus de tipo SARS. A finais de 2006, os cient\u00edficos do Centro de Control e Prevenci\u00f3n de Enfermidades chin\u00e9s da Universidade de Hong Kong e o Centro de Control e Prevenci\u00f3n de Enfermidaddes de Guangzhou estableceron a ligaz\u00f3n xen\u00e9tica entre os coronavirus da SARS que aparec\u00edan en civetas e humanos, confirmando as afirmaci\u00f3ns de que os virus saltaran entre as especies.\nVirolox\u00eda.\nO coronavirus da SARS segue a estratexia de replicaci\u00f3n t\u00edpica da subfamilia dos coronavirus. O receptor primario en c\u00e9lulas humanas do virus \u00e9 o enzima convertedor da anxiotensina 2 (ACE2), identificado en 2003."}
{"id": "493856", "revid": "27155", "url": "https://gl.wikipedia.org/wiki?curid=493856", "title": "Coronavirus da s\u00edndrome respiratoria aguda grave", "text": ""}
{"id": "493857", "revid": "27155", "url": "https://gl.wikipedia.org/wiki?curid=493857", "title": "SARS-CoV-1", "text": ""}
{"id": "493858", "revid": "25871", "url": "https://gl.wikipedia.org/wiki?curid=493858", "title": "Miradoiro Sophia de Mello Breyner Andresen", "text": "O miradoiro Sophia de Mello Breyner Andresen, antigo miradoiro da Gra\u00e7a enc\u00f3ntrase na fregues\u00eda de S\u00e3o Vicente (Gra\u00e7a), no antigo adro da igrexa do convento da Gra\u00e7a de Lisboa.\nDescrici\u00f3n.\nNa praza da Gra\u00e7a, xunto \u00e1 igrexa, existe unha explanada no miradoiro da Gra\u00e7a onde se pode gozar dunha das m\u00e1is belas vistas da cidade. Esta vista s\u00f3 \u00e9 suplantada pola do miradoiro da Senhora do Monte que fica a un escaso centenar de metros. O panorama de tellados e predios \u00e9 menos espectacular que o da vista do castelo de San Xurxo, mais \u00e9 un local popular. O barrio popular da Gra\u00e7a desenvolveuse no fin do s\u00e9culo XIX. Por detr\u00e1s do miradoiro fica o referido mosteiro agostiniano, fundado en 1271 e reconstru\u00eddo despois do terremoto de Lisboa de 1755."}
{"id": "493859", "revid": "25871", "url": "https://gl.wikipedia.org/wiki?curid=493859", "title": "Miradoiro da Gra\u00e7a", "text": ""}
{"id": "493865", "revid": "63161", "url": "https://gl.wikipedia.org/wiki?curid=493865", "title": "Astronom\u00eda chinesa", "text": "A astronom\u00eda chinesa \u00e9 m\u00e1is antiga c\u00e1 occidental e evolucionou de xeito independente; os expertos consideran os chineses os observadores m\u00e1is perseverantes e precisos de fen\u00f3menos celestes do mundo, mesmo antes dos estudos astron\u00f3micos dos \u00e1rabes.\nA astronom\u00eda oriental \u00e9 m\u00e1is antiga c\u00e1 desenvolvida na Europa antiga e no Oriente Pr\u00f3ximo, pero pouco se sabe dela. Os chineses consideraron a estrutura do universo como unha froita pendurada da que se co\u00f1ec\u00eda en Occidente como estrela Polar, e describiron 284 constelaci\u00f3ns distribu\u00eddas en 28 \"casas\" ou templos que ocupaban todo o firmamento. En 2357 aC desenvolveron un dos calendarios solares m\u00e1is antigos co\u00f1ecidos. O primeiro rexistro dun eclipse solar data do 2137 aC. Dende 1766 aC empregaron un calendario lunar cun ciclo de 19 anos, coincidindo co do Met\u00f3n de Atenas do 432 aC. No 1200 aC descubriron a existencia de manchas solares. No 350 aC Shi Shen listou 800 estrelas. No 100 aC descubriron o comp\u00e1s, comparando a s\u00faa a\u00ednda incerta direcci\u00f3n coa posici\u00f3n solar e estelar.\nAo comezo concibiron unha Terra plana e un ceo, a 40.000 km de distancia. Pensaban que o Sol, cun di\u00e1metro duns 625\u00a0km, xiraba no ceo exc\u00e9ntrico respecto \u00e1 vertical chinesa, de xeito que cando se achegaba era de d\u00eda e cando se afastaba, de noite. Isto non deu conta do tr\u00e1nsito solar polo horizonte, por iso tiveron que dobrar tal concepci\u00f3n en dous hemisferios conc\u00e9ntricos, calculando o raio da superficie terrestre en 30.000\u00a0km. Non se sabe como deduciran tales dimensi\u00f3ns. A Terra foi o resultado do c\u00e1lculo da curvatura de cada grao da s\u00faa circunferencia.\nDende o s\u00e9culo II chegan a unha concepci\u00f3n totalmente esf\u00e9rica, a partir da cal inventan a esfera armilar, formada por regras anulares de c\u00e1lculo e medida, que representan o aparente curso celestial das estrelas, vista dende a Terra. Este instrumento foi asumido polos cient\u00edficos europeos dous s\u00e9culos despois. A visi\u00f3n c\u00f3smica chinesa desenvolveuse a\u00ednda m\u00e1is, explicando que o universo era unha especie de ovo (\u00e9 dicir, unha forma case el\u00edptica de revoluci\u00f3n, semellante \u00e1 concepci\u00f3n sumeria do universo) a xema do cal era a Terra, a\u00ednda que a situaban no centro, soa e pequena, e non nun foco da el\u00edptica ou ovoide. Estes descubrimentos, que podemos considerar confucianos, foron alterados dende a visi\u00f3n tao\u00edsta, segundo a cal a consecuencia da contradici\u00f3n entre o movemento e o inmobilismo, o yin e o yang, e o Absoluto (ou o Infinito, con sentido c\u00f3smico xerador, no Tai Chi chin\u00e9s) o universo estaba formado por lume, terra, metal, auga e madeira, mutuamente xeradores e aniquiladores, e que, por todo iso, era amorfo, infinito e superficial, oco por dentro. Ambas as d\u00faas concepci\u00f3ns coinciden parcialmente coas actuais, a\u00ednda que non foron capaces de lograr un intercambio integrador, unific\u00e1ndoas.\nEn 336, Ju Jsi determinou a precesi\u00f3n de equinoccios nun grao cada 50 anos. En 635 conclu\u00edron que a cola do cometa sempre apunta no sentido oposto \u00e1 situaci\u00f3n relativa do Sol. En 1006 observaron unha supernova que se puido ver durante o d\u00eda, cousa que non volveu suceder m\u00e1is. En 1181 rexistraron unha explosi\u00f3n de supernova, da cal se formou a nebulosa do Cangrexo. O fil\u00f3sofo Zhu Xi (1131 - 1200) concibiu o universo a partir dun caos primordial da materia en movemento, a rotaci\u00f3n do cal separaba os elementos. Os m\u00e1is pesados, como a Terra, situ\u00e1ronse no centro e os m\u00e1is lixeiros nos bordos. As\u00ed estableceran unha xerarqu\u00eda, segundo os seus pesos, de estrelas, sol, planetas, l\u00faa, nubes, paxaros, \u00e1rbores, mam\u00edferos, r\u00e9ptiles e insectos reptantes (en chin\u00e9s \"yuan-yuan\", insulto co que chamaron aos b\u00e1rbaros, por iso non sabemos se exist\u00edan hunos ou Chiongnu amarelos ou brancos, ou se confund\u00edan etnias e culturas diferentes, como os t'o-kiu ou turcos, co mesmo nome), etc. \u00c9 de destacar a interrelaci\u00f3n coa concepci\u00f3n budista, a relixi\u00f3n oficial da China dende o s\u00e9culo V.\nCompartillaban o ceo en catro secci\u00f3ns segundo os puntos cardinais. Cada secci\u00f3n inclu\u00eda unha constelaci\u00f3n e cada constelaci\u00f3n sete estrelas."}
{"id": "493866", "revid": "89787", "url": "https://gl.wikipedia.org/wiki?curid=493866", "title": "Augusto Abelaira", "text": "Augusto Jos\u00e9 de Freitas Abelaira, nado en Co\u00edmbra o 18 de marzo de 1926 e finado en Lisboa o 4 de xullo de 2003, foi un profesor, novelista, dramaturgo, tradutor e xornalista portugu\u00e9s.\nA s\u00faa obra foi influenciada pola est\u00e9tica neorrealista que une as novelas hist\u00f3rico-materialistas e as novelas psicol\u00f3xicas.\nBiograf\u00eda.\nOrixinario de An\u00e7\u00e3, naceu en Co\u00edmbra, fregues\u00eda da S\u00e9 Nova, distrito de Co\u00edmbra, en 1926. Mudouse a\u00ednda mozo para a cidade do Porto, t\u00e9ndose licenciado en Ciencias Hist\u00f3rico-Filos\u00f3ficas pola Facultade de Letras da Universidade de Lisboa. Foi profesor universitario mais deixouno para se dedicar ao xornalismo e \u00e1 literatura.\nParticipou activamente na loita contra o r\u00e9xime de Salazar, integr\u00e1ndose en movementos estudant\u00eds de oposici\u00f3n, participando activamente na distribuci\u00f3n de panfletos. Tras a d\u00e9cada de 1930 pasou a utilizar a iron\u00eda como a s\u00faa principal arma, creando personaxes con aversi\u00f3n \u00e1 pol\u00edtica de esquerda e \u00e1 hipocris\u00eda, empe\u00f1ados en causas como o Movemento de Unidade Democr\u00e1tica e a oposici\u00f3n ao Plan Marshall.\nNa d\u00e9cada dos 40 colaborou no semanario \"Mundo Liter\u00e1rio\" (1946-1948). Estreouse como autor de novelas no fin da d\u00e9cada de 1950 coa novela \"A cidade das flores\" (1959), un retrato das perplexidades da mocidade do seu tempo en relaci\u00f3n ao totalitarismo de Salazar, desprazando a trama para a Italia a fin de non ser prendido pola PIDE; editada en edici\u00f3n de autor ao rexeit\u00e1rena as editoras por medo \u00e1 polic\u00eda. C\u00f3ntase a historia dunha revolta de estudantes na cidade italiana de Florencia, nos anos trinta, a\u00ednda que \u00e9 doado reco\u00f1ecer a Lisboa e a revolta de estudantes de 1947 na que escritor participara.\nFoi colaborador da revista \"Almanaque\" (1959-1961), publicaci\u00f3n con redacci\u00f3n coordinada por Jos\u00e9 Cardoso Pires e grafismo de Sebasti\u00e3o Rodrigues, onde colaboraron, entre outros, Lu\u00eds de Sttau Monteiro, Alexandre O'Neill e Jo\u00e3o Abel Manta, e colaborou igualmente no J\"ornal do Caso Rep\u00fablica\" (1975) de Raul R\u00eago.\nFoi detido en 1965 por atribu\u00edr, como presidente do xurado, o \"Grande Pr\u00e9mio da Novel\u00edstica da Sociedade Portuguesa de Escritores\" ao angolano Jos\u00e9 Luandino Vieira (tam\u00e9n preso no Tarrafal), polo seu libro de contos, \"Luuanda\".\nTraballou como tradutor e como xornalista no \"Di\u00e1rio Popular\", no J\"ornal de Letras\" e no \"S\u00e9culo\". Entre 1977 e 1978, foi director de programas da RTP e das revistas \"Seara Nova\" e \"Vida Mundial\".\nO 9 de xu\u00f1o de 1997, foi agraciado co grao de Comendador da Orde Militar de Sant'Iago da Espada."}
{"id": "493867", "revid": "23204", "url": "https://gl.wikipedia.org/wiki?curid=493867", "title": "Gordon Allport", "text": "Gordon Willard Allport, nado en Montezuma (Indiana) o 11 de novembro de 1897 e finado en Cambridge (Massachusetts) o 9 de outubro de 1967, foi un psic\u00f3logo estadounidense. Allport foi un dos primeiros psic\u00f3logos que se centrou no estudo da personalidade, e adoita ser considerado como unha das figuras fundadoras da psicolox\u00eda da personalidade. Contribu\u00edu \u00e1 formaci\u00f3n das escalas de valores e rexeitou tanto a achega psicanal\u00edtica \u00e1 personalidade, que coidaba que era habitualmente demasiado profundamente interprestativa, e a achega condutista, que coidaba que non proporcionaba interpretaci\u00f3ns suficientemente fondas a partir dos seus datos. En vez destas achegas populares, desenvolveu unha teor\u00eda ecl\u00e9ctica baseada nos atributos. Enfatizou a unicidade de cada individuo, e a importancia do contexto presente, oposto \u00e1 historia pasada, para entender a personalidade.\nAllport tivo unha importancia profunda e duradeira no campo da psicolox\u00eda, mesmo a pesar de que a s\u00faa obra \u00e9 citada moito menos habitualmente que a doutras figuras c\u00e9lebres. Parte da s\u00faa influencia procede da s\u00faa facilidade para explorar e conceptualizar temas importantes e interesantes (rumores, prexu\u00edzos, relixi\u00f3n, atributos). Outra parte da s\u00faa influencia prov\u00e9n das impresi\u00f3ns profundas e duradeiras que deixou nos seus estudantes durante a s\u00faa longa carreira como profesor, moitos deles tam\u00e9n con importantes carreiras na psicolox\u00eda. Entre o seu alumnado estiveron Jerome S. Bruner, Anthony Greenwald, Stanley Milgram, Leo Postman, Thomas Pettigrew e M. Brewster Smith. O seu irm\u00e1nr Floyd Henry Allport, foi profesor de psicolox\u00eda social e pol\u00edtica na Maxwell School of Citizenship and Public Affairs da Universidade de Syracuse entre 1924 e 1956, e profesor visitante na Universidade de California, Berkeley. Un informe da \"Review of General Psychology\" publicado en 2002, situou a Allport como o 11.\u00ba psic\u00f3logo m\u00e1is citado do s\u00e9culo XX."}
{"id": "493868", "revid": "47401", "url": "https://gl.wikipedia.org/wiki?curid=493868", "title": "Gordon Willard Allport", "text": ""}
{"id": "493869", "revid": "23204", "url": "https://gl.wikipedia.org/wiki?curid=493869", "title": "Julie Walters", "text": "Dame Julia Mary Walters, CBE, nada en Birmingham o 22 de febreiro de 1950, \u00e9 unha actriz e novelista brit\u00e1nica, d\u00faas veces candidata ao \u00d3scar e seis veces ga\u00f1adora do premio da BAFTA, en cinema e televisi\u00f3n.\nTraxectoria.\nPrimeiros anos.\nJulia Mary Walters naceu no St Chad's Hospital na zona de Edgbaston de Birmingham, filla de Mary Bridget, carteira descendente de irlandeses, e de Thomas Walters, construtor e decorador. Walters asistiu \u00e1 Holly Lodge Grammar School para rapzas de Smethwick en Holly Lane, a\u00ednda que a expulsaron debido ao seu mal comportamento. Preparouse para ser enfermeira no Hospital Queen Elizabeth de Birmingham, despois de traballar dezaoito meses. O seu primeiro mozo marchou a Manchester para estudar sociolox\u00eda e, pouco despois Walters decidiu renunciar \u00e1 s\u00faa carreira como enfermeira para converterse en actriz e vivir con el en Manchester, onde estudou na English and Drama at Manchester Polytechnic con bos resultados. Al\u00ed tivo de compa\u00f1eiro o actor Pete Postlethwaite. Nunha entrevista con Alison Oddey, Walters dixo sobre a s\u00faa escolaridade:\n1978-1999.\nWalters comezou a facerse famosa como compa\u00f1eira ocasional da c\u00f3mica Victoria Wood, que co\u00f1eceu en Manchester. Primeiro traballaron no espect\u00e1culo de revista \"In At The Death\" (1978), \u00e1 que seguiu a adaptaci\u00f3n televisiva de Wood interpretando a \"Talent\". Despois pasaron a aparecer na s\u00faa propia serie de televisi\u00f3n para o canal Granada Television, \"Wood and Walters\", en 1982. Durante os seguintes anos volveron a traballar xuntas en varias ocasi\u00f3ns.\nDespois de debutar nos escenarios londinienses con \"Educating Rita\", Walters traballou no circu\u00edto de teatro rexional (inclu\u00eddo o Everyman Theatre de Liverpool), na comedia de situaci\u00f3n e no cabar\u00e9. O seu primeiro papel de televis\u00f3n serio foi no cl\u00e1sico \"Boys from the Blackstuff\" en 1982, e posteriormente entrou no cinema cunha candidatura ao \u00d3scar, un BAFTA \u00e1 mellor actriz e un Globo de Ouro pola s\u00faa interpretaci\u00f3n na adaptaci\u00f3n cinematogr\u00e1fica do \u00e9xito do West End \"Educating Rita\" (1983), onde compartiu protagonismo con Michael Caine. En 1991 protagonizou con Liza Minnelli \"Stepping Out\", que inclu\u00eda contribuci\u00f3ns no gui\u00f3n de Victoria Wood e Alan Bennett.\nDende 2000.\nWalters ga\u00f1ou numerosos premios e foi nomeada Oficial da Orde do Imperio Brit\u00e1nico (OBE) en 1999 e Comandante da Orde do Imperio Brit\u00e1nico (CBE) en 2008 polos seus servizos ao drama. En 2001, ga\u00f1ou un premio Olivier pola s\u00faa participaci\u00f3n en \"All My Sons\", de Arthur Miller. Walters recibiu a s\u00faa segunda candidatura ao \u00d3scar e un novo premio da BAFTA polo seu papel de profesora de ballet en \"Billy Elliot\" (2000). En 2002, ga\u00f1ou o premio da BAFTA \u00e1 mellor actriz de televisi\u00f3n pola s\u00faa interpretaci\u00f3n da nai de Paul Reiser en \"My Beautiful Son\" (2001).\nAdemais interpretou a Molly Weasley na serie de filmes sobre Harry Potter, que se converteron nun grande \u00e9xito de p\u00fablico.\nEn 2006, Walters quedou cuarta nunha enquisa de ITV dun total de cincuenta estrelas. Ese mesmo ano interpretou o papel principal na produci\u00f3n para ITV \"Driving Lessons\" xunto con Rupert Grint (que interpretou o seu fillo nos filmes de Harry Potter). Despois obtivo o papel protagonista na adaptaci\u00f3n da BBC de \"The Ruby in the Smoke\", de Phillip Pullman. No ver\u00e1n de 2006 publicou a s\u00faa primeira novela, \"Maggie's Tree\".\nEn 2008 apareceu na comedia \"Mamma Mia!\", o seu segundo gran papel musical despois de \"Acorn Antiques\". Tam\u00e9n interpretou a Mary Whitehouse na produci\u00f3n da BBC \"The Mary Whitehouse Story\", inspirada na vida real da co\u00f1ecida activista brit\u00e1nica.\nVida persoal.\nA relaci\u00f3n de Walters con Grant Roffey, axente da Automobile Association (AA), comezou de forma turbulenta. A parella tivo unha filla, Maisie Mae Roffey, nada Westminster en 1988, mais non casaron ata 1997, cando marcharon a Nova York. A parella vive nunha granxa org\u00e1nica dirixida por Roffey preto Plaistow (West Sussex).\nO 4 de agosto de 2008 revelouse que cando era nova, Walters e outras tres rapazas foron secuestradas por un desco\u00f1ecido que abusou sexualmente delas: \u00abIntentou meternos nunha casa en ru\u00ednas, e tocoume [dixo ela]. Foi un signo de asalto sexual\u00bb. Walters fala detalladamente do que ocorreu na s\u00faa autobiograf\u00eda \"That's Another Story\".\nWalters foi diagnosticada con cancro de intestino en fase III en 2018. Tras ser sometida a cirurx\u00eda e quimioterapia entrou en remisi\u00f3n. Por\u00e9n, a s\u00faa recuperaci\u00f3n supuxo que fose eliminada dalgunhas escenas de \"The Secret Garden\" e que non puidese asistir \u00e1 estrea de \"Mamma Mia! Here We Go Again\"."}
{"id": "493870", "revid": "4482", "url": "https://gl.wikipedia.org/wiki?curid=493870", "title": "Ulla - Deza", "text": ""}
{"id": "493872", "revid": "23204", "url": "https://gl.wikipedia.org/wiki?curid=493872", "title": "Once Upon A Time in Hollywood", "text": ""}
{"id": "493873", "revid": "98629", "url": "https://gl.wikipedia.org/wiki?curid=493873", "title": "Lago Qinghai", "text": "O lago Qinghai ou Ch'inghai, tam\u00e9n co\u00f1ecido por outros nomes, \u00e9 o maior lago da China. Situado nunha conca endorreica na provincia de Qinghai, \u00e1 que d\u00e1 o seu nome, est\u00e1 clasificado como lago salgado alcalino. O lago flutuou bastante en tama\u00f1o, reduc\u00edndose moito no s\u00e9culo XX, mais aumentando a partir de 2004. Ten unha superficie de 4317\u00a0km\u00b3, unha profundidade media de 21\u00a0m e unha profundidade m\u00e1xima en 2008 de 25,5\u00a0m.\nXeograf\u00eda.\nO lago Qinghai sit\u00faase a un cen quil\u00f3metros de Xining nunha bac\u00eda da chaira tibetana, a 3205\u00a0m sobre o nivel do mar. Ao lago chegan vinte e tres r\u00edos e regatos, a maior\u00eda deles estacionarios. Cinco correntes permanentes proporcionan o 80% do fluxo total. A afluencia relativamente baixo e as taxas altas de evaporaci\u00f3n volveron o Qinghai salino e alcalino; ten aproximadamente 14 partes por millar de sal e un pH de 9,3.\nNa punta da pen\u00ednsula situada na parte occidental do lago est\u00e1n as illas dos Cormor\u00e1ns e dos Ovos, co\u00f1ecidas como illas dos Paxaros.\nO lago Qinghai illouse do r\u00edo Amarelo hai aproximadamente 150\u00a0000\u00a0anos. Incrementou a s\u00faa salinidade e basicidade ende principios do Holoceno."}
{"id": "493876", "revid": "89787", "url": "https://gl.wikipedia.org/wiki?curid=493876", "title": "Kari-gurashi no Arietti", "text": " \u00e9 un filme xapon\u00e9s de animaci\u00f3n do ano 2010 dirixido por Hiromasa Yonebayashi, no seu debut como director, animado por Studio Ghibli para Nippon Television Network, Dentsu, Hakuhodo DY Media Partners, Walt Disney Japan, Mitsubishi, Toho e Wild Bunch, e distribu\u00eddo por Toho. A novela foi adaptada nun gui\u00f3n por Hayao Miyazaki e Keiko Niwa, e est\u00e1 baseada en \"The Borrowers\" de Mary Norton, que conta a historia dunha familia de xente pequerrecha que vive dentro dos muros e baixo o chan dunha casa e que toman prestadas cousas dos humanos para sobrevivir. O filme est\u00e1 protagonizado por Mirai Shida, Ryunosuke Kamiki, Shinobu Otake, Keiko Takeshita, Tatsuya Fujiwara, Tomokazu Miura e Kirin Kiki."}
{"id": "493877", "revid": "5863", "url": "https://gl.wikipedia.org/wiki?curid=493877", "title": "Manuel Mar\u00eda Carreira", "text": ""}
{"id": "493878", "revid": "89787", "url": "https://gl.wikipedia.org/wiki?curid=493878", "title": "SARSr-CoV", "text": "O SARSr-CoV (do ingl\u00e9s \"Severe acute respiratory syndrome-related coronavirus\" ou coronavirus relacionado coa s\u00edndrome respiratoria aguda grave \u00e9 unha especie de coronavirus que infecta os humanos, morcegos e alg\u00fans outros mam\u00edferos. \u00c9 un virus con envoltura de ARN monocatenario de sentido positivo, que entra nas c\u00e9lulas h\u00f3spede un\u00edndose ao receptor da superficie celular ACE2. \u00c9 un membro do x\u00e9nero \"Betacoronavirus\" e do subx\u00e9nero \"Sarbecoronavirus\".\nEsta especie viral ten varias cepas. D\u00faas cepas deste virus causaron importantes gromos de enfermidades respiratorias graves en humanos: o SARS-CoV (ou SARS-CoV-1), que causou o gromo de 2002-2004 de s\u00edndrome respiratoria aguda grave (SARS), e o SARS-CoV-2, causante da pandemia por coronavirus de 2019\u20132021 da COVID-19. Existen centos de cepas m\u00e1is do SARSr-CoV, ningunha das cales infecta os humanos, sen\u00f3n outros mam\u00edferos. Os morcegos son o seu principal reservorio, e varias cepas foron identificadas nas civetas \"Paradoxurus\"; ditas cepas probablemente son as antepasadas da cepa SARS-CoV.\nO coronavirus relacionado coa SARS foi un dos varios virus identificados pola Organizaci\u00f3n Mundial da Sa\u00fade (OMS) en 2016 como unha causa probable dunha epidemia futura nun novo plan desenvolvido despois da epidemia do virus \u00c9bola para que se fixese unha investigaci\u00f3n urxente e desenvolvementos sobre el antes e durante unha posible epidemia para conseguir tests de diagn\u00f3stico, vacinas e medicinas. A predici\u00f3n f\u00edxose realidade co desencadeamento da pandemia por coronavirus de 2019\u20132021, que estendeu a COVID-19 por todo o mundo.\nClasificaci\u00f3n.\nO coronavirus relaconado coa SARS \u00e9 membro do x\u00e9nero \"Betacoronavirus\" (grupo 2) e do subx\u00e9nero \"Sarbecovirus\" (subgrupo B). Os sarbecovirus, a diferenza dos embecovirus ou alfacoronavirus, s\u00f3 te\u00f1en unha proteinase de tipo papa\u00edna (PLpro) en vez de d\u00faas no marco de lectura aberto ORF1. Determinouse que o SARSr-CoV era unha ramificaci\u00f3n temper\u00e1 dos betacoronavirus base\u00e1ndose nun conxunto conservado de dominios que comparte con este grupo.\nOs morcegos son o principal h\u00f3spede reservorio dos coronavirus relacionados coa SARS. O virus coevolucionou nos morcegos reservorios durante un longo per\u00edodo de tempo. Non foi ata tempos recentes que evolcionaron as cepas de coronavirus relacionados coa SARS e fixeron o salto entre especies desde os morcegos aos humanos, como no caso das cepas SARS-CoV e SARS-CoV-2. Ambas as cepas descenderon dun \u00fanico antepasado, pero fixeron o paso entre especies ata os humanos separadamente. O SARS-CoV-2 non \u00e9 un descendente directo do SARS-CoV. O 17 de marzo de 2020, os cient\u00edficos informaron que o novo virus SARS-CoV-2 se orixinou de forma \"natural\", e non doutro modo.\nXenoma.\nO coronavirus relacionado coa SARS \u00e9 un virus con envoltura de ARN monocatenario de sentido positivo. O seu xenoma \u00e9 dunhas 30\u00a0kb, que \u00e9 un dos maiores entre os virus de ARN. O virus ten 14 marcos de lectura abertos que se solapan nalg\u00fans casos. O xenoma ten unha caparuza 5\u2032 metilada e unha cola 3\u2032 poliadenilada. Hai 265 nucle\u00f3tidos na rexi\u00f3n non traducida 5' (5'UTR) e 342 nucle\u00f3tidos na rexi\u00f3n non traducida 3' (3'UTR).\nA caparuza 5' metilada e a cola 3' poliadenilada permiten que o xenoma de ARN de sentido positivo sexa traducido directamente polos ribosomas da c\u00e9lula h\u00f3spede na entrada viral. O SARSr-CoV \u00e9 similar a outros coronavirus en canto ao comezo da expresi\u00f3n do seu xenoma, que se inicia coa traduci\u00f3n polos ribosomas da c\u00e9lula h\u00f3spede dos seus dous grandes marcos de lectura abertos iniciais (ORFs), 1a e 1b, que producen ambos poliprote\u00ednas.\nCo\u00f1\u00e9cense as funci\u00f3ns de varias prote\u00ednas virais. Os ORFs 1a e 1b codifican a poliprote\u00edna replicase/transcriptase, e os posteriores ORFs 2, 4, 5 e 9a codifican, respectivamente, as catro prote\u00ednas estruturais principais: esp\u00edcula, envoltura, membrana e nucleoc\u00e1pside. Os ORFs posteriores tam\u00e9n codifican oito prote\u00ednas \u00fanicas (de orf3a a orf9b), co\u00f1ecidas como prote\u00ednas accesorias, moitas sen ning\u00fan hom\u00f3logo co\u00f1ecido. As diferentes funci\u00f3ns das prote\u00ednas accesorias non se co\u00f1ecen.\nMorfolox\u00eda.\nA morfolox\u00eda do coronavirus relacionado coa SARS \u00e9 a caracter\u00edstica da familia dos coronavirus. Estes virus son grandes part\u00edculas esf\u00e9ricas pleom\u00f3rficas con proxecci\u00f3ns superficiais bulbosas que forman unha especie de coroa arredor das part\u00edculas v\u00edricas nas micrograf\u00edas electr\u00f3nicas. O tama\u00f1o das part\u00edculas v\u00edricas est\u00e1 entre 80\u201390\u00a0nm. A envoltura do virus en micrograf\u00edas electr\u00f3nicas aparece como un definido par de cubertas densas aos electr\u00f3ns.\nA envoltura viral consta dunha bicapa lip\u00eddica na que est\u00e1n ancoradas as prote\u00ednas da membrana (M), envoltura (E) e esp\u00edcula (S). As prote\u00ednas da espicula orixinan as proxecci\u00f3ns bulbosas da superficie do virus. A interacci\u00f3n das prote\u00ednas da esp\u00edcula co seu receptor da c\u00e9lula h\u00f3spede correspondente \u00e9 fundamental para determinar o tropismo de tecido, a infectividade e o rango de especies \u00e1s que infecta o virus.\nDentro da envoltura hai unha nucleoc\u00e1pside, que est\u00e1 formada por m\u00faltiples copias da prote\u00edna da nucleoc\u00e1pside (N), que est\u00e1n unidas ao ARN xen\u00f3mico monocatanario de sentido positivo (~30 kb) nunha formaci\u00f3n continua de tipo rosario de doas. A envoltura de bicapa lip\u00eddica, as prote\u00ednas de membrana e a nucleoc\u00e1pside protexen o virus cando est\u00e1 f\u00f3ra do h\u00f3pede.\nCiclo vital.\nO coronavirus relacionado coa SARS segue a estratexia de replicaci\u00f3n t\u00edpica dos coronavirus, que se pode dividir nas seguintes fases:\nAdhesi\u00f3n e entrada na c\u00e9lula.\nA uni\u00f3n do coronavirus relacionado coa SARS coa c\u00e9lula h\u00f3spede faise coa mediaci\u00f3n da prote\u00edna da esp\u00edcula e o seu receptor da superficie celular. O dominio de uni\u00f3n ao receptor da prote\u00edna da esp\u00edcula (RBD) reco\u00f1ece e \u00fanese ao receptor, que \u00e9 o enzima convertedor da anxiotensina 2 (ACE2). Despois da adhesi\u00f3n, o virus pode entrar na c\u00e9lula h\u00f3spede por d\u00faas v\u00edas diferentes. A v\u00eda que o virus tome depende da dispo\u00f1ibilidade dunha protease do h\u00f3spede, que \u00e9 a que corta e activa a prote\u00edna da esp\u00edcula unida ao receptor.\nA primeira v\u00eda que pode usar o coronavirus da SARS para entrar na c\u00e9lula h\u00f3spede \u00e9 por endocitose, na que o virus \u00e9 captado nun endosoma. A prote\u00edna da esp\u00edcula unida ao receptor \u00e9 despois activada pola cisteina protease catepsina L dependente de pH do h\u00f3spede. A activaci\u00f3n da prote\u00edna da esp\u00edcula unida ao receptor causa un cambio conformacional e a subseguinte fusi\u00f3n da envoltura viral coa membrana do endosoma.\nAlternativamente, o virus pode entrar na c\u00e9lula h\u00f3spede directamente por clivaxe proteol\u00edtica da prote\u00edna da esp\u00edcula unida ao receptor polas serina proteasess TMPRSS2 ou TMPRSS11D do h\u00f3spede na superficie celular. No coronavirus da SARS, a activaci\u00f3n da parte C-terminal da prote\u00edna da esp\u00edcula desencadea a fusi\u00f3n da envoltura viral coa membrana da c\u00e9lula h\u00f3spede ao inducir cambios conformacionais que non se comprenden totalmente.\nTraduci\u00f3n do xenoma.\nDespois da fusi\u00f3n a nucleoc\u00e1pside pasa ao citoplasma, onde se libera o xenoma viral. O xenoma act\u00faa como un ARN mensaxeiro e os ribosomas da c\u00e9lula traducen dous terzos do xenoma, que se corresponden cos marcos de lectura abertos ORF1a e ORF1b, orixinando d\u00faas grandes poliprote\u00ednas, chamadas pp1a e pp1ab.\nA poliprote\u00edna m\u00e1is grande pp1ab \u00e9 o resultado dun cambio da pauta de lectura ribos\u00f3mica -1 causado pola secuencia escorregante (UUUAAAC) e un pseudon\u00f3 de ARN de augas abaixo no final do marco de lectura abero ORF1a. O cambio de pauta de lectura ribos\u00f3mica permite a traduci\u00f3n continua de ORF1a seguida da de ORF1b.\nAs poliprote\u00ednas conte\u00f1en as s\u00faas propias proteases, PLpro e 3CLpro, que clivan as prote\u00ednas en sitios espec\u00edficos diferentes. A clivaxe da poliprote\u00edna pp1ab orixina 16 prote\u00ednas non estruturais (de nsp1 a nsp16). As prote\u00ednas produto incl\u00faen varias prote\u00ednas de replicaci\u00f3n como unha ARN polimerase ARN dependente (RdRp), unha ARN helicase e unha exorribonuclease (ExoN).\nReplicaci\u00f3n e transcrici\u00f3n.\nVarias prote\u00ednas non estruturais coalescen para formar un complexo multiproteico replicase-transcriptase (RTC). A principal prote\u00edna replicase-transcriptase \u00e9 a ARN polimerase ARN dependente (RdRp). Est\u00e1 directamente implicada na replicaci\u00f3n e transcrici\u00f3n do ARN a partir dunha febra molde de ARN. As outras prote\u00ednas non estruturais do complexo axudan no proceso de replicaci\u00f3n e transcrici\u00f3n.\nA prote\u00edna nsp15 \u00e9 unha 3'-5' exorribonuclease que proporciona fidelidade extra ao proceso de replicaci\u00f3n. A exorribonuclease proporciona unha funci\u00f3n de correcci\u00f3n de probas ao complexo, do cal carece a ARN polimerase ARN dependente. De xeito similar, as prote\u00ednas nsp7 e nsp8 forman unha abrazadeira deslizante hexadecam\u00e9rica que forma parte do complexo, que incrementa grandemente a procesividade da ARN polimerase ARN dependente. Os coronavirus necesitan o incremento da fidelidade e da procesividade durante a s\u00edntese de ARN debido ao seu tama\u00f1o de xenoma relativamente grande en comparaci\u00f3n con outros virus de ARN.\nUnha das principais funci\u00f3ns do complexo replicase-transcriptase \u00e9 transcribir/replicar o xenoma viral. A RdRp \u00e9 mediadora directa da s\u00edntese de mol\u00e9culas de ARN subxen\u00f3micas de sentido negativo a partir do ARN xen\u00f3mico positivo. Isto vai seguido da transcrici\u00f3n destas mol\u00e9culas de ARN subxen\u00f3mico de sentido negativo aos seus correspondentes ARNm de sentido positivo.\nO ARN xen\u00f3mico de sentido positivo replicado conv\u00e9rtee no xenoma da proxenie de virus. Os diversos ARNm m\u00e1is pequenos son transcritos a partir do \u00faltimo terzo do xenoma do virus, que est\u00e1 a continuci\u00f3n dos marcos de lectura ORF1a e ORF1b. Estes ARNm son traducidos \u00e1s catro prote\u00ednas estruturais (S, E, M e N) que formar\u00e1n parte das part\u00edculas de virus da proxenie e tam\u00e9n outras oito prote\u00ednas accesorias (de orf3 a orf9b) que axudan o virus.\nEnsamblaxe e liberaci\u00f3n.\nA traduci\u00f3n do ARN ocorre denrro do ret\u00edculo endoplasm\u00e1tico. As prote\u00ednas estruturais virais S, E e M m\u00f3vense pola v\u00eda secretora no compartimento intermediario de Golgi. Al\u00ed, as prote\u00ednas M dirixen a maior\u00eda das interacci\u00f3ns prote\u00edna-prote\u00edna requirida para a ensamblaxe dos virus despois da s\u00faa uni\u00f3n \u00e1 nucleoc\u00e1pside.\nOs virus da proxenie son liberados do h\u00f3spede por exocitose por medio de ves\u00edculas secretoras."}
{"id": "493879", "revid": "27155", "url": "https://gl.wikipedia.org/wiki?curid=493879", "title": "Coronavirus relacionado coa s\u00edndrome respiratoria aguda grave", "text": ""}
{"id": "493880", "revid": "27155", "url": "https://gl.wikipedia.org/wiki?curid=493880", "title": "Coronavirus relacionado coa SARS", "text": ""}
{"id": "493881", "revid": "27155", "url": "https://gl.wikipedia.org/wiki?curid=493881", "title": "Severe acute respiratory syndrome-related coronavirus", "text": ""}
{"id": "493884", "revid": "25871", "url": "https://gl.wikipedia.org/wiki?curid=493884", "title": "Shingeki no Kyojin (anime)", "text": " \u00e9 unha serie anime xaponesa, unha adaptaci\u00f3n do manga hom\u00f3nimo creado por Hajime Isayama. Est\u00e1 ambientado nun mundo onde a humanidade vive dentro de cidades arrodeadas por xigantescos muros por mor dos Tit\u00e1ns, enormes seres humanoides que devoran humanos sen unha raz\u00f3n aparente. A historia conta as aventuras de Eren Yeager e os seus amigos Mikasa Ackerman e Armin Arlert, cuxas vidas cambian para sempre despois de que un Tit\u00e1n Colosal rompe o muro da cidade onde viven. Xurando vingarse e querendo recuperar o mundo ocupado polos Tit\u00e1ns, Eren e os seus amigos \u00fanense \u00e1 Unidade de Reco\u00f1ecemento, un grupo de soldados de elite que loita contra os Tit\u00e1ns."}
{"id": "493886", "revid": "98629", "url": "https://gl.wikipedia.org/wiki?curid=493886", "title": "Along Came a Spider (filme)", "text": "Along Came a Spider \u00e9 un filme estadounidense de 2001 dirixido por Lee Tamahori. \u00c9 o segundo t\u00edtulo da serie de \"Alex Cross\" e \u00e9 a secuela do filme de 1997 \"Kiss the Girls\", con Morgan Freeman retomando o seu papel como o detective Alex Cross. O gui\u00f3n \u00e9 obra de Marc Moss e foi adaptado a partir da novela hom\u00f3nima de 1993 de James Patterson, mais moitos dos elementos claves do libro foron eliminados de maneira controvertida. O filme recibiu cr\u00edticas negativas, mais foi un \u00e9xito de recadaci\u00f3n."}
{"id": "493889", "revid": "89787", "url": "https://gl.wikipedia.org/wiki?curid=493889", "title": "Xard\u00edn de S\u00e3o Pedro de Alc\u00e2ntara", "text": "O xard\u00edn de S\u00e3o Pedro de Alc\u00e2ntara \u00e9 un xard\u00edn situado en Lisboa, na fregues\u00eda da Miseric\u00f3rdia. Foi constru\u00eddo en 1864, en dous socalcos.\nHistoria.\nO proxecto orixinal rem\u00f3ntase ao s\u00e9culo XVIII, cando o rei Xo\u00e1n V de Portugal mandou constru\u00edr unha muralla con 20 metros de altura nos terreos de S\u00e3o Pedro de Alc\u00e2ntara con vista a crear unha \"Nai de Auga\" \u2013 un dep\u00f3sito monumental que prolongar\u00eda o acueduto das das Augas Livres at\u00e9 \u00e1 Gra\u00e7a. No entanto, o terremoto de 1755 impuxo outras prioridades e os terreos pasaron a servir de vertedoiro de animais mortos que eran lanzados da muralla para abaixo.\nS\u00f3 en 1830, hai a primeira tentativa de usar o bald\u00edo por parte da Garda Real da Polic\u00eda que, tendo o cuartel moi pr\u00f3ximo, fixo do espazo a s\u00faa \u201chorta\u201d. S\u00f3 cinco anos m\u00e1is tarde o concello de Lisboa, trala vitoria do liberalismo e da recuperaci\u00f3n dos poderes executivos, converteu o espazo nun xard\u00edn p\u00fablico.\nDescrici\u00f3n.\nTen unha \u00e1rea de 0,6 ha. Sit\u00faase na R\u00faa de S\u00e3o Pedro de Alc\u00e2ntara, preto do Bairro Alto. O xard\u00edn ten un pequeno lago e un miradoiro, que ofrece unha impo\u00f1ente vista da zona leste de Lisboa, albisc\u00e1ndose parte da zona Baixa de Lisboa e da marxe sur do r\u00edo Texo.\nExiste un mapa feito de azulexos xunto \u00e1 balaustrada, que axuda a identificar alg\u00fans lugares de Lisboa. O panorama est\u00e9ndese desde as murallas do castelo de San Xurxo rodeado polas \u00e1rbores e a catedral de Lisboa (s\u00e9culo XII), at\u00e9 \u00e1 igrexa da Penha de Fran\u00e7a do s\u00e9culo XVIII, ao noroeste. Tam\u00e9n \u00e9 vis\u00edbel o grande complexo da igrexa da Gra\u00e7a, mentres que a fregues\u00eda de S\u00e3o Vicente de Fora \u00e9 reco\u00f1ec\u00edbel polas torres sim\u00e9tricas arredor da fachada branca.\nPara chegar at\u00e9 ao miradoiro p\u00f3dese optar por subir a calzada da Gloria ou ent\u00f3n subir polo ascensor da Gloria. No xard\u00edn, o monumento de autor\u00eda de Costa Motta (t\u00edo), erguido en 1904, representa a Eduardo Coelho, fundador do xornal portugu\u00e9s \"Di\u00e1rio de Not\u00edcias\"."}
{"id": "493892", "revid": "25871", "url": "https://gl.wikipedia.org/wiki?curid=493892", "title": "Fei Junlong", "text": "Fei Junlong, nado en Suzhou (provincia de Jiangsu) o 5 de maio de 1966, \u00e9 un astronauta chin\u00e9s que formou parte da misi\u00f3n Shenzhou 6.\nTraxectoria.\nFei Junlong na Novena Escola de Aviaci\u00f3n e na Primeira Facultade de Voo de Changchung. Voou na misi\u00f3n Shenzhou 6 como comandante, pasando 4,81 d\u00edas no espazo."}
{"id": "493894", "revid": "88215", "url": "https://gl.wikipedia.org/wiki?curid=493894", "title": "Arturo Rial", "text": "Arturo Rial Tub\u00edo, nado en Noia en 1956, \u00e9 un expiloto galego de rally. Ga\u00f1ou tres veces o Campionato de Galicia de Rally (en 1989, 1991 e 1993).\nTraxectoria.\nComezou a competir cun Ford Fiesta, co que disputou varias probas do Campionato de Galicia, e logo correu media tempada cun Renault 5 GT Turbo. Pero a marca coa que logrou os seus maiores \u00e9xitos foi Citro\u00ebn, chegando a ser piloto oficial desta.\nCun Citro\u00ebn AX Sport proclamouse campi\u00f3n galego en 1989, 1991 e 1993, anos nos que tivo como rivais m\u00e1is importantes a Germ\u00e1n Castrill\u00f3n e Manuel Senra. Ademais en 1989 ga\u00f1ou o Challenge Citro\u00ebn do Campionato de Espa\u00f1a. En 1994 comezou a competir cun Citro\u00ebn ZX 16V, co que ga\u00f1ou o Rally Botafumeiro de 1994 e co que correu ata 1998, cando pasou a pilotar un Citro\u00ebn Saxo VTS, ata a s\u00faa retirada en 2001.\nDurante a s\u00faa carreira tivo varios copilotos, entre eles Wenceslao Blanco, Juan Brun, Mario Pazos, Juan Carlos Arias e Luis Fern\u00e1ndez."}
{"id": "493895", "revid": "88215", "url": "https://gl.wikipedia.org/wiki?curid=493895", "title": "Arturo Rial Tub\u00edo", "text": ""}
{"id": "493896", "revid": "5863", "url": "https://gl.wikipedia.org/wiki?curid=493896", "title": "Casta\u00f1azo Rock", "text": "O Casta\u00f1azo Rock \u00e9 un festival musical, principalmente de rock galego e en galego, que se celebra en Chantada en datas pr\u00f3ximas ao magosto.\nHistoria.\nA s\u00faa primeira edici\u00f3n celebrouse en 1994 baixo o nome de Festa Xoven, a\u00ednda que axi\u00f1a adoptar\u00eda o nome que a\u00ednda se mant\u00e9n hoxe. Naquel primeiro concerto participaron Heredeiros da Crus, Skornabois, Os Diplom\u00e1ticos de Monte-Alto, Os Papaqueixos, Os Tabern\u00edcolas, Os Impresentables e Os Bochechi\u00f1as. Ao seu remate as distintas bandas asinaron o Manifesto de Viana.\nO festival deixar\u00e1 de celebrarse a partir da s\u00faa cuarta edici\u00f3n, no 1997, por causas como o escaso apoio institucional por parte do Concello de Chantada, desde onde se lle chegou a cualificar de \"m\u00fasica blasfema\".\nNo 2007 a Asociaci\u00f3n Cultural O Casta\u00f1azo recupera a s\u00faa organizaci\u00f3n co V Casta\u00f1azo Rock, que a partir do ano 2013 eliminar\u00e1 a numeraci\u00f3n romana do nome."}
{"id": "493899", "revid": "98629", "url": "https://gl.wikipedia.org/wiki?curid=493899", "title": "Konstantin Feoktistov", "text": "Konstantin Petrovich Feoktistov (\u041a\u043e\u043d\u0441\u0442\u0430\u043d\u0442\u0438\u043d \u041f\u0435\u0442\u0440\u043e\u0432\u0438\u0447 \u0424\u0435\u043e\u043a\u0442\u0438\u0441\u0442\u043e\u0432 en ruso), nado en Voronezh o 27 de febreiro de 1926 e finado o 21 de novembro de 2009, foi un cosmonauta sovi\u00e9tico que formou parte da misi\u00f3n Voskhod 1.\nTraxectoria.\nTras participar na segunda guerra mundial, Feoktistov graduouse na Escola T\u00e9cnica Superior Bauman de Moscova en 1949. En 1964 participou na primeira misi\u00f3n tripulada con varios compo\u00f1entes a bordo, a Voskhod 1, na que pasou pouco m\u00e1is dun d\u00eda no espazo. Douturouse en f\u00edsica en 1967 e foi dese\u00f1ador xefe de naves tripuladas baixo o mando de Korolev. M\u00e1is tarde exerceu de profesor ata a s\u00faa xubilaci\u00f3n. Un cr\u00e1ter lunar leva o seu nome."}
{"id": "493902", "revid": "1131", "url": "https://gl.wikipedia.org/wiki?curid=493902", "title": "Real Club N\u00e1utico de Portos\u00edn", "text": ""}
{"id": "493906", "revid": "35560", "url": "https://gl.wikipedia.org/wiki?curid=493906", "title": "Lois de Borgo\u00f1a", "text": ""}
{"id": "493907", "revid": "27155", "url": "https://gl.wikipedia.org/wiki?curid=493907", "title": "Coronavirus da SARS", "text": ""}
{"id": "493908", "revid": "4817", "url": "https://gl.wikipedia.org/wiki?curid=493908", "title": "Christopher Ferguson", "text": "Christopher J. \"Fergy\" Ferguson, nado en Filadelfia o 1 de setembro de 1961, \u00e9 un astronauta estadounidense retirado que formou parte das misi\u00f3ns STS-115, STS-135 e STS-126.\nTraxectoria.\nFerguson graduouse en enxe\u00f1er\u00eda mec\u00e1nica pola Universidade Drexel en 1984 e \u00e9 m\u00e1ster en enxe\u00f1er\u00eda aeron\u00e1utica Escola Naval de Posgraduados en 1991. Entrou en servizo na Mari\u00f1a Estadounidense en 1986, servindo no portaaeronaves USS Forrestal ata que en 1995 entrou como instrutor na Escola Naval de Pilotos de Proba.\nFoi seleccionado pola NASA como astronauta en agosto de 1998, participando nas misi\u00f3ns STS-115, STS-135 e STS-126 e pasando un total de 40,42 d\u00edas no espazo. Retirouse da NASA en decembro de 2011."}
{"id": "493910", "revid": "5863", "url": "https://gl.wikipedia.org/wiki?curid=493910", "title": "Francisco Manuel Taxes", "text": ""}
{"id": "493911", "revid": "5863", "url": "https://gl.wikipedia.org/wiki?curid=493911", "title": "Concurso de literatura infantil O Facho", "text": ""}
