{"id": "409331", "revid": "25871", "url": "https://gl.wikipedia.org/wiki?curid=409331", "title": "Mercury 13", "text": "Mercury 13 ref\u00edrese a un programa de financiamento privado no cal participaron trece mulleres americanas, \u00e1s cales se lles fixo pasar as mesmas probas fisiol\u00f3xicas que pasaran antes os astronautas selecionados pola NASA o 9 de abril do 1959 para Proxecto Mercury. O termo foi acu\u00f1ado en 1995 polo produtor de Hollywood James Cross por comparaci\u00f3n co termo Mercury Seven, nome dado aos astronautas masculinos seleccionados; con todo, as compo\u00f1entes do grupo Mercury 13 nunca fixeron parte do programa de astronautas da NASA, e ningunha das mulleres que superaron estas probas chegou a facer unha viaxe espacial con esa instituci\u00f3n.\nNo 1960 algunhas mulleres actuaron como grupo de presi\u00f3n ante a Casa Branca e o Congreso para promover a\u00a0inclusi\u00f3n de mulleres no programa espacial como astronautas, mesmo aparecendo antes dun comit\u00e9 do congreso. Clare Boothe Luce escribiu un artigo para \"Life\" criticando a NASA.\nHistoria.\nWilliam Randolph Lovelace II, doutor e tenente primeiro do Corpo M\u00e9dico da Reserva do Ex\u00e9rcito estadounidense axudou a desenvolver as probas para os astronautas da NASA e despois de ter feito este traballo ficou curioso de saber se unha muller poder\u00eda pasar con suceso estas mesmas probas. En 1960, Lovelace escolle a Geraldyn \"Jerrie\" Cobb para experimentar os mesmos desaf\u00edos.\nCobb, xa un piloto de aeroli\u00f1as cumprido, devi\u00f1a a primeira muller americana (e a \u00fanica do Mercury 13) en pasar e superar as tres fases de testeo que se fac\u00eda naqueles tempos aos viaxeiros espaciais estadounidenses. Lovelace e Cobb recrutaron despois 19 mulleres m\u00e1is para continuar co experimento e confirmar que este non fora un caso illado. Trece das 19 mulleres pasaron as mesmas probas que pasaran antes os homes do Mercuy 7. Algunhas foron inhabilitadas debido problemas cardiacos ou doutras \u00edndoles. Os resultados foron anunciados nunha conferencia en Estocolmo, Suecia.\nExperiencia das candidatas.\nTodas as candidatas eran pilotos profesionais de aeronave. Lovelace e Cobb estudaron os rexistros de aproximadamente 700 pilotos mulleres, e non convidaron ningunha con menos de 1000 horas de experiencia de voo. Algunhas delas foron recrutadas da Ninety-Nines, a organizaci\u00f3n feminina de pilotos da cal Cobb era tam\u00e9n membro. Algunhas mulleres enrol\u00e1ronse despois de ouvir sobre a oportunidade por amigos.\nEste grupo de mulleres que Jerrie Cobb chamou o First Lady Astronaut Trainees (FLATs) aceptou o desaf\u00edo de ser probado na investigaci\u00f3n en igualdade de condici\u00f3ns que o resto de astronautas masculinos.\nProbas.\nDado que os doutores non sab\u00edan que tensi\u00f3ns hab\u00edan afrontar os astronautas no espazo, as probas variaron dende a exposici\u00f3n a radiaci\u00f3n X e as t\u00edpicas probas f\u00edsicas a outras m\u00e1is at\u00edpicas coma teren que tragar un tubo de goma para poder analizar os seus xugos g\u00e1stricos. Somet\u00e9ronas a electrocuci\u00f3ns controladas para comprobar os seus reflexos no nervio cubital. Para comprobar a s\u00faa resistenza \u00e1 vertixe, auga case no punto de conxelaci\u00f3n foi introducida nos seus ouvidos at\u00e9 conxelar o ouvido interno para que os doutores puidesen medir o tempo de recuperaci\u00f3n das astronautas. Foron sometidas a outras moitas probas inc\u00f3modas e dif\u00edciles de superar.\nAs 13.\nAs trece pilotos que superaron todas as probas foron:\nJane \"Janey\" Hart foi a candidata de m\u00e1is idade (morreu aos 93 anos) con 41 anos era nai de oito fillos . A m\u00e1is nova foi Wally Funk que contaba 23. Janet e Marion Dietrich son irm\u00e1s xemelgas.\nProbas adicionais.\nAlgunhas mulleres fixeron probas adicionais, Jerrie Cobb, Rhea Hurrle, e Wally Funk foron a Oklahoma City pasar o test da Fase II, consistente en fechalas nun tanque de illamento aboiando en auga morna e facerlles probas psicol\u00f3xicas. Algunha chegou a superar as 9 horas no tanque sen dar mostras de molestia algunha. Por causas familiares e laborais non todas as participantes puideron pasar estas probas adicionais. No canto diso, unha vez Cobb superou a Fase III, (exames aerom\u00e9dicos avanzados usando equipos militares e avi\u00f3ns a reacci\u00f3n) o grupo preparouse para se reunir en Pensacola na Escola Naval de Medicina para seguiren o exemplo. D\u00faas delas abandonaron os seus empregos para poder asistir. Con todo, poucos d\u00edas antes da cita, as mulleres recibiron un telegrama que as informaba da cancelaci\u00f3n deste evento. A mari\u00f1a dos Estados Unidos non permitir\u00eda o uso das s\u00faas instalaci\u00f3ns sen unha petici\u00f3n oficial da NASA. \u00c1s veces al\u00e9gase que Wally Funk tam\u00e9n completou a terceira fase, mais esta afirmaci\u00f3n \u00e9 enganosa, xa que realmente, logo da cancelaci\u00f3n das probas ela procurou formas non oficiais de ir superando as probas aqu\u00ed e acol\u00e1 pola s\u00faa conta. Geraldyn Cobb si aprobou de xeito oficial todos os exercicios de adestramento, sendo clasificada entre o 2% de mellores astronautas.\nAudiencia da Comisi\u00f3n de Discriminaci\u00f3n Sexual.\nJerrie Cobb voou de inmediato direcci\u00f3n Washintong D.C para tentar que o programa de probas fose retomado. Ela e Janey Hart escribiron ao presidente John F. Kennedy e visitaron ao vice-presidente Lyndon B. Johnson. Finalmente, os d\u00edas 17 e 18 de xullo de 1962, o representante Victor Anfuso (D-NY) convocou audiencias p\u00fablicas ante un Subcomit\u00e9 especial da Comisi\u00f3n de Ciencia e Astron\u00e1utica.\nSignificativamente, estas audiencias investigaron o posible caso de discrimaci\u00f3n sexual dous anos antes de que a Lei de dereitos civ\u00eds de 1964 fixera este tipo de discriminaci\u00f3n ilegal nos Estados Unidos.\nCobb e Hart testemu\u00f1aron sobre os beneficios do proxecto de Lovelace mais Jacqueline Cochran, esposa deste e aviadora m\u00e1is prominente da \u00e9poca (foi a primeira muller en superar a barreira do son, entre outras proezas) testemu\u00f1a en contra do progreso da muller neste campo, argumentando que dalg\u00fan xeito a inclusi\u00f3n de mulleres no programa espacial poder\u00eda danar ao proxecto. Os representantes da NASA George Low e os astronautas John Glenn e Scott Carpenter testemu\u00f1aron que, baixo os criterios de selecci\u00f3n da NASA, as mulleres non pod\u00edan cualificar como candidatos a astronautas. Glenn tam\u00e9n dixo que \"o feito de que as mulleres non estean neste eido \u00e9 un feito da nosa orde social\".\nEles afirmaron correctamente que a NASA ti\u00f1a esixido a todos os seus astronautas ser pilotos de combate (as mulleres estaban prohibidas na academia militar, polo que ningunha poder\u00eda ter comprido ese requisito), e ter estudos rematados de enxe\u00f1ar\u00eda (inda que J.Glenn reco\u00f1eceu que foi admitido no Proxecto Mercury sen ter o t\u00edtulo pedido). Mesmo se os membros de Mercury 13 ti\u00f1an por veces m\u00e1is horas no ar que os candidatos masculinos (inda que non en avi\u00f3ns de alto rendemento, xa que llo ti\u00f1an prohibido), a NASA negouse a considerar a concesi\u00f3n dunha equivalencia para as s\u00faas horas en avi\u00f3ns de \u00e9lice. A asistenta executiva do vicepresidente Lindon Johnson, Liz Carpenter, redactou unha carta ao administrador da NASA, James E. Webb, cuestionando eses requisitos, pero Johnson non autorizou que fose enviada e escribiu nela: \"Paremos isto xa!\"\nAtenci\u00f3n dos medios.\nO proxecto de Lovelace obtivo renovada atenci\u00f3n dos medios despois da cosmonauta sovi\u00e9tica Valentina Tereshkova se converter na primeira muller en atinxir o espazo o 16 de xu\u00f1o de 1963. En resposta a isto, Clare Boothe Luce publicou un artigo na revista \"Life\" criticando aos directivos norteamericanos e da NASA. Inclu\u00edndo fotograf\u00edas das trece candidatas finalistas no artigo, fanse p\u00fablicos os nomes destas por primeira vez, inda que algunhas das participantes xa tiveran atenci\u00f3n dos medios previa.\nActualidade.\nO 1 de xullo de 2021, o magnate Jeff Bezos anunciou que a integrante m\u00e1is nova do grupo, Wally Funk finalmente si viaxar\u00e1 \u00f3 espazo, facendo parte da primeira misi\u00f3n tripulada da empresa privada de astron\u00e1utica Blue Origin.\nFoi deste xeito o ser humano de maior idade no espazo, superando \u00f3 astronauta John Glenn, e a \u00fanica integrante das Mercury 13 que finalmente fixo parte dunha tripulaci\u00f3n espacial.\nA veter\u00e1 aviadora ti\u00f1a xa contratada unha viaxe suborbital coa empresa Virgin Galactic."}
{"id": "409334", "revid": "1131", "url": "https://gl.wikipedia.org/wiki?curid=409334", "title": "Facultade de Xeograf\u00eda e Historia da Universidade de Santiago", "text": ""}
{"id": "409335", "revid": "15490", "url": "https://gl.wikipedia.org/wiki?curid=409335", "title": "Almirante Cervera", "text": ""}
{"id": "409337", "revid": "624", "url": "https://gl.wikipedia.org/wiki?curid=409337", "title": "480 a. C.", "text": ""}
{"id": "409338", "revid": "624", "url": "https://gl.wikipedia.org/wiki?curid=409338", "title": "411 a. C.", "text": ""}
{"id": "409339", "revid": "624", "url": "https://gl.wikipedia.org/wiki?curid=409339", "title": "436 a. C.", "text": ""}
{"id": "409340", "revid": "624", "url": "https://gl.wikipedia.org/wiki?curid=409340", "title": "338 a. C.", "text": ""}
{"id": "409341", "revid": "23204", "url": "https://gl.wikipedia.org/wiki?curid=409341", "title": "Arconte basileus", "text": "O Arconte basileus (grego: \u1f0c\u03c1\u03c7\u03c9\u03bd \u0392\u03b1\u03c3\u03b9\u03bb\u03b5\u03cd\u03c2 \"\u00e1rkh\u014dn Basil\u00e9us\") era un cargo pol\u00edtico da Grecia antiga. O termo significa literalmente \"maxistrado rei\".\nNa Atenas cl\u00e1sica o arconte \"basileus\" representaba o \u00faltimo vestixio da monarqu\u00eda. A\u00ednda que gran parte dos poderes desta foran transferidos a outras instituci\u00f3ns como o Are\u00f3pago e posteriormente a Boul\u00e9 e a Eccles\u00eda, o arconte \"basileus\" manti\u00f1a nominalmente a posici\u00f3n m\u00e1is alta na pol\u00edtica ateniense, xunto co arconte ep\u00f3nimo e o polemarca. O arconte \"basileus\" era o encargado de supervisar a organizaci\u00f3n dos ritos relixiosos.\nOrixinalmente o arconte \"basileus\" era elixido de entre a aristocracia ateniense (os Eup\u00e1tridas) cada dez anos. Despois do -683 o cargo era mantido unicamente por un ano, e tras as reformas de Sol\u00f3n, era elixido de entre os atenienses m\u00e1is adi\u00f1eirados ou \"Pentakosiomedimnoi\" (\u03a0\u03b5\u03bd\u03c4\u03b1\u03ba\u03bf\u03c3\u03b9\u03bf\u03bc\u03ad\u03b4\u03b9\u03bc\u03bd\u03bf\u03b9). Despois do -487\u00a0 os arcontados eran elixidos por sorteo.\nCrese que a muller do arconte \"basileus\" ou \"Basilinna\" ti\u00f1a que se desposarse e ter relaci\u00f3ns con Dionisos durante un festival no \"Bukoleion\" de Atenas para garantir a seguridade da pole, pero desco\u00f1\u00e9cese en que consist\u00eda a cerimonia."}
{"id": "409343", "revid": "23204", "url": "https://gl.wikipedia.org/wiki?curid=409343", "title": "Adi\u00f3s, Mar\u00eda", "text": "Adi\u00f3s, Mar\u00eda \u00e9 a \u00fanica novela de Xohana Torres, publicada por primeira vez en 1971 por Ediciones Galicia do Centro Gallego de Buenos Aires.\nTrama e estrutura.\nXohana Torres ofrece unha vista do mundo desde os ollos de Mar\u00eda, unha rapaza de quince anos que act\u00faa como protagonista-narradora. A novela presenta o mundo interior da rapaza e a s\u00faa interacci\u00f3n co mundo exterior. Ela \u00e9 forzada a madurar prematuramente debido \u00e1 perda de traballo do seu pai, debido \u00e1 supresi\u00f3n dos tranv\u00edas na cidade de Vigo e mentres conta a s\u00faa historia en forma de mon\u00f3logo cumpre quince anos. Durante a lectura aparecen un gran n\u00famero de descrici\u00f3ns que parecen intranscendentes pero reflicten o \u00e1mbito dom\u00e9stico e da vila onde ocorre a narraci\u00f3n reflectindo a clase social traballadora. O emprego do tempo est\u00e1 suxeito \u00e1 percepci\u00f3n da protagonista polo que acaba con partes longas e con moito detalle e tam\u00e9n con algunhas que se reducen a pequenas impresi\u00f3ns. Os feitos seguen unha orde cronol\u00f3xica pois a novela comeza cos pais xa emigrados a Francia e \u00e9 despois cando se volve atr\u00e1s no tempo para compartir cos lectores acontecementos da memoria da narradora.\nA estrutura externa est\u00e1 formada por cap\u00edtulos pero tam\u00e9n se pode falar doutras coma a de Manuel Forcadela, no seu libro sobre a Nova Narrativa Galega distingue d\u00faas partes: antes da marcha dos pais (p.\u00a059) e despois da marcha dos pais. Dentro da segunda parte Maxa fai unha subdivisi\u00f3n (p.\u00a0131): antes do pote do Petrigr\u00ed e despois do pote do Petigr\u00ed.\nPublicaci\u00f3ns.\nA primeira edici\u00f3n foi feita por Ediciones Galicia en Buenos Aires en 1971. En 1976 foi reeditada por Edici\u00f3ns Castrelos. En 1989 foi editada por Galaxia, e un ano despois publicouse outra edici\u00f3n na mesma editorial. En 2001 La Voz de Galicia vendeu \"Adi\u00f3s, Mar\u00eda\" na Biblioteca Galega 120.\nT\u00edtulo.\nO t\u00edtulo describe o proceso polo cal pasa a protagonista ao longo do libro, en que perde o seu nome, \u201cMar\u00eda\u201d, para ser referida como \u201cMaxa\u201d, como explica Ana Garrido Gonz\u00e1lez na s\u00faa interpretaci\u00f3n da obra.\nNeste libro nada \u00e9 arbitrario, e as\u00ed se demostra na elecci\u00f3n do nome \u201cMar\u00eda\u201d. Na tradici\u00f3n cristi\u00e1 todas as mulleres son Mar\u00edas e sobre todo na ditadura franquista eran com\u00fans nomes como Mar\u00eda Lu\u00edsa ou Mar\u00eda Dolores, que reafirmaban o poder da Igrexa, instituci\u00f3n que prescrib\u00eda pautas para o comportamento social das mulleres. Estes patr\u00f3ns de conduta estaban proporcionados por asociaci\u00f3ns como a Secci\u00f3n Femenina e Acci\u00f3n Cat\u00f3lica.\nMaxa \u00e9 a \u201cMar\u00eda Dolorosa\u201d que vive para os demais, deixa de lado o seu futuro, amizades e aspiraci\u00f3ns para axudar a s\u00faa familia e nas cartas aos seus pais, que est\u00e1n en Francia, usa escusas para que non se preocupen. A vida dunha nena estase pouco a pouco a converter no modelo da vi\u00fava franquista que vive encerrada en catro paredes, vai comprar, vai a misa ou visita o cemiterio.\nA protagonista cando fala de si mesma como virxe e muda utiliza o nome Maxa, non Mar\u00eda. Esta duplicidade \u00e9 interesante porque \u201cMar\u00eda Briz\u201d \u00e9 limitado para o uso p\u00fablico e social mentres que \u201cMaxa\u201d \u00e9 para o \u00e1mbito \u00edntimo e privado; este \u00faltimo \u00e9 o nome que se utiliza na maior\u00eda da novela. O uso do nome \u201cMar\u00eda\u201d \u00e9 significado porque aparece en momentos relevantes como cando a s\u00faa profesora, M\u00e1rgara, vai \u00e1 casa dos Briz para dicirlles que \u00e9 moi lista e deber\u00eda continuar estudando abr\u00edndolle a porta ao \u00e1mbito social e laboral que non se lle permite debido \u00e1 situaci\u00f3n familiar. O t\u00edtulo p\u00f3dese referir \u00e1 perda do \u00e1mbito social que converte a Maxa nunha vi\u00fava despois da emigraci\u00f3n dos pais.\nO bildungsroman feminino.\nA novela presenta un \"bildungsroman\" feminino. \"Bildungsroman\" feminino \u00e9 definido como novela que conta a experiencia dunha protagonista na adolescencia (ou incluso antes) ata lograr a madurez. No caso de \"Adi\u00f3s Mar\u00eda\" a protagonista, Maxa, \u00e9 forzada a madurar debido a s\u00faa situaci\u00f3n.\nO status social da protagonista \u00e9 o que a leva a sufrir unha dobre emigraci\u00f3n (a marcha dos pais de Galicia a Francia despois do paso da familia do rural \u00e1 cidade). O resto da familia non axuda a Maxa, pois o av\u00f3 ve a situaci\u00f3n na que se encontra a s\u00faa neta, pero decide non intervir. O irm\u00e1n m\u00e1is vello, Rom\u00e1n, \u00e9 privilexiado por ser home e decide que non se vai facer cargo da familia e mentres tanto a avoa In\u00e9s dille a Maxa que debe quedar na casa, abandonar os seus so\u00f1os, amigas, felicidade para limpar a casa, criar o seu irm\u00e1n m\u00e1is novo e tam\u00e9n os seus av\u00f3s. Maxa describe o mundo con moito realismo a\u00ednda que, coa marcha dos pais, deixa de asistir \u00e1 escola e s\u00f3 sae da casa por obrigaci\u00f3ns, polo que ese mundo descrito por ela, cada vez o co\u00f1ece menos. Outro punto moi importante \u00e9 a idade da protagonista. \u00c9 unha adolescente, e o que a diferencia doutras adolescentes \u00e9 que o seu conflito interno est\u00e1 na ausencia dos pais e, sobre todo, da nai.\nRecepci\u00f3n.\nEn xeral, esta novela conta cunha boa recepci\u00f3n e cr\u00edtica. Alg\u00fans autores destacan que a novela reflicte perfectamente a traxedia da emigraci\u00f3n, que \u00e9 o punto principal da novela. Tam\u00e9n, que a autora, Xohana Torres, se diferencia do estereotipo de escritora galega poeta, intimista e biling\u00fce, para ser considerada un modelo innovador coa s\u00faa novela \"Adi\u00f3s Mar\u00eda\", que marca o nacemento da novela feminista monoling\u00fce en lingua galega. Cabe destacar tam\u00e9n que esta novela \u00e9 unha cr\u00edtica ao franquismo e trata temas como a relixi\u00f3n.\nReco\u00f1ecemento.\nEn 1970 recibiu o Premio Galicia de novela, outorgado polo Centro Gallego de Buenos Aires.\nOutras novelas que acudiron ao certame foron \"O silencio redimido\" (de Silvio Santiago)\", O mes\u00f3n do birollo\" (de Fari\u00f1a Jamardo) e \"Xente ao lonxe\" de Blanco Amor que non foi aceptada.\nO tema da emigraci\u00f3n, desde Rosal\u00eda de Castro ata Xohana Torres.\nO tema da emigraci\u00f3n contado desde unha voz feminina xa sucedeu con Rosal\u00eda de Castro e agora sucede de novo con \"Adi\u00f3s Mar\u00eda.\" C\u00f3mpre facer unha lectura comparada destas d\u00faas autoras como innovadoras e senlleiras do relato da emigraci\u00f3n explicado desde unha voz e experiencias femininas e que constit\u00faen para n\u00f3s o imaxinario de naci\u00f3n. Ambas as d\u00faas tratan este tema como unha inxustiza, algo que tam\u00e9n considerou o pensamento galeguista. Outro tema tratado \u00e9 a vontade da muller de ser un suxeito, rompendo as\u00ed co papel da muller dom\u00e9stica e carente de desexos."}
{"id": "409344", "revid": "22570", "url": "https://gl.wikipedia.org/wiki?curid=409344", "title": "Lonely Woman (composici\u00f3n)", "text": "\"Lonely Woman\" \u00e9 unha composici\u00f3n do m\u00fasico de jazz Ornette Coleman. A gravaci\u00f3n \u00e9 a que abre o \u00e1lbum \"The Shape of Jazz to Come\". Ademais de Coleman ao saxof\u00f3n alto, na gravaci\u00f3n interve\u00f1en Don Cherry \u00e1 corneta, Charlie Haden ao contrabaixo e Billy Higgins \u00e1 bater\u00eda.\nOrixe.\nNunha entrevista con Jacques Derrida, Coleman relata a orixe da composici\u00f3n:\nOutras versi\u00f3ns.\nHaden e Cherry fan unha versi\u00f3n desta composici\u00f3n en \"Old and New Dreams\" (ECM, 1979). Haden interpretouna outra vez en \"Etudes\" (1987) e \"In Angel City\" (1988).\nO pianista John Lewis foi o primeiro en gravar a peza en xaneiro de 1962 co Modern Jazz Quartet para o \u00e1lbum do mesmo t\u00edtulo, que foi unha das primeiras gravaci\u00f3ns en recoller unha composici\u00f3n de Coleman. M\u00e1is tarde, en xullo do mesmo ano, Lewis gravouna outra volta no seu \u00e1lbum \"European Encounter\".\nVersi\u00f3ns vocais, coas letras escritas por Margo Guryan, foron gravadas por Chris Connor (1962), Freda Payne (1964, en \"After the Lights Go Down Low and Much More!!!\") e Carola Standertskj\u00f6ld (1966).\nOutras versi\u00f3ns foron gravadas por:"}
{"id": "409346", "revid": "5863", "url": "https://gl.wikipedia.org/wiki?curid=409346", "title": "Francisco Luis Bern\u00e1rdez", "text": ""}
{"id": "409349", "revid": "56817", "url": "https://gl.wikipedia.org/wiki?curid=409349", "title": "Manolo G\u00f3mez Bur", "text": "Manuel G\u00f3mez L\u00f3pez do Oso, nado en Madrid o 21 de abril de 1917 e finado en Bail\u00e9n o 30 de maio de 1991, foi un actor espa\u00f1ol, fillo do tam\u00e9n actor Vicente G\u00f3mez Bur.\nTraxectoria.\nComezou profesionalmente como actor ao final da guerra civil espa\u00f1ola seguindo os pasos da s\u00faa familia, debutando no escenario en 1939 no x\u00e9nero da revista con obras como \"Do\u00f1a Mariquita de mi coraz\u00f3n\" (1942). En anos sucesivos formou parte das compa\u00f1\u00edas de Ana Adamuz (coa que interpretou en 1944 \"La calumniada\", dos irm\u00e1ns \u00c1lvarez Quintero), Conchita Montes e Isabel Garc\u00e9s, e triunfou no teatro con interpretaci\u00f3ns entre as que destacaron as obras \"Su amante esposa\" (1950), \"Cena de Navidad\" (1951), \"Las dos Virginias\" e \"Devu\u00e9lveme a mi se\u00f1ora\".\nDebutou na pantalla grande en 1951 de mans de Edgar Neville, ao mando do que filmou \"Cuento de hadas\". Foi o primeiro dunha lista de filmes que se achega ao centenar de t\u00edtulos. Actor eminentemente c\u00f3mico, especializouse en personaxes castizos e caracterizados por unha certa inxenuidade, que o converteron nun dos actores m\u00e1is queridos polo p\u00fablico dos anos 60, d\u00e9cada na que se desenvolveu a maior parte da s\u00faa carreira cinematogr\u00e1fica.\nDurante eses anos interveu en filmes tan c\u00e9lebres do cine espa\u00f1ol do momento como \"Las chicas de la Cruz Roja\" (1958), de Rafael J. Salvia, \"El d\u00eda de los enamorados\" (1959), de Fernando Palacios, \"La corista\" (1960), de Jose Maria Elorrieta, \"T\u00fa y yo somos tres\" (1964), de Rafael Gil, \"Tres de la Cruz Roja\" (1961), de Fernando Palacios, \"La ciudad no es para m\u00ed\" (1965), de Pedro Lazaga, \"Amor a la espa\u00f1ola\" (1967), de Fernando Merino, \"Las que tienen que servir\" (1967), de Jos\u00e9 Mar\u00eda Forqu\u00e9, \"Los subdesarrollados\" (1967), de Ricardo Merino,\" Soltera y madre en la vida\" (1969), de Javier Aguirre ou \"Las Ib\u00e9ricas F.C.\" (1971), de Pedro Mas\u00f3.\nEn 1973, protagonizou a serie \"Animales racionales\" para Televisi\u00f3n Espa\u00f1ola.\nA partir dese momento, espazou as s\u00faas intervenci\u00f3ns no cinema para potenciar de novo a s\u00faa carreira teatral, conseguindo \u00e9xitos notables como \"La extra\u00f1a pareja\" (1965), \"El se\u00f1or Adri\u00e1n, el primo\" (1966), \"El inocente\" (1969), \"La sopera\" (1972), \"La venganza de Don Mendo\" (1977), \"Barba Azul y sus mujeres\" (1980) e \"La se\u00f1ora presidenta\" (1982)."}
{"id": "409353", "revid": "98629", "url": "https://gl.wikipedia.org/wiki?curid=409353", "title": "Ferm\u00edn IV", "text": "Ferm\u00edn IV Caballero Elizondo, nado en Monterrey (Nuevo Le\u00f3n) o decembro de 1974, \u00e9 un rapeiro e pastor mexicano, l\u00edder do grupo de Control Machete.\nDiscograf\u00eda.\nColaboraci\u00f3ns"}
{"id": "409354", "revid": "23204", "url": "https://gl.wikipedia.org/wiki?curid=409354", "title": "Occitania (rexi\u00f3n administrativa)", "text": "Occitania (en , en , en ) \u00e9 unha das 13 rexi\u00f3ns que, xunto cos territorios de Ultramar, conforman a Rep\u00fablica Francesa. A s\u00faa capital e cidade m\u00e1is poboada \u00e9 Tolosa, mentres que a segunda cidade m\u00e1is poboada da rexi\u00f3n, Montpellier, ret\u00e9n varias administraci\u00f3ns.\nNo 2015 ti\u00f1a 5 774 185 de habitantes e unha superficie de 72 724\u00a0km\u00b2, sendo a segunda rexi\u00f3n m\u00e1is extensa, por detr\u00e1s de Nova Aquitania. Est\u00e1 localizada \u00f3 sueste do pa\u00eds, limitando \u00f3 norte con Auvernia-R\u00f3dano-Alpes, \u00f3 nordeste con Provenza-Alpes-Costa Azul, \u00f3 leste co golfo de Le\u00f3n (mar Mediterr\u00e1neo), \u00f3 sur con Andorra e Espa\u00f1a e \u00f3 oeste con Nova Aquitania.\nFoi creada pola reforma territorial de 2014 coa fusi\u00f3n das anteriores rexi\u00f3ns de Languedoc-Rosell\u00f3n e Mediod\u00eda-Pireneos e entrou en vigor o 1 de xaneiro do 2016.\nEst\u00e1 dividida en 13 departamentos: Alta Garona, Altos Pireneos, Ari\u00e8ge, Aude, Aveyron, Gard, Gers, H\u00e9rault, Lot, Loz\u00e8re, Pireneos Orientais, Tarn e Tarn e Garona.\nToponimia.\nA rexi\u00f3n tivo dende o 2014 ata mediados do 2016 o nome temporal de \"Languedoc-Rosell\u00f3n-Mediod\u00eda-Pireneos\" (en franc\u00e9s, \"Languedoc-Roussillon-Midi-Pyr\u00e9n\u00e9es\") foi un termo combinado baseado na suma alfabeticamente ordenada dos nomes das antigas rexi\u00f3ns de Languedoc-Rosell\u00f3n e de Mediod\u00eda-Pireneos.\nO 24 de xu\u00f1o de 2016, xusto na data l\u00edmite do 1 de xullo, o Consello Rexional da rexi\u00f3n adoptou o nome de \"Occitania\" (en franc\u00e9s, \"Occitanie\") despois dunha laga consulta p\u00fablica. O nome procede da rexi\u00f3n hist\u00f3rica e ling\u00fc\u00edstica de Occitania, m\u00e1is grande que a nova rexi\u00f3n."}
{"id": "409355", "revid": "6279", "url": "https://gl.wikipedia.org/wiki?curid=409355", "title": "Occitania (rexi\u00f3n)", "text": ""}
{"id": "409356", "revid": "6279", "url": "https://gl.wikipedia.org/wiki?curid=409356", "title": "Languedoc-Rosell\u00f3n-Mediod\u00eda-Pireneos", "text": ""}
{"id": "409357", "revid": "6279", "url": "https://gl.wikipedia.org/wiki?curid=409357", "title": "Languedoc-Roussillon-Midi-Pyr\u00e9n\u00e9es", "text": ""}
{"id": "409358", "revid": "98629", "url": "https://gl.wikipedia.org/wiki?curid=409358", "title": "Eppie Wietzes", "text": "Egbert \"Eppie\" Wietzes nado en Assen (Pa\u00edses Baixos) o 28 de maio de 1938, e finado o 10 de xu\u00f1o de 2020, foi un piloto de automobilismo canadense.\nTraxectoria.\nWietzes emigrou coa s\u00faa familia ao Canad\u00e1 cando ti\u00f1a 12 anos. Participou en dous Grandes Premios do F\u00f3rmula 1, debutando o 27 de agosto de 1967 no Gran Premio do Canad\u00e1 inaugural en Mosport. Retirouse na volta 69 con problemas el\u00e9ctricos pola humidade e foi posteriormente descualificado por recibir asistencia externa. Wietzes tam\u00e9n participou no Gran Premio do Canad\u00e1 de 1974 cun Brabham BT42 alugado pero novamente retirouse cun problema de transmisi\u00f3n. Non logrou puntos de campionato. Wietzes m\u00e1is tarde tivo \u00e9xito na clase F5000 e ga\u00f1ou as Trans-Am Series de 1981. En 1993, entrou no Sal\u00f3n da Fama do automobilismo do Canad\u00e1. \nFoi o piloto do primeiro coche de seguridade da F\u00f3rmula Un, no Gran Premio do Canad\u00e1 de 1973, sacando un coche Porsche 914 \u00e1 pista despois dunha colisi\u00f3n que involucrou a Fran\u00e7ois Cevert e Jody Scheckter. \nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409359", "revid": "1131", "url": "https://gl.wikipedia.org/wiki?curid=409359", "title": "Chief Keef", "text": "Keith Farrelle Cozart, nado en Chicago (Illinois) o 15 de agosto de 1995, \u00e9 un rapeiro, cantante, compositor e produtor estadounidense, m\u00e1is co\u00f1ecido polos seu nome art\u00edstico Chief Keef. Keef vendeu m\u00e1is de 50,000 copias nos Estados Unidos. A partir de finais da d\u00e9cada de 2010, os cr\u00edticos sinalaron a Chief Keef como o proxenitor do subx\u00e9nero drill, sinalando o impacto da s\u00faa m\u00fasica noutros artistas. \nDiscograf\u00eda.\nMixtapes\nColaboraci\u00f3ns"}
{"id": "409360", "revid": "63181", "url": "https://gl.wikipedia.org/wiki?curid=409360", "title": "Kokem\u00e4ki", "text": "Kokem\u00e4ki (en sueco \"Kumo\") \u00e9 unha cidade de Finlandia, situada no oeste do pa\u00eds, na rexi\u00f3n de Satakunta.\nA cidade ti\u00f1a unha poboaci\u00f3n de 7.433 habitantes en 2017, e a s\u00faa superficie \u00e9 de 531,27 km\u00b2, dos cales 50,04\u00a0km\u00b2 son auga. A densidade de poboaci\u00f3n da cidade \u00e9 de 15,45 hab./km\u00b2.\nO Kokem\u00e4enjoki, un r\u00edo de 121 km, transcorre dende o lago Liekovesi, en Pirkanmaa, atravesando Kokem\u00e4ki e desemboca no Golfo de Botnia en Pori. Kokem\u00e4enjoki foi co\u00f1ecida durante moito tempo como unha importante canle, moi co\u00f1ecida polo seu salm\u00f3n, peixe branco e lamprea.\nCidades irmandadas.\nKokem\u00e4ki est\u00e1 irmandada con:"}
{"id": "409361", "revid": "98629", "url": "https://gl.wikipedia.org/wiki?curid=409361", "title": "SD (rapeiro)", "text": "Sadiki Thirston, nado en Chicago (Illinois) o 7 de novembro de 1994, \u00e9 un rapeiro estadounidense, m\u00e1is co\u00f1ecido polos seu nome art\u00edstico SD. O primeiro lanzamento da vida mixtape Life of A Savage descargado m\u00e1is de 48 mil veces en DatPiff.\nDiscograf\u00eda.\nMixtapes"}
{"id": "409362", "revid": "1131", "url": "https://gl.wikipedia.org/wiki?curid=409362", "title": "Facultade de Xeograf\u00eda e Historia da Universidade de Santiago de Compostela", "text": ""}
{"id": "409363", "revid": "5863", "url": "https://gl.wikipedia.org/wiki?curid=409363", "title": "Cuarteto Caramuxo", "text": "O Cuarteto Caramuxo \u00e9 un grupo galego creado en Vigo no ano 1989 que se sit\u00faa no novo folk.\nHistoria.\nO Cuarteto Caramuxo creouse a partir do cuarteto de clarinetes da Orquestra Cl\u00e1sica de Vigo, cun repertorio inicial de m\u00fasica cl\u00e1sica e est\u00e1ndares de jazz e blues. En 1995 participa nun encontro de clarinetistas en Glomel, na Breta\u00f1a francesa. Esa experiencia marca a s\u00faa virada cara a un repertorio tradicional e responde a un desexo de recuperaci\u00f3n de instrumentos que foran habituais nos grupos de m\u00fasica tradicional galega.\nEn 2002 participan no Primeiro concerto expansivo Nunca M\u00e1is organizado pola Plataforma contra a Burla Negra e, froito desa acci\u00f3n cultura reivindicativa, en 2005 crean con Avelino Gonz\u00e1lez o espect\u00e1culo narrativo-musical \"Vento mareiro\". \"No ano 2002, precisamente o 02-02-2002, foi a data na que se convocaron os \u201cConcertos Expansivos\u201d, uns concertos coa finalidade de que xente vinculada coa cultura e coa sensibilidade cr\u00edtica do que estaba acontecendo nese intre (ano do afundimento do Prestige) f\u00edxose unha programaci\u00f3n aut\u00f3noma para mostrar ese berro de protesta. Cando o cuarteto foi pedir o local \u2013o antigo Viva Zapata de Vigo\u2013 para o concerto, resulta que estaba ocupado xa, pero por sorte estaba ocupado por un amigo do grupo, Avelino Gonz\u00e1lez, quen \u00eda a contar contos. Chegaron a un acordo de colaboraci\u00f3n no que o cuarteto musicar\u00eda alg\u00fan conto \u00e1 vez que Avelino o contaba. A experiencia gustou moito, tanto que de a\u00ed sa\u00edu un gran proxecto chamado \"Vento mareiro\" composto por un acorde\u00f3n, tres clarinetes e percusi\u00f3n. Avelino contaba historias do mar e o cuarteto po\u00f1\u00edalle m\u00fasica\".Esta colaboraci\u00f3n reforza o seu interese pola posta en escena, m\u00e1is achegada \u00e1 performance teatral que ao concerto e l\u00e9vaos a concibir outros espect\u00e1culos literario-musicais dirixidos \u00e1 infancia.\nGa\u00f1an o Concurso Folk Cancioneiros da Fundaci\u00f3n Pedro Barri\u00e9 de la Maza e, gravan o seu primeiro disco. Os seus m\u00fasicos xa pasaron por agrupaci\u00f3ns coma a Orquestra Sinf\u00f3nica de Galicia, a Xove Orquestra de Galicia ou a Real Filharmon\u00eda de Galicia. Nos inicios seu repertorio abrangue o jazz e mesmo a m\u00fasica cl\u00e1sica mais finalmente. O seu repertorio m\u00e1is co\u00f1ecido incl\u00fae composici\u00f3ns recollidas nos cancioneiros tradicionais mais tam\u00e9n incl\u00faen pezas de autores contempor\u00e1neos como Nacho Mu\u00f1oz, Ant\u00f3n L. Pulido, Jes\u00fas Gonz\u00e1lez e Ernesto Campos. \nO Cuarteto Caramuxo define as\u00ed o seu proxecto musical: \"Procuramos novos cami\u00f1os musicais coa intenci\u00f3n de ofrecer variedade sen renunciar aos nosos principios de elegancia e bo humor con referencias a m\u00fasicas e ritmos reco\u00f1ecibles\".\nMembros.\nFormaci\u00f3n actual.\nDesde 2015 est\u00e1 integrada por:\nDiscograf\u00eda.\nO seu terceiro traballo (Reviravoltas) incl\u00fae composici\u00f3ns in\u00e9ditas que o music\u00f3logo Xabier Groba atopa na elaboraci\u00f3n da s\u00faa tese de doutoramento, \"O legado musical de Casto Sampedro Folgar (1848-1937): o canto galego de tradici\u00f3n oral\". Tr\u00e1tase de melod\u00edas recollidas nos s\u00e9culos XIX e XX da denominada Colecci\u00f3n Sampedro, e que Xos\u00e9 Filgueira Valverde non inclu\u00edu na edici\u00f3n do \"Cancioneiro popular galego\".\nNo seu segundo traballo actualizan melod\u00edas tradicionais co obxectivo de achegalas ao gusto contempor\u00e1neo e facelas bailables."}
{"id": "409364", "revid": "98629", "url": "https://gl.wikipedia.org/wiki?curid=409364", "title": "Dharius", "text": "Alan Alejandro Maldonado Tamez, nado en Monterrey (Nuevo Le\u00f3n) o 24 de setembro de 1984, \u00e9 un rapeiro mexicano, m\u00e1is co\u00f1ecido polos seus nomes art\u00edsticos Dharius, MC Dharius, DHA e El Tirano. Foi parte do grupo de Cartel de Santa.\nDiscograf\u00eda.\nSolista"}
{"id": "409365", "revid": "89787", "url": "https://gl.wikipedia.org/wiki?curid=409365", "title": "Poly Styrene", "text": "Marianne Joan Elliott-Said, nada en Bromley (Kent) o 3 de xullo de 1957 e finada en Sussex o 25 de abril de 2011, foi unha cantante e compositora inglesa, m\u00e1is co\u00f1ecida como Poly Styrene, \"frontwoman\" da banda de punk rock X-Ray Spex.\nTraxectoria.\nCreceu en Brixton, Londres. De adolescente foi hippy. Aos 15 anos marchou de casa e vagou dun festival musical a outro. En 1975 editou o seu primeiro disco-demo. En 1976, logo de ver un concerto de The Sex Pistols o d\u00eda do seu 19 aniversario, decidiu formar a banda de punk X-Ray Spex.\nEn 1980 gravou un disco en solitario, \"Translucence\". No \u00e1lbum mudou o son de guitarra de X-Ray Spex'spor un son m\u00e1is tranquilo e pr\u00f3ximo ao jazz, que foi descrito como un anticipo das obras posteriores de Everything but the Girl."}
{"id": "409366", "revid": "5863", "url": "https://gl.wikipedia.org/wiki?curid=409366", "title": "Editorial Akal", "text": ""}
{"id": "409369", "revid": "6279", "url": "https://gl.wikipedia.org/wiki?curid=409369", "title": "Medio Campidano", "text": ""}
{"id": "409370", "revid": "85894", "url": "https://gl.wikipedia.org/wiki?curid=409370", "title": "Diego Juan de Ulloa", "text": "Diego Juan de Ulloa, nado en Noceda (San Vitoiro de Ribas de Mi\u00f1o, O Savi\u00f1ao) e finado na mesma aldea o 29 de novembro de 1764, foi un eclesi\u00e1stico ilustrado de familia fidalga.\nTraxectoria.\nUlloa estudou Dereito na Universidade de Bolo\u00f1a, viviu varios anos en Roma, viaxou por Italia e, segundo parece, por Francia, e das s\u00faas viaxes trouxo a Galicia obras de arte e varios lotes de libros coidadosamente anotados. A s\u00faa ampla cultura (foi un dos eclesi\u00e1sticos de orixe galega que m\u00e1is destacaron no plano cultural na Galicia do segundo cuarto do s\u00e9culo XVIII) serviulle para destacar rapidamente en Santiago.\nO papa Clemente XII nomeouno mestrescola da Catedral de Santiago de Compostela, posto do que tomou posesi\u00f3n o 13 de xu\u00f1o de 1733. Converteuse en promotor art\u00edstico do barroco. Foi reitor da Universidade de Santiago de Compostela entre 1751 e 1752 e un dos catro benfeitores da Universidade, cuxas estatuas figuran enriba do p\u00f3rtico de columnas da Facultade de Xeograf\u00eda e Historia. Diego Juan de Ulloa, \u00e1 s\u00faa morte, no testamento, legou a s\u00faa importante biblioteca ao cabido catedralicio.\nO goberno do rei Carlos III encargoulle facer unha experiencia piloto da reforma da ensinanza universitaria. Se ben en 1716, o claustro universitario formulara a necesidade de constru\u00edr \u00abun cuarto para libros\u00bb aproveitando o espazo \u00abque promedia a torre do Colexio de Santiago Alfeo e o de San Xerome\u00bb, Ulloa solicitou a Carlos III permiso para constru\u00edr un novo edificio dedicado exclusivamente \u00e1 Universidade e aos colexiais. O rei non concedeu dito permiso, se ben a expulsi\u00f3n dos xesu\u00edtas en 1767 implicou que ficase baleiro o seu convento (colexio e noviciado). O 9 de agosto de 1769 o rei expediu unha Real C\u00e9dula pola que determina o traslado da Universidade e do Colexio de San Xerome ao convento-colexio dos xesu\u00edtas. O colexio da Compa\u00f1\u00eda ocupaba un amplo espazo intramuros entre a porta de Mazarelos e o torre\u00f3n de San Fiz de Solovio, soar onde se constru\u00edu a Universidade. E foi as\u00ed como, en palabras de Bonet, a Universidade de Santiago foi \u00abo \u00faltimo grande edificio constru\u00eddo a finais do Antigo R\u00e9xime dentro do casco antigo da cidade\u00bb."}
{"id": "409371", "revid": "1131", "url": "https://gl.wikipedia.org/wiki?curid=409371", "title": "Diego Xo\u00e1n de Ulloa", "text": ""}
{"id": "409372", "revid": "89787", "url": "https://gl.wikipedia.org/wiki?curid=409372", "title": "Alice Herz-Sommer", "text": "Alice Herz-Sommer, tam\u00e9n chamada Alice Sommer, nada en Praga o 26 de novembro de 1903 e finada en Londres o 23 de febreiro de 2014, foi unha pianista xud\u00eda, profesora de m\u00fasica, e supercentenaria de Bohemia, sobrevivente do campo de concentraci\u00f3n de Theresienstadt.\nTraxectoria.\nViviu en Belsize Park, Londres, desde 1986 at\u00e9 a s\u00faa morte. Foi a muller sobrevivente do Holocausto que alcanzou maior idade no mundo, s\u00f3 superada por Yisrael Kristal.\nUnha pel\u00edcula sobre a s\u00faa vida, \"The Lady in Number 6\", foi nomeada e ga\u00f1adora do Premio da Academia \u00e1 Mellor Curtametraxe Documental."}
{"id": "409373", "revid": "22570", "url": "https://gl.wikipedia.org/wiki?curid=409373", "title": "Campionato de Galicia de Clubs (atletismo)", "text": "O Campionato de Galicia de clubs, anteriormente denominado Campionato Galego de Clubes de Atletismo en Aire Libre, \u00e9 unha competici\u00f3n de atletismo organizada anualmente pola Federaci\u00f3n Galega de Atletismo. Despois do Campionago Galego Absoluto en Aire Libre, \u00e9 a proba m\u00e1is importante do calendario atl\u00e9tico auton\u00f3mico.\nNa mesma toman parte os 8 mellores equipos galegos en homes e mulleres, inclu\u00edndo \u00f3s 3 medallistas do ano anterior. O Campionato consta de 10 carreiras individuais, 8 concursos e 2 relevos.\nAcostuma celebrarse na segunda quincena do mes de abril, nas datas previas \u00e1s primeiras xornadas da Liga Nacional de Clubs. A sede \u00e9 rotatoria.\nProbas.\nA competici\u00f3n conta con todas as probas dun Campionato oficial en pista:\nSistema de puntuaci\u00f3n.\nEn cada proba compiten por norma xeral, 8 atletas, un por cada un dos clubs participantes no Campionato\nEdici\u00f3ns.\nEn grosa, a 1\u00aa vez que conseguen o t\u00edtulo.\nEntre par\u00e9nteses e en \"cursiva\", o n\u00famero de veces acadado."}
{"id": "409374", "revid": "1131", "url": "https://gl.wikipedia.org/wiki?curid=409374", "title": "Aeroporto de Palmerston North", "text": "O aeroporto de Palmerston North , orixinalmente chamado \"aer\u00f3dromo de Milson\", \u00e9 un aeroporto na rexi\u00f3n de Manawatu-Wanganui de Nova Zelandia, servindo \u00e1 cidade de Palmerston North e ao centro da Illa Norte do pa\u00eds. Est\u00e1 situado no suburbio de Milson, a uns 5,5 quil\u00f3metros ao nord\u00e9s do centro da cidade. O aeroporto pertence totalmente ao Consello da cidade de Palmerston North. \u00c9 o oitavo aeroporto m\u00e1is concorrido do pa\u00eds, con 515 727 pasaxeiros no ano fiscal 2016."}
{"id": "409375", "revid": "98629", "url": "https://gl.wikipedia.org/wiki?curid=409375", "title": "Jet Airways", "text": "Jet Airways \u00e9 un gran aeroli\u00f1a india baseada en Bombai. En marzo de 2018 foi a segunda maior aeroli\u00f1a da India despois de IndiGo cun 15% do mercado de pasaxeiros. A compa\u00f1\u00eda opera ao redor de 300 voos diarios a 66 destinos de todo o mundo dende o seu centro de conexi\u00f3n principal no aeroporto Chhatrapati Shivaji e os secundarios nos aeroportos de \u00c1msterdam-Schiphol, Chennai, Indira Gandhi, Kempegowda e Netaji Subhas Chandra Bose.\nCreada en abril de 1992, a aeroli\u00f1a comezou a operar como operador de taxi a\u00e9reo o 5 de maio de 1993. Comezou as s\u00faas operaci\u00f3ns completas no ano 1995, e en 2004 comezou a realizar voos internacionais. A aeroli\u00f1a f\u00edxose p\u00fablica en 2005 e en 2007 mercou Air Sahara. No ano 2010 converteuse na aeroli\u00f1a con miaor porcentaxe no mercado indio, posici\u00f3n que mantivo ata o ano 2012.\nHistoria.\n1992-2005: comezos.\nJet Airways constitu\u00eduse como unha sociedade de responsabilidade limitada o 1 de abril de 1992. Iniciou as s\u00faas actividades como un operador de taxi a\u00e9reo o 5 de maio de 1993 cunha frota de catro avi\u00f3ns Boeing 737-300 alugados. O 14 de xaneiro de 1994 conced\u00e9uselle o status de aeroli\u00f1a regular. O 12 de maio de 1994 todas as acci\u00f3ns foron transferidas a Tailwinds International, cuxo capital estaba en mans de Naresh Goyal (60%), Gulf Air (20%) e Kuwait Airways (20%). En outubro de 1997, segundo a directiva do Ministerio de Aviaci\u00f3n Civil que prohibe investimento estranxeiro en aeroli\u00f1as de pasaxeiros, Goyal f\u00edxose co control da totalidade da compa\u00f1\u00eda. A aeroli\u00f1a lanzou o seu primeiro voo internacional en marzo de 2004 dende Chennai a Colombo. Jet Airways comezou a cotizar na bolsa de Bombai e comverteuse nunha compa\u00f1\u00eda p\u00fablica o 28 de decembro de 2004, con Goyal mantendo o 51% das acci\u00f3ns.\n2006-2009: crecemento e expansi\u00f3n.\nEn xaneiro de 2006 Jet Airways anunciou a s\u00faa intenci\u00f3n de mercar Air Sahara por 500 mill\u00f3ns de d\u00f3lares; por\u00e9n, o acordo fracasou en xu\u00f1o dese ano. O 12 de abril de 2007 Jet Airways acordou pagar 220 mill\u00f3ns m\u00e1is para continuar co acordo. O 16 de abril Air Sahara foi rebautizada como JetLite e comercializada no mercado entre as aeroli\u00f1as de baixo custo e as de servizos plenos. JetLite converteuse nunha subsidiaria de propiedade total de Jet Airways. En agosto de 2008 Jet Airways anunciou os seus plans para integrar JetLite en Jet Airways. No mes de outubro dese ano Jet Airways despediu a 1 900 dos seus empregados, que posteriormente foron readmitidos debido \u00e1 intervenci\u00f3n do Ministerio de Aviaci\u00f3n Civil. Ese mesmo mes a compa\u00f1\u00eda iniciou unha alianza co seu rival Kingfisher Airlines para compartir c\u00f3digo en voos dom\u00e9sticos e internacionais, para colaborar no programa de viaxeiro frecuente e compartir tripulaci\u00f3ns e equipos de asistencia en terra. O 8 de maio de 2009 Jet Airways lanzou outra marca de baixo custo, Jet Konnect. A nova aeroli\u00f1a operaba unha frota de avi\u00f3ns Boeing 737 Next Generation e ATR 72 nas rutas rendibles de curto alcance con maiores factores de carga de pasaxeiros.\n2010-presente: consolidaci\u00f3n.\nNo terceiro cuarto de 2010 Jet Airways converteuse na aeroli\u00f1a m\u00e1is grande da India cunha participaci\u00f3n no mercado de pasaxeiros do 22,6%. En xulo de 2012 a compa\u00f1\u00eda solicitou oficialmente ao goberno a aprobaci\u00f3n para unirse a Star Alliance. En abril do ano 2018 Jet Airways a\u00ednda non era un membro de Star Alliance. En xu\u00f1o de 2011 converteuse na primeira aeroli\u00f1a dom\u00e9stica da India en prohibir produtos c\u00e1rnicos e l\u00edquidos na equipaxe facturada. Jet Airways fusionou a marca JetLite dentro de Jet Konnect o 25 de marzo de 2012 e comezou a ofrecer clase \"business\" tras a desaparici\u00f3n de Kingfisher Airlines. No ano 2013 Etihad Airways planeou mercar unha participaci\u00f3n na aeroli\u00f1a tras o anuncio por parte do goberno de que compa\u00f1\u00edas estranxeiras poder\u00edan facerse con ata o 49% de aeroli\u00f1as indias. O 24 de abril Jet anunciou que estaba lista para vender o 24% das s\u00faas acci\u00f3ns a Etihad por 379 mill\u00f3ns de d\u00f3lares. O acordo completouse o 12 de novembro de 2013.\nEn 2013 a compa\u00f1\u00eda baixou os prezos e entrou nunha batalla de tarifas coas aeroli\u00f1as de baixo custo IndiGo e SpiceJet debido \u00e1 baixada de demanda de pasaxeiros. No mes de febreiro o valor de mercado da aeroli\u00f1a diminu\u00edu en 74 mill\u00f3ns de d\u00f3lares debido \u00e1 ca\u00edda do prezo das s\u00faas acci\u00f3ns. Jet Airways obtivo beneficios no terceiro cuarto do ano financeiro 2013-14, despois de rexistrar perdas no ano anterior. O 11 de agosto de 2014 Jet Airways anunciou que eliminar\u00eda Jet Konnect cara finais dese ano como parte dos seus plans para reposicionar a empresa como un operador uniforme de servizos plenos. O 1 de decembro Jet Konnect fusionouse completamente con Jet Airways, convert\u00e9ndose na terceira aeroli\u00f1a de servizos plenos da India tras Air India e Vistara. En decembro de 2015 Jet Airways anunciou o peche do seu centro de conexi\u00f3ns no aeroporto de Bruxelas en marzo de 2016 e a apertura dun novo no aeroporto de \u00c1msterdam-Schiphol o 27 de marzo dese ano.\nFrota.\nJet Airways opera unha frota mixta de avi\u00f3ns ATR-72, Boeing 737NG, Boeing 777 e Airbus A330. En marzo de 2018 a frota de Jet Airways estaba formada polos seguintes avi\u00f3ns:"}
{"id": "409379", "revid": "22570", "url": "https://gl.wikipedia.org/wiki?curid=409379", "title": "Acoso f\u00edsico", "text": "O acoso f\u00edsico \u00e9 unha forma de acoso que consiste na persecuci\u00f3n ininterrompida e intrusiva a un suxeito co que se pretende iniciar ou restablecer un contacto persoal contra a s\u00faa vontade. O termo \u00fasase no \u00e1mbito da sociolox\u00eda, psicolox\u00eda, o dereito e as Ciencias naturais.\nEn psicolox\u00eda util\u00edzase o termo acoso para referirse a un trastorno que sofren algunhas persoas e que as leva a espiar a s\u00faa v\u00edtima, seguila pola r\u00faa, chamala por tel\u00e9fono, mandarlle cartas, mensaxes sms, agasallos, escribindo o seu nome en muros de zonas moi vis\u00edbeis ou mesmo ameazala e cometer actos violentos contra ela.\nAs\u00ed mesmo, este trastorno pode deberse a unha obsesi\u00f3n desenvolvida cara \u00e1 v\u00edtima.\nTam\u00e9n se debe considerar que moitos casos de acoso non necesariamente se derivan dunha obsesi\u00f3n persoal; d\u00e9bese lembrar que a intenci\u00f3n de acosar \u00e9, \u00e1 parte de conseguir informaci\u00f3n da v\u00edtima, un recurso para facerlle a vida dif\u00edcil ou at\u00e9 imposible.\nGobernos, sobre todo autoritarios e totalitarios, usan o acoso como unha medida para manter o control do seu pa\u00eds mediante unha polic\u00eda secreta capaz de invadir a vida persoal de cidad\u00e1ns sospeitosos e buscar evidencias que os poder\u00edan incriminar. \nGrupos como a SS, a Gestapo, a Checa, a FBI, a CIA e a NKVD son exemplos not\u00e1beis."}
{"id": "409381", "revid": "22570", "url": "https://gl.wikipedia.org/wiki?curid=409381", "title": "Arconte polemarco", "text": "O arconte polemarco (\u1f04\u03c1\u03c7\u03c9\u03bd \u03c0\u03bf\u03bb\u03ad\u03bc\u03b1\u03c1\u03c7\u03bf\u03c2 \"\u00e1rkh\u014dn pol\u00e9markhos\"), cuxa funci\u00f3n orixinal era dirixir o ex\u00e9rcito, atribuci\u00f3n militar herdada dos reis, perdeu ese poder en beneficio dos estrategos despois de -487, cando o arcontado era elixido por sorteo. Retomou algunhas funci\u00f3ns relixiosas:"}
{"id": "409384", "revid": "54334", "url": "https://gl.wikipedia.org/wiki?curid=409384", "title": "Igrexa de Eksta", "text": "A igrexa de Eksta (sueco: \"Eksta kyrka\") \u00e9 unha igrexa medieval luterana en Eksta, na illa sueca de Gotland, pertencente \u00e1 diocese de Visby.\nHistoria e arquitectura.\nA parte m\u00e1is antiga da igrexa de Eksta \u00e9 a torre, que data do s\u00e9culo XIII e non cambiou dende a s\u00faa construci\u00f3n. O resto da igrexa \u00e9 tam\u00e9n da Idade Media, pero foi fortemente reformada no ano 1838. A igrexa a\u00ednda ten catro portais medievais, tanto de estilo rom\u00e1nico como g\u00f3tico. O interior \u00e9 principalmente neocl\u00e1sico, datando da renovaci\u00f3n realizada en 1838. Nas pareces sobreviviron alg\u00fans restos de frescos medievais, as\u00ed como un \u00fanico panel das vidreiras.\nA igrexa foi restaurada durante o ano 2010."}
{"id": "409385", "revid": "1131", "url": "https://gl.wikipedia.org/wiki?curid=409385", "title": "Aeroporto de Shenyang-Taoxian", "text": "O aeroporto internacional de Shenyang-Taoxian \u00e9 un aeroporto chin\u00e9s que serve \u00e1 cidade de Shenyang, capital da provincia de Liaoning no nord\u00e9s do pa\u00eds. Est\u00e1 situado a uns 20 quil\u00f3metros ao sur do centro da cidade e \u00e9 unha cidade focal para China Southern Airlines."}
{"id": "409386", "revid": "1131", "url": "https://gl.wikipedia.org/wiki?curid=409386", "title": "Aeroporto de Hamilton (Nova Zelandia)", "text": "O aeroporto de Hamilton \u00e9 un aeroporto situado a 14 quil\u00f3metros ao sur da cidade de Hamilton, na rexi\u00f3n de Waikato en Nova Zelandia. Est\u00e1 situado en Rukuhia, que foi o nome da base da Real Forza A\u00e9rea de Nova Zelandia no mesmo lugar durante a segunda guerra mundial. Hamilton \u00e9 o d\u00e9cimo aeroporto m\u00e1is concorrido do pa\u00eds en termos de pasaxeiros, con 335 000 durante o ano 2017."}
{"id": "409387", "revid": "15490", "url": "https://gl.wikipedia.org/wiki?curid=409387", "title": "Miguel Ferro Caaveiro", "text": "Miguel Ferro Caaveiro, nado contra 1740 en Santiago de Compostela, e finado na mesma cidade o 1 de xullo de 1807, foi un arquitecto galego.\nHome da Ilustraci\u00f3n, con amplos co\u00f1ecementos en varias ramas do saber (arquitectura, debuxo, matem\u00e1ticas, mec\u00e1nica) e de gran capacidade de traballo, estaba preocupado, como todos os ilustrados, polo atraso econ\u00f3mico e social de Espa\u00f1a.\nO seu labor arquitect\u00f3nico iniciouse, da man do seu pai, no estilo barroco, pero pronto entrou no mundo do neoclasicismo, seguindo as propostas da Real Academia de Belas Artes de San Fernando (pese \u00e1 disputa que mantivo, non sendo el acad\u00e9mico, con Melchor de Prado, que o era).\nDese\u00f1ou e dirixiu numerosas obras nas cidades de Santiago, Lugo e A Coru\u00f1a, e en numerosas vilas de toda Galicia, e foi benfeitor da Real Sociedade Econ\u00f3mica de Amigos do Pa\u00eds de Santiago.\nTraxectoria.\nFillo do tam\u00e9n arquitecto Lucas Ferro Caaveiro, residiu case toda a s\u00faa vida na s\u00faa cidade natal, a\u00ednda que por motivos profesionais debeu viaxar a numerosos puntos de toda Galicia, xa que foron numerosos os proxectos levados a cabo por Miguel Ferro Caaveiro e as obras que lle foron encomendadas en diferentes pobos e cidades do pa\u00eds.\nFoi un home de gran capacidade e moi laborioso, como se pode comprobar pola relaci\u00f3n das s\u00faas principais obras, demostrando os seus saberes moi precozmente, como se deduce dun expediente transcrito por Couselo Bouzas:\nEn 1767, co mestre de obras frei Ignacio Trasmonte, redactou un informe sobre o estado da porta da M\u00e1moa de Santiago e, dous anos m\u00e1is tarde, aparece revisando o importe das partidas do \"fogo do Ap\u00f3stolo\", traballo que at\u00e9 ent\u00f3n realizara seu pai, quen a\u00ednda segu\u00eda cobrando o salario correspondente ao mestre de obras do Cabido catedralicio. \u00c1 morte do seu pai, en 1770, herdou o seu posto de mestre de obras da catedral de Santiago, percibindo diariamente por tal concepto cinco reais e medio.\nObras proxectadas.\nObras de car\u00e1cter relixioso.\nMiguel Ferro Caaveiro xa figuraba desde 1769 cobrando esporadicamente alg\u00fan traballo para a catedral compostel\u00e1, pasou a desempe\u00f1ar interinamente a comezos de 1770 o cargo de mestre de obras da mesa, cargo que ocupar\u00eda en propiedade a partir de 1772. A s\u00faa primeira obra como arquitecto da catedral santiaguesa, segundo Couselo Bouzas, foi o z\u00f3colo da reixa do coro e, segundo o mesmo autor, seguramente con anterioridade realizara os planos da capela de Don Lope (hoxe capela da Comu\u00f1\u00f3n), xa que o Cabido lle pagou 1 000 reais por este concepto.\nFoi durante o goberno do arcebispo Bartolom\u00e9 Rajoy cando se procede \u00e1 reedificaci\u00f3n desta capela, situada no lugar no que estivera \u00e1 da Nosa Se\u00f1ora do Perd\u00f3n (m\u00e1is co\u00f1ecida como de Lope de Mendoza, que a fundara en 1435 e na que este arcebispo ti\u00f1a a s\u00faa sepultura) e que naquela \u00e9poca se encontraba derru\u00edda. En 1764 o arcebispo fixo unha doaz\u00f3n ao Cabido, con este prop\u00f3sito, de 15 000 ducados e, tres anos m\u00e1is tarde, c\u00f3ntase xa con dous planos desta obra. Despois de dous anos de silencio, o arquitecto da catedral, Domingo Lois Monteagudo, que nestas datas, e desde 1765 ocupaba o cargo en substituci\u00f3n de Lucas Ferro Caaveiro na direcci\u00f3n das obras realizadas polo Cabido, expuxo nun memorial certos inconvenientes, o que comunica ao prelado para que decidira o que estimase oportuno. Desco\u00f1\u00e9cese a resposta de Rajoy e tam\u00e9n a autor\u00eda dos planos; probabelmente pertenceran a Domingo Lois, pero cabe a posibilidade de que se deban a este \u00faltimo, coa orientaci\u00f3n do seu pai, que ti\u00f1a a experiencia das capelas da Virxe dos Ollos Grandes e de San Roque, en Lugo, ambas as d\u00faas de planta circular e coroadas por unha gran c\u00fapula.\nEn 1771 Miguel foi requirido polo veci\u00f1os da parroquia de San Fiz de Solovio para constru\u00edr a capela dos Milagres situada naquel templo e, no mesmo ano, \u00e1 parte das obras que realizaba para o Cabido, interveu nas que daquela se estaban realizando no mosteiro de San Marti\u00f1o Pinario.\nA capela de \u00c1nimas de Santiago constru\u00eduse no \u00faltimo terzo do s\u00e9culo XVIII, dentro dos principios xa triunfantes do neoclasicismo. Deron planos para ela, \u00e1 Confrar\u00eda Xeral de \u00c1nimas, a s\u00faa promotora, Miguel Ferro Caaveiro e Juan L\u00f3pez Freire, sendo elixidos os do primeiro, como consta documentalmente en 1784, correspondendo ao segundo a direcci\u00f3n das obras.\nProbabelmente contra 1770 Miguel presentou a planta para a igrexa de Santa Mar\u00eda do Cami\u00f1o, e posteriormente dirixiu as obras da s\u00faa construci\u00f3n. Esta igrexa, polo seu reducido tama\u00f1o e lugar, parece case unha casa m\u00e1is da r\u00faa Travesa; tan s\u00f3 o seu front\u00f3n neocl\u00e1sico e o pequeno campanario, sobresa\u00edndo das construci\u00f3ns do contorno denotan a s\u00faa funci\u00f3n.\nOutras obras de car\u00e1cter relixioso atribu\u00eddas a Miguel Ferro Caaveiro son a capela das Dores, na igrexa de San Miguel dos Agros e a capela dos Milagres na igrexa de Santa Mar\u00eda Salom\u00e9, as\u00ed como os retablos das igrexas de San Mamede de Carnota, de San Paio de Aranga e o de San Pedro de Fiop\u00e1ns, na A Ba\u00f1a.\nObras de car\u00e1cter civil.\nA arquitectura civil de Miguel Ferro Couceiro presenta unha serie de caracter\u00edsticas com\u00fans: busca da simetr\u00eda, separaci\u00f3n de corpos mediante listeis resaltados, alternancia de portas e vent\u00e1s na estrutura do primeiro corpo, na superposici\u00f3n de vans, no marco liso das vent\u00e1s \u2014ou acobadado nalgunhas partes\u2014, no cuarteir\u00f3n de realce como elemento decorativo, e nos entaboamentos con remate en d\u00faas faixas e coa parte superior sobresa\u00ednte. Os edificios para vivendas que dese\u00f1ou responden a tres tipos: \nEn 1774 foi nomeado polo rei Carlos III director das obras hidr\u00e1ulicas do porto da Coru\u00f1a, necesarias para a construci\u00f3n de diques para os buques correo, obras que dirixiu at\u00e9 1778 por mor da ausencia da Corte de Madrid do marqu\u00e9s de Grimaldi, ministro de Estado, de viaxe a Roma, \u00e1 Corte pontificia. As\u00ed mesmo, foi nomeado para o reco\u00f1ecemento das ru\u00ednas da ponte de Pontedeume, orde que lle comunicou o Capit\u00e1n Xeneral de Galicia Pedro Mart\u00ednez Cerme\u00f1o, despois de que reco\u00f1ecera un enxe\u00f1eiro mandado polo Capit\u00e1n Xeneral. M\u00e1is adiante, e en diferentes ocasi\u00f3ns, reco\u00f1eceu tam\u00e9n as pontes de As Pontes de Garc\u00eda Rodr\u00edguez, a Ponte Nafonso, e a de Constante (no l\u00edmite dos actuais concellos de Mux\u00eda e Cee), que estaba arruinada xa desde hab\u00eda moitos s\u00e9culos, facendo os planos de todas estas pontes ao p\u00e9 de obra.\nMiguel Ferro Caaveiro fixo tam\u00e9n o reco\u00f1ecemento e os planos da ponte da cidade de Lugo, cos da fachada e corpo da catedral, sendo nomeado director \u00fanico das obras, que desempe\u00f1ou e conclu\u00edu a satisfacci\u00f3n do Cabido lucense. Ademais fixo o reco\u00f1ecemento e os planos, e o c\u00e1lculo do importe para a reparaci\u00f3n da ponte do r\u00edo Quiroga; os planos, c\u00e1lculos e condici\u00f3ns para os novos c\u00e1rceres da cidade de Ourense; en Allariz, vila na que nunca houbera fonte ningunha, dese\u00f1ou tres, executadas baixo a s\u00faa direcci\u00f3n; foi enviado outra vez \u00e1 Coru\u00f1a, por mandato do Capit\u00e1n Xeneral, para o arranxo de edificios, empedrado de r\u00faas, construci\u00f3n de cloacas, e outras obras.\nO Claustro da Universidade de Santiago mandoulle facer os planos dun novo edificio, baixo a direcci\u00f3n de Ventura Rodr\u00edguez, e a Xunta da Academia de San Fernando aprobou o seu proxecto para a construci\u00f3n da escaleira para dito edificio. As Xuntas dos Hospicios das cidades de Santiago e Lugo encarg\u00e1ronlle o proxecto das s\u00faas respectivas casas de misericordia.\nActuaci\u00f3n en Asturias.\nCon motivo de estar arruinada unha parte consider\u00e1bel do mosteiro de San Xo\u00e1n Bautista de Corias (considerado \"O Escorial de Asturias\"), foi chamado Miguel Ferro Caaveiro para que co\u00f1ecera o seu estado e, por orde do Padre Xeneral da orde beneditina, trazou os planos para a reconstruci\u00f3n do edificio, que mereceron a aprobaci\u00f3n do Capit\u00e1n Xeneral e m\u00e1is de Ventura Rodr\u00edguez, reconstru\u00edndose o mosteiro de acordo con ditos planos.\nConflito con Melchor de Prado.\nPor un Real Auto, do 24 de outubro de 1780 nome\u00e1base a Miguel Ferro Caaveiro arquitecto director das obras p\u00fablicas e privadas da cidade de Santiago, e ningunha obra pod\u00eda levarse a cabo se non era coa s\u00faa aprobaci\u00f3n. Isto levouno a un enfrontamento co tam\u00e9n arquitecto Melchor de Prado, a causa dunha disputa pola direcci\u00f3n das obras en Compostela. Este conflito foi importante porque achegou informaci\u00f3ns sobre unha serie de edificaci\u00f3ns nas que Miguel intervira, e tam\u00e9n porque enfrontou a un acad\u00e9mico da Real Academia de Belas Artes de San Fernando \u2014Melchor de Prado\u2014 cun arquitecto non acad\u00e9mico \u2014Caaveiro\u2014. Este alegou no seu favor que, pese a non ser arquitecto formado ou titulado en ningunha academia, intervira en tal n\u00famero de realizaci\u00f3ns que case non exist\u00eda obra nin edificio p\u00fablico ning\u00fan en toda Galicia, no espazo de m\u00e1is de trinta anos, que non fora, polo menos, proxecto seu. A querela resolveuse en 198 cunha concordia entre ambos os dous arquitectos na que, m\u00e1is ou menos, se delimitban aas s\u00faas respectivas \u00e1reas de actuaci\u00f3n.\nCompromiso co avance da sociedade.\nEntre as s\u00faas obras meritorias, c\u00f3mpre salientar o apoio que prestou para o sostemento da \"escola patri\u00f3tica de debuxo\" da Real Sociedade Econ\u00f3mica de Amigos do Pa\u00eds de Santiago, fundada en 1784, \u00e1 que cedeu innumer\u00e1beis dese\u00f1os, ofrec\u00e9ndose para ser mestre de debuxo, gratuitamente, durante toda a s\u00faa vida. Ademais, \u00e1 s\u00faa morte legoulle \u00e1 Sociedade todos os seus libros sobre arquitectura.\nMiguel Ferro Caaveiro, escritor e inventor.\nMiguel Ferro Caaveiro escribiu en 1792 a obra titulada \"Divertimento de geometr\u00eda mixta\". \nAdemais, foi inventor de varios aparatos, como o \"\"Prontuario Cronol\u00f3gico\" ou \"Esfera Terr\u00e1quea y M\u00e1quina Gn\u00f3mica-Cronol\u00f3gica\", que serv\u00eda para pescudar o mes, o d\u00eda, o ano e as horas de todas as partes do mundo, que comprend\u00eda desde o nacemento de Xesucristo at\u00e9 a final do s\u00e9culo XXXI, e un aparato m\u00fasico-matem\u00e1tico, denominado \"M\u00fasico-Matem\u00e1tico Tablero de las M\u00e1quinas Arm\u00f3nicas\"\", que anunciou na \"Gaceta de Madrid\" do 4 de setembro de 1798, entre outros."}
{"id": "409390", "revid": "624", "url": "https://gl.wikipedia.org/wiki?curid=409390", "title": "Arconte rei", "text": ""}
{"id": "409391", "revid": "624", "url": "https://gl.wikipedia.org/wiki?curid=409391", "title": "Arcontado", "text": ""}
{"id": "409392", "revid": "624", "url": "https://gl.wikipedia.org/wiki?curid=409392", "title": "Liga delio-\u00e1tica", "text": ""}
{"id": "409393", "revid": "6543062", "url": "https://gl.wikipedia.org/wiki?curid=409393", "title": "Jos\u00e9 de Anchieta", "text": "Jos\u00e9 de Anchieta, nado o 19 de marzo de 1534 en San Crist\u00f3bal de La Laguna e finado o 9 de xu\u00f1o de 1597 en Anchieta, m\u00e1is co\u00f1ecido como Padre Anchieta, foi un misioneiro xesu\u00edta e santo espa\u00f1ol no Brasil.\nTraxectoria.\nNacido en Tenerife, foi un dos doce fillos de Juan L\u00f3pez de Anchieta, de orixe vasca e Menc\u00eda D\u00edaz de Clavijo y Llarena, canaria de familia xud\u00eda conversa. Foi enviado aos catorce anos dirixiuse \u00e1 Universidade de Co\u00edmbra (Portugal) en 1548 para estudar filosof\u00eda na universidade. Unha vez al\u00ed, Jos\u00e9 ingresou na Sociedade de Xes\u00fas e, logo de anos de estudo, enrolouse como misioneiro no Brasil.\nEn Piratininga catequizou e educou os indios e defendeunos dos abusos dos colonos portugueses. Foi un dos fundadores das cidades de S\u00e3o Paulo e R\u00edo de Xaneiro. O padre Jos\u00e9 de Anchieta tam\u00e9n foi o estandarizador da lingua tup\u00ed.\nLoitou contra os protestantes franceses establecidos na \"Ba\u00eda de Guanabara\" (R\u00edo de Xaneiro). En 1566 foi enviado para a Ba\u00eda para informar o gobernador do progreso da guerra contra os franceses e pediu reforzos para defender R\u00edo de Xaneiro. Foi ordenado sacerdote ent\u00f3n, con 32 anos de idade. En 1569 fundou Reritiba (Anchieta actual en Esp\u00edrito Santo) e entre 1570 e 1573 levou o colexio xesu\u00edta do R\u00edo.\nEn 1577 foi nomeado provincial da Sociedade de Jes\u00fas no Brasil, cargo que ocupou durante dez anos. Retirado a Iritiba, partiu para dirixir a nova escola de Vit\u00f3ria do Esp\u00edrito Santo. En 1595 foi desculpado desta funci\u00f3n e retirouse a Reritiba, onde morreu en 1597.\nFoi canonizado o 3 de abril de 2014 polo papa Francisco. Por iso, \u00e9 o segundo santo natal das Canarias logo de Pedro de Betancur e tam\u00e9n considerado o terceiro santo do Brasil."}
{"id": "409394", "revid": "1888", "url": "https://gl.wikipedia.org/wiki?curid=409394", "title": "Manuel Antonio Mart\u00ednez Murgu\u00eda", "text": ""}
{"id": "409395", "revid": "1888", "url": "https://gl.wikipedia.org/wiki?curid=409395", "title": "Bieito Losada Astray", "text": ""}
{"id": "409396", "revid": "1888", "url": "https://gl.wikipedia.org/wiki?curid=409396", "title": "Xos\u00e9 Ram\u00f3n Loureiro Calvo", "text": ""}
{"id": "409397", "revid": "1888", "url": "https://gl.wikipedia.org/wiki?curid=409397", "title": "Nicomedes-Pastor D\u00edaz Coivelle", "text": ""}
{"id": "409398", "revid": "1888", "url": "https://gl.wikipedia.org/wiki?curid=409398", "title": "Ra\u00fal Dans Mayoral", "text": ""}
{"id": "409399", "revid": "1888", "url": "https://gl.wikipedia.org/wiki?curid=409399", "title": "Bieito Cupeiro V\u00e1zquez", "text": ""}
{"id": "409400", "revid": "1888", "url": "https://gl.wikipedia.org/wiki?curid=409400", "title": "Camilo Boaventura D\u00edaz Bali\u00f1o", "text": ""}
{"id": "409401", "revid": "1888", "url": "https://gl.wikipedia.org/wiki?curid=409401", "title": "Xos\u00e9 Eleizegui L\u00f3pez", "text": ""}
{"id": "409403", "revid": "54334", "url": "https://gl.wikipedia.org/wiki?curid=409403", "title": "Igrexa de Bunge", "text": "A igrexa de Bunge (sueco: \"Bunge kyrka\") \u00e9 unha igrexa medieval luterana en Bunge, na illa sueca de Gotland, pertencente \u00e1 diocese de Visby.\nHistoria.\nEscavaci\u00f3ns arqueol\u00f3xicas realizadas en 1916 e 1971 descubriron que a presente igrexa, principalmente g\u00f3tica, foi precedeida por outra de estilo rom\u00e1nico do s\u00e9culo XII. A s\u00faa enorme torre \u00e9 posterior pero pertenc\u00eda a ese primeiro edificio. A torre est\u00e1 apoiada por un cantraforte e est\u00e1 constru\u00edda como unha fortaleza con habitaci\u00f3ns fortificadas en tres plantas. A nave e o coro constru\u00edronse no s\u00e9culo XIV nun estilo g\u00f3tico cl\u00e1sico t\u00edpico de Gotland; a nave e alta e espazosa, dividida en d\u00faas partes por esveltas columnas; o coro carece de \u00e1bsida; e a parte leste da igrexa remata no seu lugar nunha parede recta adornada con tres fiestras alongadas.\nA igrexa e o cemiterio est\u00e1n rodeados por un muro que orixinalmente era m\u00e1is alto e ti\u00f1a un prop\u00f3sito defensivo. Nel a\u00ednda sobreviven catro portas medievais e varias seteiras. O complexo da igrexa evidentemente tivo un rol defensivo xa que hai marcas de picas e frechas de b\u00e9stas na robusta porta da torre, que a\u00ednda se conserva no seu lugar orixinal. Ademais, o interior da igrexa est\u00e1 densamente decorado con frescos que representan, entre outras cousas, a cabaleiros loitando. Os frescos e a muralla da igrexa poden datar do curto per\u00edodo de tempo no que Gotland pertenceu \u00e1 Orde Teut\u00f3nica. Isto levou a alg\u00fans acad\u00e9micos a especular se a igrexa puido ser durante un tempo propiedade da Orde e converteuse nun \"Ordensburg\" a pequena escala.\nArquitectura.\nA igrexa \u00e9 unha das m\u00e1is grandes do norte de Gotland. Como se menciona arriba, amosa unha mestura entre estilo rom\u00e1nico (torre) e g\u00f3tico (nave e coro). A igrexa ten un portal sur finamente tallado, rico en esculturas, e un portal norte con detalles rom\u00e1nicos, posiblemente tam\u00e9n incorporado do anterior edificio.\nA caracter\u00edstica m\u00e1is distintiva do interior son as ricas pinturas das paredes, con frescos executados por un mestre pintor probablemente de Prusia ou Bohemia. Estes son de finais do s\u00e9culo XIV ou principios do s\u00e9culo XV e representan distintos temas cristi\u00e1ns, como o Xu\u00edzo Final, a crucifixi\u00f3n de Xes\u00fas, alg\u00fans ap\u00f3stolos ou lendas de santos. En canto aos cabaleiros mencionados anteriormente, os acad\u00e9micos te\u00f1en diferentes teor\u00edas sobre o que representan. Unha di que son Cabaleiros Teut\u00f3ns, outra afirma que \u00e9 unha representaci\u00f3n da batalla de Visby, mentres que outras cren que son, en relaci\u00f3n con outras pinturas, unha representaci\u00f3n do tema cristi\u00e1n do martirio da Lexi\u00f3n Tebana. A igrexa conserva unha \u00fanica vidreira, unha p\u00eda bautismal do s\u00e9culo XIII e unha rareza: un cepillo de esmolas de pedra asinado con runas por un canteiro: \"Lafrans fixo esta pedra\"."}
{"id": "409404", "revid": "624", "url": "https://gl.wikipedia.org/wiki?curid=409404", "title": "638 a. C.", "text": ""}
{"id": "409405", "revid": "624", "url": "https://gl.wikipedia.org/wiki?curid=409405", "title": "640 a. C.", "text": ""}
{"id": "409406", "revid": "624", "url": "https://gl.wikipedia.org/wiki?curid=409406", "title": "558 a. C.", "text": ""}
{"id": "409407", "revid": "624", "url": "https://gl.wikipedia.org/wiki?curid=409407", "title": "559 a. C.", "text": ""}
{"id": "409408", "revid": "624", "url": "https://gl.wikipedia.org/wiki?curid=409408", "title": "565 a. C.", "text": ""}
{"id": "409409", "revid": "624", "url": "https://gl.wikipedia.org/wiki?curid=409409", "title": "570 a. C.", "text": ""}
{"id": "409410", "revid": "624", "url": "https://gl.wikipedia.org/wiki?curid=409410", "title": "475 a. C.", "text": ""}
{"id": "409411", "revid": "624", "url": "https://gl.wikipedia.org/wiki?curid=409411", "title": "492 a. C.", "text": ""}
{"id": "409412", "revid": "624", "url": "https://gl.wikipedia.org/wiki?curid=409412", "title": "508 a. C.", "text": ""}
{"id": "409413", "revid": "624", "url": "https://gl.wikipedia.org/wiki?curid=409413", "title": "494 a. C.", "text": ""}
{"id": "409414", "revid": "624", "url": "https://gl.wikipedia.org/wiki?curid=409414", "title": "495 a. C.", "text": ""}
{"id": "409415", "revid": "624", "url": "https://gl.wikipedia.org/wiki?curid=409415", "title": "429 a. C.", "text": ""}
{"id": "409416", "revid": "55340", "url": "https://gl.wikipedia.org/wiki?curid=409416", "title": "Nino Khurtsidze", "text": "Nino Khurtsidze, nada o 28 de setembro de 1975 e finada o 22 de abril de 2018 en\u00a0Tbilisi, foi unha xogadora de\u00a0xadrez xeorxiana .\nTraxectoria.\nCampioa do mundo j\u00fanior feminina en 1993 e mais en 1995, ti\u00f1a o t\u00edtulo de mestre\u00a0internacional (mixto) desde 1999. Ga\u00f1ou o campionato de Xeorxia mixto en 1998, e o campionato xeorxiano feminino cinco veces (1989, 1993, 2005, 2006 e 2013). Chegou a cuartos de final no campionato do mundo de xadrez feminino en d\u00faas ocasi\u00f3ns (2001 e 2006). En 2004 rematou segunda no Open de Essen (mixto), detr\u00e1s do gran mestre internacional ruso Evgeny Shaposhnikov.\nO 1 de outubro de 2016 estaba clasificada como o 51\u00ba xedrecista do mundo e a quinta de Xeorxia cunha clasificaci\u00f3n Elo de 2415.\nCompetici\u00f3ns por equipo.\nNino Khurtsidze representou a Xeorxia en cinco olimp\u00edadas entre 1998 e 2012, ga\u00f1ando unha medalla de prata por equipo (en 2000), unha medalla de bronce por equipo (en 1998) e unha medalla de ouro individual en 2000. Igualmente participou en tres campionatos do mundo femininos por equipo (2007, 2011 e 2013), ga\u00f1ando a medalla de bronce por equipo en 2011."}
{"id": "409419", "revid": "16507", "url": "https://gl.wikipedia.org/wiki?curid=409419", "title": "Biblioteca-Arquivo Teatral Francisco Pillado Mayor", "text": "A Biblioteca-Arquivo Teatral Francisco Pillado Mayor creouse no ano 1995 pola doaz\u00f3n filantr\u00f3pica de materiais bibliogr\u00e1ficos e documentais do propio Francisco Pillado \u00e1 Universidade da Coru\u00f1a, por este motivo leva o seu nome. Sendo o primeiro arquivo extenso do teatro de Galiza e, polo tanto que se favorecesen e desenvolvesen os estudos sobre o mesmo.\nHistoria.\nFrancisco Pillado Mayor (A Coru\u00f1a, 1941) \u00e9 un dos m\u00e1is relevantes nomes no panorama teatral galego. \u00c9 ensa\u00edsta e especialista na historiograf\u00eda do teatro galego, tradutor, adaptador e animador de m\u00faltiples iniciativas teatrais, moitas delas argalladas xunto con Manuel Lourenzo e editoriais como Edici\u00f3ns Laiovento. \u00c9 titulado en Declamaci\u00f3n e Arte Dram\u00e1tica, e cofundou algunhas das experiencias m\u00e1is interesantes da escena galega recente, como o Grupo de Teatro O Facho, a Escola Dram\u00e1tica Galega e a Compa\u00f1\u00eda Lu\u00eds Seoane. Participou na prensa peri\u00f3dica e en diversas revistas, especialmente con artigos sobre teatro. Foi director da revista \"Casahamlet,\" un dos promotores da revista \"Don Sat\u00fario\" e das colecci\u00f3ns Castrodouro, Caderno do Espect\u00e1culo da Compa\u00f1\u00eda Lu\u00eds Seoane e mais os Cadernos da Escola Dram\u00e1tica Galega, unha colecci\u00f3n b\u00e1sica da literatura e da cr\u00edtica teatral galega. Traduciu ao galego pezas de autores cl\u00e1sicos universais como Chekhov, Ghelderode ou Moli\u00e8re e mesmo \"O irland\u00e9s astr\u00f3logo\" de Lu\u00eds Seoane.\nDecidiu doar o seu valioso arquivo teatral \u00e1 Universidade da Coru\u00f1a para a accesibilidade de toda a comunidade estudantil, a xente dedicada \u00e1 investigaci\u00f3n e a toda a cidadan\u00eda en xeral que se preocupara pola cultura teatral galega.\nNo ano da doaz\u00f3n, a licenciatura de Filolox\u00eda Galega fora recentemente eliminada polas autoridades gobernantes da universidade. Malia todo isto, Francisco Pillado, como unha aposta de futuro e confiando no persoal docente-investigador do Departamento de Filolox\u00eda Francesa e Galego-Portuguesa da Facultade de Filolox\u00eda, asina un convenio no ano 1996, co reitor Jos\u00e9 Lu\u00eds Meil\u00e1n Gil, no que a Universidade da Coru\u00f1a se compromete a subministrar o material, econ\u00f3mica e investigadora mais todo baixo a supervisi\u00f3n e/ou coordinaci\u00f3n cient\u00edfica do Departamento da \u00c1rea de Filolox\u00edas Galega e Portuguesa.\nOs comezos da Biblioteca-Arquivo foron dif\u00edciles polos problemas econ\u00f3micos derivados do relativo cumprimento do convenio asinado pola administraci\u00f3n e avanza grazas ao traballo desinteresado da Biblioteca de Filolox\u00eda, dos sucesivos coordinadores e do profesorado de Filolox\u00eda Galega.\nNesta \u00e9poca, debido aos problemas econ\u00f3micos , para o correcto funcionamento do arquivo foi esencial a colaboraci\u00f3n do IGAEM (Instituto Galego das Artes Esc\u00e9nicas e Musicais), do que o propio Pillado foi reitor nesa \u00e9poca, a trav\u00e9s de convenios anuais sucesivamente renovados e adaptados ao longo de anos. O primeiro do 1997, permite iniciar as publicaci\u00f3ns editadas e a partir do ano 1999, permite a contrataci\u00f3n de persoal bolseiro para as labores de catalogaci\u00f3n, informatizaci\u00f3n e atenci\u00f3n ao persoal investigador, sempre en colaboraci\u00f3n coa Biblioteca da Facultade.\nA Biblioteca-Arquivo constit\u00fae un centro documental e bibliogr\u00e1fico (que segue incrementando polas achegas do propio Francisco Pillado), recibe visitas puntuais ou permanentes de persoal investigador tanto galego como estranxeiro, est\u00e1 integrada na Universidade da Coru\u00f1a e no tecido cultural galego, asinou convenios con diversas instituci\u00f3ns como IGAEM, Consello da Cultura Galega, Goberno das Illas Baleares ou Deputaci\u00f3ns que permit\u00edan realizar actividades investigadoras e difusoras de actividades teatrais, tales como publicaci\u00f3ns, campa\u00f1as de promoci\u00f3n da lectura e exposici\u00f3ns.\nCando se comezou na Biblioteca-Arquivo coa actividade editorial, constit\u00faese un Comit\u00e9 Cient\u00edfico, integrado inicialmente por Francisco Pillado, Manuel Lourenzo e a direcci\u00f3n das colecci\u00f3ns previstas. Con posterioridade, o Comit\u00e9 Cient\u00edfico ampl\u00edase coa incorporaci\u00f3n de ilustres investigadores estranxeiros. Tam\u00e9n aparecen novas colecci\u00f3ns que se pensaron necesarias para completar o dese\u00f1o editorial da Biblioteca-Arquivo.\nNa actualidade, a s\u00faa labor investigadora contin\u00faa e neste intre a profesora da Facultade Laura Tato est\u00e1 levando a cabo unha investigaci\u00f3n sobre traduci\u00f3ns de obras teatrais do ingl\u00e9s ao galego e do espa\u00f1ol ao galego. E tam\u00e9n se recibe algunha que outra solicitude de persoal investigador sobre o teatro en Galiza.\nA Biblioteca-Arquivo non ten persoal propio e depende exclusivamente da Biblioteca de Filolox\u00eda e da Facultade de Filolox\u00eda mais hai unha axudante encargada da clasificaci\u00f3n e catalogaci\u00f3n cando hai achegas novas.\nA s\u00faa conformaci\u00f3n actual \u00e9: Francisco Pillado Mayor como presidente de honra, Laura Tato Fonta\u00ed\u00f1a como coordinadora cient\u00edfica, Carlos Paulo Mart\u00ednez Pereiro como coordinador editorial e forman parte do Consello Cient\u00edfico: Xos\u00e9 Carlos Carrete D\u00edaz, Perfecto Cuadrado, Manuel Ferreiro, Manuel Lourenzo, Carlos Paulo Mart\u00ednez Pereiro, Jos\u00e9 Oliveira Barata, Francisco Pillado Mayor, Francisco Salinas Portugal, Arnaldo Saraiva, Luciana Stegagno Picchio (\u2020) e Laura Tato Fonta\u00ed\u00f1a.\nLocalizaci\u00f3n.\nA Biblioteca-Arquivo Teatral Francisco Pillado Mayor est\u00e1 situada no segundo andar da Biblioteca da Facultade de Filolox\u00eda no Campus da Zapateira. Est\u00e1 separada en dous locais, un \u00e9 o arquivo, ao que s\u00f3 te\u00f1en acceso o persoal investigador previa autorizaci\u00f3n da direcci\u00f3n da biblioteca e con persoal da mesma presente, e outro a biblioteca, de libre acceso para todo o mundo. Tam\u00e9n entre dous andares hai unhas vitrinas que te\u00f1en carautas e debuxos das representaci\u00f3ns teatrais que forman tam\u00e9n parte do arquivo pero que est\u00e1n en exposici\u00f3n permanente para que todo o mundo poida desfrutalos.\nFondos.\nEntre a biblioteca e o arquivo o total dos seus fondos son m\u00e1is de 6000 exemplares de libros de teatro e unha gran cantidade de documentaci\u00f3n . Todos eles catalogados e informatizados; os da biblioteca p\u00f3dense consultar no cat\u00e1logo xeral de libros das bibliotecas da Universidade e os do arquivo p\u00f3dense consultar tam\u00e9n no cat\u00e1logo xeral da UDC coa palabra chave \u201ccolecci\u00f3n\u201d e tecleando \u201cColecci\u00f3n Francisco Pillado Mayor\u201d. Os carteis e fotograf\u00edas p\u00f3dense ver online a trav\u00e9s da imaxe dixitalizada no RUC, Repositorio da Universidade da Coru\u00f1a, dentro do apartado \u201cBiblioteca UDC-colecci\u00f3ns especiais\u201d.\nO conxunto doado \u00e9 moi valioso, cuantioso e diverso, pois ten uns importantes fondos bibliogr\u00e1ficos especializados en teatro galego e internacional e un importante fondo documental, moi variado e \u00fanico. Non se pode calcular o valor do fondo porque est\u00e1 formado por materiais de dif\u00edcil adquisici\u00f3n e \u00fanicos.\nNa biblioteca est\u00e1n os libros, que son de a partir dos anos 70 at\u00e9 a actualidade e sobre todo de teatro galego mais tam\u00e9n de teatro espa\u00f1ol, franc\u00e9s, portugu\u00e9s, sobre teatro europeo. Dos cales hai monograf\u00edas, textos, representaci\u00f3ns teatrais e manuais sobre o teatro.\nPola s\u00faa banda, o arquivo, que \u00e9 totalmente independente, ten unha clasificaci\u00f3n propia, div\u00eddese en diferentes seccions. Nunha parte est\u00e1 a colecci\u00f3n de prensa desde 1800 at\u00e9 a actualidade sobre o teatro galego que leva e selecciona o propio Francisco Pillado.\nTam\u00e9n hai unha parte, a m\u00e1is fundamental, que \u00e9 a de organizaci\u00f3n, representaci\u00f3n e eventos que ten todo o que son os comezos do Centro Dram\u00e1tico Galego e a Escola \u00a0Dram\u00e1tica Galega, da que Pillado foi o fundador e membro.\nDespois est\u00e1 todo o correspondente \u00e1s representaci\u00f3ns de teatro que fac\u00eda o Centro Dram\u00e1tico Galego. Est\u00e1n os libretos, debuxos de posta en escena, debuxos de vestiario e probas de tecidos. Hai fotograf\u00edas de todas as representaci\u00f3ns teatrais que se fac\u00edan, m\u00e1is de 5000 fotograf\u00edas en branco e negro e algunha en cor. E hai informaci\u00f3n sobre compa\u00f1\u00edas de teatro galegas, tanto da Escola Dram\u00e1tica Galega como doutras compa\u00f1\u00edas.\nNoutra parte est\u00e1n os programas de man desde os anos 70 at\u00e9 a actualidade, os borradores de representaci\u00f3ns de obras de teatro de compa\u00f1\u00edas galegas e todo da publicaci\u00f3n \"Casahamlet\". \u00a0Tam\u00e9n hai textos in\u00e9ditos de teatro galego, que se presentaron para concursos de teatro ou representaci\u00f3ns e que, moitos deles, non est\u00e1n publicados.\nA parte disto, hai unha colecci\u00f3n de revistas sobre teatro, algunhas da colecci\u00f3n propia de Pillado e outras que adquiriu a biblioteca.\nPor \u00faltimo, tam\u00e9n hai escoitas radiof\u00f3nicas de representaci\u00f3ns en voz de obras de teatro que Francisco Pillado \u00eda gravando e que \u00eda depositando na Biblioteca-Arquivo e toda unha colecci\u00f3n de DVDs e v\u00eddeos de teatro. A parte da colecci\u00f3n de carteis de representaci\u00f3ns teatrais, dos que hai m\u00e1is de 700.\nPublicaci\u00f3ns editadas.\nCando se comezou na Biblioteca-Arquivo coa actividade editorial, constit\u00faese un Comit\u00e9 Cient\u00edfico, integrado inicialmente por Francisco Pillado, Manuel Lourenzo e a direcci\u00f3n das colecci\u00f3ns previstas: Laura Tato Fonta\u00ed\u00f1a enc\u00e1rgase da Serie Azul na que se editan obras da \u201cLiteratura Teatral Galega\u201d, Francisco Salinas Portugal \u00e9 o encargado da Serie Verde sobre \u201cLiteratura Teatral en Lingua Portuguesa\u201d, Carlos Carrete D\u00edaz enc\u00e1rgase da Serie Vermella sobre \u201cLiteratura Teatral en Lingua Francesa\u201d e Carlos Paulo Mart\u00ednez Pereiro \u00e9 o encargado da Serie Branca sobre \u201cOutras Literaturas Teatrais\u201d. Tam\u00e9n aparecen novas colecci\u00f3ns que se pensaron necesarias para completar o dese\u00f1o editorial da Biblioteca-Arquivo como \u201cPensamento e Est\u00e9tica\u201d, que est\u00e1 recollida baixo a Serie Gris coa direcci\u00f3n de Carlos P. Mart\u00ednez Pereiro, e \u201cDocumenta\u201d, baixo a Serie Ouro coa direcci\u00f3n de Manuel Ferreiro. E unha li\u00f1a transversal para textos de autores que est\u00e1n recollidos nas diversas colecci\u00f3ns baixo a ep\u00edgrafe de \u201cNeodram\u00e1tica\u201d.\nForon sa\u00edndo os volumes pouco a pouco, todos eles en lingua galega, a excepci\u00f3n das obras portuguesas, que est\u00e1n en portugu\u00e9s, e as doutras linguas, que son sempre edici\u00f3ns biling\u00fces, todas con estudos introdutorios rigorosos e edici\u00f3ns cr\u00edticas.\nA seguir, p\u00f3dense observar todas a publicaci\u00f3ns editadas de todas as series, que son un total de 71, alg\u00fans dos cales xa est\u00e1n esgotados."}
{"id": "409420", "revid": "5132", "url": "https://gl.wikipedia.org/wiki?curid=409420", "title": "Kombank Arena", "text": ""}
{"id": "409421", "revid": "5132", "url": "https://gl.wikipedia.org/wiki?curid=409421", "title": "Valencia BC", "text": ""}
{"id": "409422", "revid": "98629", "url": "https://gl.wikipedia.org/wiki?curid=409422", "title": "Mar\u00eda do Socorro Ortega Romero", "text": "Mar\u00eda do Socorro Ortega Romero, nada en Arteixo e finada en Santiago de Compostela o 12 de decembro de 2011, foi unha historiadora da arte galega.\nTraxectoria.\nFormaci\u00f3n acad\u00e9mica.\nDiplomada en Maxisterio e Enfermar\u00eda, estudou na Universidade de Santiago de Compostela a carreira de Filosof\u00eda e Letras (secci\u00f3n de Historia). Despois de licenciarse, acadou o doutoramento en 1966.\nCargos docentes.\nProfesora adxunta interina da c\u00e1tedra de Xeograf\u00eda e Historia do Instituto Arzobispo Gelm\u00edrez (1955-1960). En 1966 acadou, por oposici\u00f3n, a praza de profesora adxunta (despois, profesora titular) de Historia da Arte Moderna e Contempor\u00e1nea, cargo que desempe\u00f1ou at\u00e9 a s\u00faa xubilaci\u00f3n.\nOutros cargos.\nFoi directora da Secci\u00f3n de Arte do Instituto de Estudos Galegos Padre Sarmiento, e formou parte do Consello de Redacci\u00f3n da revista \"Cuadernos de Estudios Gallegos\". As\u00ed mesmo, foi membro do Comit\u00e9 Espa\u00f1ol de Historiadores da Arte e da Real Academia Galega de Belas Artes. Desde o ano 2010 at\u00e9 a s\u00faa morte un ano m\u00e1is tarde, foi a presidenta sa Asociaci\u00f3n de Antigos Alumnos da USC.\nMar\u00eda do Socorro Ortega faleceu repentinamente en Santiago de Compostela o 12 de decembro de 2011.\nVida persoal.\nCasou con Francisco Porto Mella (avogado) e foi nai dunha \u00fanica filla, Rosario Porto Ortega, e avoa de Asunta Basterra Porto.\nHomenaxe.\nA Xunta de Galicia publicou en Santiago, na s\u00faa homenaxe, en 2002, o libro \"Estudios sobre patrimonio art\u00edstico; homenaje del Departamento de Historia del Arte y de la Facultad de Geograf\u00eda e Historia de la Universidad de Santiago de Compostela a la Prof. Dra. M\u00aa del Socorro Ortega Romero\", coordinado por Mar\u00eda Dolores Barral Rivadulla e Jos\u00e9 Manuel L\u00f3pez V\u00e1zquez. ISBN 84-453-3340-2.\nPublicaci\u00f3ns.\nDurante a s\u00faa carreira docente, Ortega Romero publicou numerosas obras sobre arte compostel\u00e1, e m\u00e1is concretamente sobre o barroco, e sobre outros aspectos urban\u00edsticos de Santiago, como a historia do Pazo de Raxoi ou a vida do arquitecto do s\u00e9culo XVIII Miguel Ferro Caaveiro, mestre de obras da catedral.\nArtigos en revistas.\nPublicou os seguintes dez artigos:\nArtigos en obras colectivas.\nTam\u00e9n publicou seis artigos en obras colectivas:"}
{"id": "409423", "revid": "1888", "url": "https://gl.wikipedia.org/wiki?curid=409423", "title": "Manuel Souto Vilas", "text": "Manuel Souto Vilas, nado en Campo (Arz\u00faa) o 1 de decembro de 1903 e finado en Bilbao o 23 de abril de 1975, foi un fil\u00f3sofo, profesor e pol\u00edtico galego. De ideolox\u00eda nacionalsindicalista, foi un dos fundadores das JONS en Galicia.\nTraxectoria.\nFillo de Francisco Souto Eir\u00edn e Generosa Vilas Filloy, naceu nunha familia labrega. Estudou a primeira ensinanza na escola nacional da s\u00faa aldea e a despois o bacharelato no Instituto de Santiago. Fixo a carreira de Dereito na Universidade de Santiago de Compostela, que rematou en 1925 con premio extraordinario, doutor\u00e1ndose en 1927.\nPosteriormente iniciou a carreira de Filosof\u00eda e Letras en Madrid, tendo como profesores a Juli\u00e1n Besteiro, Manuel Garc\u00eda Morente, Ortega y Gasset e Xavier Zubiri. Na capital de Espa\u00f1a aprendeu alem\u00e1n de forma autodidacta e obtivo o doutoramento cunha tese sobre Hegel, ademais de interesarse pola fenomenolox\u00eda de Husserl, Scheler, Hartmann e Heidegger, desfrutando duna bolsa en Friburgo en 1933, onde presenciou a chegada do nacionalsocialismo ao poder. Foi catedr\u00e1tico de Filosof\u00eda do Instituto de Santiago de Compostela dende 1932.\nMilitancia pol\u00edtica.\nAmigo de Ramiro Ledesma Ramos, fil\u00f3sofo como el, colaborou \u00e1 chegada da Segunda Rep\u00fablica en \"La Conquista del Estado\" e na fundaci\u00f3n das JONS, sendo un dos principais dirixentes do partido en Galicia xunto a Santiago Montero D\u00edaz. Destacou o seu labor te\u00f3rico, especialmente sobre os problemas do campo. En xu\u00f1o de 1931 apareceu en \"El Ideal Gallego\" o manifesto do Bloque Social Campesino asinado por el.\nTrala fusi\u00f3n das JONS con Falange militou en Falange Espa\u00f1ola de las JONS, pero as desavinzas de Ledesma con Jos\u00e9 Antonio Primo de Rivera fixeron que abandonase o partido, xunto co propio Ledesma e unhas poucas ducias de militantes, por entender que os principios jonsistas foran relegados.\nGuerra Civil e Franquismo.\nAo producirse o golpe de Estado do 18 de xullo de 1936 reingresou en Falange Espa\u00f1ola. Como profesor en activo foi designado en 1937 membro da comisi\u00f3n depuradora do Maxisterio en Galicia. En xaneiro de 1938 foi nomeado xefe local de Falange de Santiago de Compostela e Inspector de Falanges Locais da zona de Santiago. A petici\u00f3n do falanxista Luis Legaz Lacambra escribiu nese ano \"Teor\u00eda de los sindicatos nacionales\", no que desenvolve os principios e fundamentos da estruturaci\u00f3n do sindicalismo vertical, a\u00ednda que o libro foi vetado ata 1941 polo conservador ministro Joaqu\u00edn Benjumea debido \u00e1 s\u00faa impronta revolucionaria.\nAo ver que o r\u00e9xime non entregaba todos os resortes do poder \u00e1 Falange, a s\u00faa decepci\u00f3n foi en aumento. A burocratizaci\u00f3n do Partido, o progresivo distanciamento gobernamental das potencias do Eixe e o non desenvolvemento do programa revolucionario falanxista polo franquismo fix\u00e9rono afastarse paulatinamente da pol\u00edtica.\nDespois de Santiago de Compostela, pasou ao Instituto de Xix\u00f3n (1938), Instituto Luis Vives de Valencia (1939) e Instituto Verdaguer de Barcelona (1940). En 1941 chegou a Bilbao, onde impartiu clase como catedr\u00e1tico do Instituto de Ensinanza Media e na Facultade de Filosof\u00eda e Letras e de Ciencias Econ\u00f3micas. Colaborou no semanario \"El Espa\u00f1ol\" e no diario \"Hierro\".\nMorte.\nXubilouse o 1 de decembro de 1973. En 1974 conced\u00e9ronlle a Gran Cruz de Afonso X o Sabio. Faleceu en 1975 en Bilbao.\nVida persoal.\nCasou con Bienvenida Garc\u00eda \u00c1lvarez."}
{"id": "409424", "revid": "1131", "url": "https://gl.wikipedia.org/wiki?curid=409424", "title": "Mar\u00eda do Socorro Dolores Ortega Romero", "text": ""}
{"id": "409425", "revid": "27155", "url": "https://gl.wikipedia.org/wiki?curid=409425", "title": "Homoplasia", "text": "Unha homoplasia en sistem\u00e1tica biol\u00f3xica consiste na ganancia ou perda dun trazo de forma independentemente en li\u00f1axes separadas durante a evoluci\u00f3n. Esta evoluci\u00f3n converxente fai que as especies compartan independentemente un trazo que \u00e9 diferente do trazo que se infire que estaba presente no seu antepasado com\u00fan. Por tanto, esta similitude dun estado de car\u00e1cter en diferentes especies, ao contrario da homolox\u00eda, non prov\u00e9n dun antepasado com\u00fan.\nA homoplasia identif\u00edcase pola observaci\u00f3n de que unha caracter\u00edstica dada non pode ser explicada parsimoniosamente nunha hip\u00f3tese filoxen\u00e9tica preferida, \u00e9 dicir, a caracter\u00edstica en cuesti\u00f3n orix\u00ednase (ou desaparece) en m\u00e1is dun punto dunha \u00e1rbore. Esta \u00e9 a interpretaci\u00f3n clad\u00edstica do fen\u00f3meno evolutivo da ganancia ou perda da caracter\u00edstica. Por exemplo, a ausencia de \u00e1s nas pulgas \u00e9 unha perda homopl\u00e1sica (as \u00e1s tam\u00e9n se perderon en membros de moitos outros grupos de insectos, inclu\u00edndo escaravellos, moscas, avela\u00ed\u00f1as, formigas, etc.), e a presenza de membranas timp\u00e1nicas nas avel\u00ed\u00f1as das familias dos xeom\u00e9tridos e noctuidos representa d\u00faas orixes separadas (no abdome nos primeiros e no t\u00f3rax nos segundos), que probablemente evolucionou en resposta \u00e1s chamadas de ecolocaci\u00f3n nocturnas de morcegos insect\u00edvoros. Nas secuencias de ADN, a homoplasia pode simplemente ser o resultado de substituci\u00f3ns nucleot\u00eddicas aleatorias que se acumularon co tempo, e as\u00ed pode non requirir unha explicaci\u00f3n evolutiva adaptacionista. As definici\u00f3ns e a discusi\u00f3n da homoplasia pode encontrarse en:, e .\nO termo homoplasia foi utilizado por primeira vez por Ray Lankester en 1870."}
{"id": "409426", "revid": "1131", "url": "https://gl.wikipedia.org/wiki?curid=409426", "title": "Avenida da Liberdade (Lisboa)", "text": "A Avenida da Liberdade \u00e9 unha das principais avenidas da cidade de Lisboa, en Portugal, que une a Pra\u00e7a dos Restauradores coa Pra\u00e7a do Marqu\u00eas de Pombal. Con preto de 90 metros de ancho e 1100 metros de longo, conta con v\u00e1rias calzadas e largos paseos decorados con xard\u00edns e empedrado portugu\u00e9s.\nO 18 de xu\u00f1o de 2013 a avenida foi clasificada como Conxunto de Interese P\u00fablico.\nHistoria.\nDespois do terremoto de Lisboa de 1755, o Marqu\u00eas de Pombal mandou constru\u00edr o \"Passeio P\u00fablico\" na \u00e1rea que ocupa na actualidade a parte inferior da Avenida da Liberdade e a Pra\u00e7a dos Restauradores. Despois dunha gran pol\u00e9mica, a avenida foi constru\u00edda entre 1879 e 1886, \u00e1 imaxe dos \"boulevards\" de Par\u00eds. A s\u00faa creaci\u00f3n foi clave na expansi\u00f3n da cidade para o norte, e converteuse rapidamente nunha referencia para as clases m\u00e1is acomodadas, que localizaron aqu\u00ed as s\u00faas residencias. A\u00ednda que o seu nome era \"Passeio P\u00fablico\", nun comezo estaba rodeado por muros e portas por onde s\u00f3 pasaban os membros da alta sociedade. Por\u00e9n, en 1821, o rei D. Jo\u00e3o VI ordenou que os muros fosen derrubados para que todas as persoas puidesen circular polo paseo. Pombal aproveitou pequenos regatos que por al\u00ed pasaban e, en vez de drenalos ou desvialos, integrounos na ornamentaci\u00f3n do paseo. Malia isto, co pasar do tempo, estes foron secando naturalmente ou foran drenados para permitir as construci\u00f3ns que hoxe se encontran na avenida.\nMonumentos.\nNa avenida existen varios monumentos e estatuas, entre as que destacan:\nHoteis e tendas.\nAo longo da avenida existen varios hoteis, moitos deles de luxo, e tendas de marcas de luxo internacionalmente co\u00f1ecidas como Cartier, Carolina Herrera, Louis Vuitton, Prada, Dolce &amp; Gabbana, Armani, Gucci, Tod's, Burberry, etc."}
{"id": "409428", "revid": "1131", "url": "https://gl.wikipedia.org/wiki?curid=409428", "title": "Manuel Guiti\u00e1n", "text": "Manuel Salgado Guiti\u00e1n nado en Madrid o 25 de marzo de 1900 e finado o 24 de xaneiro de 1992, foi un actor espa\u00f1ol."}
{"id": "409429", "revid": "89787", "url": "https://gl.wikipedia.org/wiki?curid=409429", "title": "Harjavalta", "text": "Harjavalta \u00e9 unha cidade de Finlandia, situada no oeste do pa\u00eds, na rexi\u00f3n de Satakunta. En 2017 a s\u00faa poboaci\u00f3n era de 7.189 habitantes. A superficie do termo municipal \u00e9 de 127,74 km2, dos cales 4,28\u00a0km2 son auga. O concello ten unha densidade de poboaci\u00f3n de 58,23 hab./km\u00b2.\nO concello \u00e9 uniling\u00fce en fin\u00e9s e en 2017 o 98,5% da poboaci\u00f3n falaba fin\u00e9s, mentres que o 0,3% falaba sueco e o 1,3% falaba outras linguas.\nCidades irmandadas.\nHarjavalta est\u00e1 irmandada con Boksitogorsk, no \u00f3blast de Leningrado (Rusia)."}
{"id": "409431", "revid": "12452", "url": "https://gl.wikipedia.org/wiki?curid=409431", "title": "Javi G\u00f3mez Noya", "text": ""}
{"id": "409433", "revid": "1505", "url": "https://gl.wikipedia.org/wiki?curid=409433", "title": "Ap\u00f3utiga", "text": ""}
{"id": "409434", "revid": "23204", "url": "https://gl.wikipedia.org/wiki?curid=409434", "title": "Air Niugini", "text": "Air Niugini Limited \u00e9 a aeroli\u00f1a nacional de Pap\u00faa Nova Guinea, con sede na Air Niugini House, dentro das instalaci\u00f3ns do aeroporto de Port Moresby, onde est\u00e1 a s\u00faa principal base de operaci\u00f3ns. A compa\u00f1\u00eda opera unha rede dom\u00e9stica dende Port Moresby e Lae, ademais de servizos internacionais cara destinos en Asia, Ocean\u00eda e Australia. \"Niugini\" \u00e9 a palabra en tok pisin para Nova Guinea.\nFrota.\nEn febreiro de 2018 frota de Air Niugini estaba formada polos seguintes avi\u00f3ns:"}
{"id": "409435", "revid": "1131", "url": "https://gl.wikipedia.org/wiki?curid=409435", "title": "Aeroporto Sim\u00f3n Bol\u00edvar", "text": "O aeroporto internacional Sim\u00f3n Bol\u00edvar ou aeroporto internacional de Maiquet\u00eda Sim\u00f3n Bol\u00edvar \u00e9 un aeroporto situado en Maiquet\u00eda, a uns 21 quil\u00f3metros do centro de Caracas, a capital de Venezuela. \u00c9 o principal aeroporto internacional do pa\u00eds e opera voos cara a destinos en Am\u00e9rica e Europa."}
{"id": "409437", "revid": "89787", "url": "https://gl.wikipedia.org/wiki?curid=409437", "title": "Elaine Murphy", "text": "Elaine Murphy \u00e9 unha dramaturga irlandesa vinculada ao Abbey Theatre e actriz. \nTraxectoria.\nMurphy empeza a escribir para escena logo dunha experiencia inicial como actriz de teatro e televisi\u00f3n, por iso as s\u00faas pezas procuran crear papeis relevantes para as actrices. A s\u00faa primeira obra teatral, \"Little Gem\", estreouse no Dublin Fringe Festival en 2018, acadou un \u00e9xito inmediato, foi galardoada con diversos premios e representada por diversas compa\u00f1\u00edas. Tr\u00e1tase dunha comedia protagonizada por tres xeraci\u00f3ns de mulleres que falan sobre as s\u00faas vidas, os seus desexos e a s\u00faa sexualidade. Segundo a autora, a obra xorde do contacto coas mulleres irlandesas: Eu traballo a tempo parcial nunha organizaci\u00f3n de sa\u00fade para a mulleres. \"Meu Ben\" creceu a partir de a\u00ed, \u00e9 unha mestura de todas as mulleres que co\u00f1ec\u00edn nos \u00faltimos anos: traballadoras, non particularmente ricas nin pobres, ignoradas durante o Tigre Celta, para as que a recesi\u00f3n non supor\u00e1 un gran cambio, xa sabes, as mulleres coma n\u00f3s, seguimos tirando para diante.Escribiu varias obras para o Abbey Theatre. A primeira delas, \"Ribbons\", foi un encargo para The Fairer Sex, un programa de pezas breves para promover a aparici\u00f3n de novas dramaturgas. En 2018, despois dun tempo de pausa por raz\u00f3ns familiares (o nacemento dos fillos e a morte da nai) acada o premio PJ O'Connor\u00a0de teatro radiof\u00f3nico con \"Ma\", a historia dunha nai alco\u00f3lica que se reencontra coa s\u00faa filla. A historia parte dunha nova no xornal sobre unha muller xaponesa marcada polas adicci\u00f3ns e a soidade. \nVida persoal.\nCasou en 2011 co m\u00fasico e actor Gavin McCaffrey."}
{"id": "409439", "revid": "1131", "url": "https://gl.wikipedia.org/wiki?curid=409439", "title": "Fuel Fandango", "text": "Fuel Fandango \u00e9 un d\u00fao musical formado polo produtor canario Alejandro Acosta (membro de Mojo Project) e a cantante cordobesa Cristina Manj\u00f3n, m\u00e1is co\u00f1ecida como Nita. Adoitan ir acompa\u00f1ados nos directos pola bater\u00eda canario Carlos Sosa. Consid\u00e9ranse un d\u00fao de tres persoas. O grupo foi creado en 2010. En 2014 editouse un filme -tributo no que aparec\u00edan todos os seus videoclips.\nHistoria.\nFuel Fandango xorde tras o paro de Ale Acosta co seu anterior grupo Mojo Project. Alejandro e Nita co\u00f1ec\u00e9ronse en 2008 en C\u00f3rdoba, onde Alejandro adoitaba ir pinchar m\u00fasica. Alejandro era produtor e dj, e Nita era cantante educada no mundo da copla e o flamenco. Empezaron a compor xuntos unindo os mundos que co\u00f1ec\u00edan: funk, soul, electr\u00f3nica, jazz e flamenco, nun estilo propio e \u00fanico.\nNas s\u00faas canci\u00f3ns combinan a lingua inglesa co castel\u00e1n. O nome do grupo fusiona os dous mundos que unen a s\u00faa m\u00fasica: o Fuel -a gasolina das m\u00e1quinas, samplers e a m\u00fasica electr\u00f3nica- e o Fandango, a m\u00fasica flamenca.\nDurante o ver\u00e1n de 2010 gravaron o seu primeiro disco, \"Fuel Fandango\", entre Madrid (Reno Studios) e C\u00f3rdoba, coa idea de conservar a frescura e a espontaneidade. Sa\u00edu editado en 2011, mesturando estilos musicais tan variados como o funk, a electr\u00f3nica e o flamenco ou a copla, e obtendo moi boas cr\u00edticas do mundo da m\u00fasica. O 6 de marzo de 2012 sa\u00edu \u00e1 venda o \u00e1lbum \"Remixed\", que incl\u00fae remesturas do nove primeiros temas do seu disco.\nEn abril de 2013 publicaron o seu segundo \u00e1lbum, Trece \"Lunas\", gravado entre Madrid, C\u00f3rdoba, Tarifa e Londres, e producido por Ale Acosta, coa axuda do produtor Duncan Mills, de grupos como Jamie Cullum ou Florence and the Machine. A portada do disco foi dese\u00f1ada por Neil Krug, que realizou traballos para Ladytron, Devendra Banhart, e Scissor Sisters, entre outros. Ademais realizaron o documental \"Inside Trece Lunas\", composto por varios cap\u00edtulos que mostran o proceso de gravaci\u00f3n do novo \u00e1lbum.\nNun principio Nita escribir\u00eda as letras e melod\u00edas de voz, mentres que Ale Acosta far\u00eda a produci\u00f3n e os arranxos musicais. Con todo, o grupo declarou que, na pr\u00e1ctica, ambos compuxeron partes musicais e letras, indistintamente."}
{"id": "409440", "revid": "1888", "url": "https://gl.wikipedia.org/wiki?curid=409440", "title": "Scheler", "text": ""}
{"id": "409441", "revid": "1131", "url": "https://gl.wikipedia.org/wiki?curid=409441", "title": "Megasport Arena", "text": "O Megasport Arena ou Megasport Sport Palace (en , transliteraci\u00f3n: \"Dvorets sporta Megasport\"), \u00e9 unha instalaci\u00f3n deportiva adicada especialmente \u00e1 disputa de partidos de baloncesto e h\u00f3ckey sobre xeo situada en Moscova, Rusia. Con capacidade para 13.344 espectadores en partidos de baloncesto, desde o ano 2016 \u00e9 utilizado polo CSKA Moscova da VTB United League e da Euroliga nos seus partidos como local xunto co Universal Sports Hall CSKA."}
{"id": "409442", "revid": "5132", "url": "https://gl.wikipedia.org/wiki?curid=409442", "title": "Megasport Sport Palace", "text": ""}
{"id": "409443", "revid": "1131", "url": "https://gl.wikipedia.org/wiki?curid=409443", "title": "\u017dalgirio Arena", "text": "O \u017dalgirio Arena ou \u017dalgiris Arena \u00e9 unha instalaci\u00f3n deportiva adicada especialmente \u00e1 disputa de partidos de baloncesto situada en Kaunas, Lituania. Con capacidade para 15.552 espectadores, desde o ano 2011 \u00e9 utilizado polo \u017dalgiris Kaunas da Lietuvos krep\u0161inio lyga e da Euroliga nos seus partidos como local."}
{"id": "409444", "revid": "5132", "url": "https://gl.wikipedia.org/wiki?curid=409444", "title": "\u017dalgiris Arena", "text": ""}
{"id": "409446", "revid": "54334", "url": "https://gl.wikipedia.org/wiki?curid=409446", "title": "Igrexa de Burs", "text": "A igrexa de Burs (sueco: \"Burs kyrka\") \u00e9 unha igrexa medieval luterana en Burs, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de Burs ten unha s\u00faa forma tan pouco com\u00fan polo feito de que foi constru\u00edda en distintas etapas. A nave \u00e9 a s\u00faa parte m\u00e1is antiga, datando de principios do s\u00e9culo XIII. A gran torre foi constru\u00edda a mediados do mesmo s\u00e9culo, mentres que o desproporcionadamente grande coro g\u00f3tico foi levantado un s\u00e9culo despois, substitu\u00edndo un coro rom\u00e1nico con \u00e1bsida anterior.\nExternamente destaca o portal do coro. A s\u00faa entrada amosa esculturas g\u00f3ticas representando unha bendici\u00f3n de Cristo, e ap\u00f3stolos e santos, ademais de ter un gran friso que abarca todo o portal, e que representa a Par\u00e1bola das Dez Virxes. O coro e o seu portal foron probablemente constru\u00eddos polo taller dun canteiro co\u00f1ecido como Master Egypticus. O mesmo taller probablemente realizou un elaborado banco de pedra calcaria que se atopa dentro da igrexa, do cal a\u00ednda se conservan restos da s\u00faa pintura orixinal.\nO interior \u00e9 amplo e aireado. Do seu mobiliario destaca o retablo. \u00c9 unha elaborada peza realizada en L\u00fcbeck ou no norte de Alema\u00f1a durante a primeira metade do s\u00e9culo XV. A igrexa tam\u00e9n ten unha cruz triunfal do s\u00e9culo XIII, restos de vidreiras medievais e varios mobles do s\u00e9culo XVIII.\nA igrexa foi completamente restaurada entre 1960 e 1964."}
{"id": "409457", "revid": "89787", "url": "https://gl.wikipedia.org/wiki?curid=409457", "title": "Teatro do Astrac\u00e1n", "text": "Teatro do Astrac\u00e1n \u00e9 unha compa\u00f1\u00eda teatral galega creada en 2012. O seu elenco est\u00e1 formado por Pedro Brandariz, Fran Campos, Saleta Fern\u00e1ndez, Abrah\u00e1n Sande, Alberto Torres e Rogelio dos Outeiros.\nA compa\u00f1\u00eda xorde do traballo de formaci\u00f3n realizado por Fran Rei, especializado en clown, ao abeiro da Escola Art\u00edstica de Cuntis. Logo de sete anos de teatro amador, deciden dar o paso \u00e1 profesionalizaci\u00f3n, con Fran Rei como director art\u00edstico. A \u00fanica montaxe da compa\u00f1\u00eda foi a comedia \"Ladr\u00f3n e familia\" (\"Non tutti i ladri vengono per nuocere\" no seu t\u00edtulo orixinal en italiano), de Dario Fo. Estreouse en 2012 no Auditorio Patelas de Cuntis, baixo a direcci\u00f3n de Evaristo Calvo e traduci\u00f3n e adaptaci\u00f3n do texto de Avelino Gonz\u00e1lez. Saleta Fern\u00e1ndez e Alberto Torres crean a s\u00faa propia compa\u00f1\u00eda, C\u00f3digo Morsa, en 2014."}
{"id": "409459", "revid": "89787", "url": "https://gl.wikipedia.org/wiki?curid=409459", "title": "Copa do Rei de f\u00fatbol 2017/18", "text": "A Copa do Rei de f\u00fatbol 2017\u201318 foi a 115.\u00aa edici\u00f3n do torneo de copa da Real Federaci\u00f3n Espa\u00f1ola de F\u00fatbol. O campi\u00f3n obt\u00e9n unha praza para a fase de grupos da UEFA Europa League 2018\u201319. Na final xogada no Estadio Wanda Metropolitano de Madrid, o FC Barcelona proclamouse campi\u00f3n tras derrotar \u00f3 Sevilla FC por 0-5.\nPrimeira rolda.\nO sorteo para as d\u00faas primeiras roldas da Copa do Rei realizouse o 28 de xullo de 2017 na Cidade do F\u00fatbol de Las Rozas. Atl\u00e9tico Baleares, Racing de Ferrol, H\u00e9rcules, Mallorca, Alcoyano, Fuenlabrada e M\u00e9rida quedaron exentos na primeira rolda e pasaron directamente \u00e1 segunda.\nSegunda rolda.\nO Formentera quedou exento e pasou directamente \u00e1 terceira rolda.\nTerceira rolda.\nO Lleida Esportiu quedou exento e pasou directamente \u00f3s dezaseisavos de final."}
{"id": "409460", "revid": "1888", "url": "https://gl.wikipedia.org/wiki?curid=409460", "title": "Luis Mart\u00ednez-Risco Davi\u00f1a", "text": ""}
{"id": "409461", "revid": "1888", "url": "https://gl.wikipedia.org/wiki?curid=409461", "title": "Vicente Mart\u00ednez-Risco Ag\u00fcero", "text": ""}
{"id": "409462", "revid": "1888", "url": "https://gl.wikipedia.org/wiki?curid=409462", "title": "Mar\u00eda Xos\u00e9 Mart\u00ednez Pati\u00f1o", "text": ""}
{"id": "409463", "revid": "1888", "url": "https://gl.wikipedia.org/wiki?curid=409463", "title": "Xos\u00e9 Lois Mart\u00ednez Pereiro", "text": ""}
{"id": "409464", "revid": "1888", "url": "https://gl.wikipedia.org/wiki?curid=409464", "title": "Francisco Javier Lorenzo Torres", "text": ""}
{"id": "409465", "revid": "23204", "url": "https://gl.wikipedia.org/wiki?curid=409465", "title": "Tesm\u00f3teta", "text": "Os tesm\u00f3tetas foron uns maxistrados da Antiga Grecia. En Atenas era unha maxistratura colexiada de seis membros. Reun\u00edanse no Tesmoteteo.\nAs atribuci\u00f3ns dos tesm\u00f3tetas de Atenas son descritas por Arist\u00f3teles:\nO colexio dos tesm\u00f3tetas exerc\u00eda as s\u00faas funci\u00f3ns no tribunal chamado Heliea.\nDecid\u00edan se o d\u00eda deb\u00eda ser dedicado a asuntos privados menores, con xurados de 201 cidad\u00e1ns, ou m\u00e1is importantes con 401 xurados, ou \u00e1s acci\u00f3ns p\u00fablicas con polo menos 501 xurados[5]. O secretario dos tesm\u00f3tetas elix\u00eda por sorteo ao d\u00e9cimo tribunal composto por representantes das dez tribos atenienses.\u00a0 Os outros nove tribunais asign\u00e1banos os nove arcontes."}
{"id": "409467", "revid": "624", "url": "https://gl.wikipedia.org/wiki?curid=409467", "title": "Arconte tesm\u00f3teta", "text": ""}
{"id": "409468", "revid": "65792", "url": "https://gl.wikipedia.org/wiki?curid=409468", "title": "Halld\u00f3r M\u00e1r", "text": "Halld\u00f3r M\u00e1r Stef\u00e1nsson, nado en Reiquiavik (1972), \u00e9 un cantautor e guitarrista island\u00e9s.\u00a0A s\u00faa m\u00fasica est\u00e1 baseada no folk ac\u00fastico e alternativo. \u00c9 tam\u00e9n compo\u00f1ente do grupo de pop/rock Wiggum.\nTraxectoria.\nFoi m\u00fasico dende pequeno, cando lle daba \u00e1s potas e tixolas da s\u00faa nai nunha pequena vila de Islandia. Inicia os seus estudos de guitarra co profesor \u00d6rn Vin\u00f0ar Erlendsson no Conservatorio de Akureyri. En 1993, trasl\u00e1dase a Barcelona para realizar estudos de perfeccionamento de guitarra na \"Escola Luthier d'Arts Musicals\" cos profesores \"Arnaldur Arnarson\" e \"Alex Garrob\u00e9.\" Participou como activo en cursos internacionais con mestres como David Russell, Hopkinson Smith, Manuel Barrueco ou Jos\u00e9 Tom\u00e1s P\u00e9rez Seles. M\u00e1is adiante percorre Islandia e Espa\u00f1a como solista e forma parte de \"Mosaic, Barcelona\u2019s Guitar Quartet\".\nEn 2004, colabora no disco \"Amb les mans\" do compositor e guitarrista \"Eduard Rod\u00e9s\" interpretando unha peza chamada \"La Luz\" e inspirada na vida de Ferrer i Gu\u00e0rdia, co\u00f1ecido librepensador fusilado no ano 1909 por mor dos disturbios da Semana Tr\u00e1xica.\nEn 2006, o mesmo Eduard Rod\u00e9s edita un novo disco baixo o nome \"Rep\u00fablica Mediterr\u00e1nea\", onde Halldor Mar volve colaborar interpretando o tema \"Al Iskandariyah\".\nEn 2009, lanza o seu primeiro \u00e1lbum en solitario, \"Simple\", baixo o selo Daruma Records. O disco gr\u00e1vase no estudo El Tostadero coa axuda do produtor Marc Molas.\nHalldor Mar \u00e9 tam\u00e9n membro do grupo Wiggum, que tras a s\u00faa formaci\u00f3n en 2009, edita en febreiro de 2010 o seu primeiro \u00e1lbum chamado \"Sint\u00f3n Nis\u00f3n ama a Nif\u00fa Nif\u00e1\", gravado no estudo Micromaltese con Cacho Salvador (de \"Extraperlo\") como produtor."}
{"id": "409469", "revid": "23204", "url": "https://gl.wikipedia.org/wiki?curid=409469", "title": "Halld\u00f3r M\u00e1r Stef\u00e1nsson", "text": ""}
{"id": "409470", "revid": "56817", "url": "https://gl.wikipedia.org/wiki?curid=409470", "title": "Pr\u00edtane", "text": "Na democracia ateniense, a partir da \"revoluci\u00f3n ison\u00f3mica\" de Cl\u00edstenes, os pr\u00edtanes (\u03bf\u1f31 \u03c0\u03c1\u03c5\u03c4\u03ac\u03bd\u03b5\u03b9\u03c2 \"hoi pryt\u00e1neis\"), seleccionados de entre os cincocentos elixidos da Bul\u00e9, exerceron un papel pol\u00edtico central, a\u00ednda que o seu poder era limitado. Asum\u00edan as misi\u00f3ns de organizaci\u00f3n e de marco de funcionamento das instituci\u00f3ns.\nComposici\u00f3n.\nA Bul\u00e9 estaba composta de 500 buleutas, 50 por tribo. Os 50 delegados de cada tribo exerc\u00edan colectivamente durante un dos dez meses do ano ateniense (trinta e seis d\u00edas) a maxistratura dos pr\u00edtanes (\u03bf\u1f31 \u03c0\u03c1\u03c5\u03c4\u03ac\u03bd\u03b5\u03b9\u03c2): a \"pritan\u00eda\" (\u1f21 \u03c0\u03c1\u03c5\u03c4\u03b1\u03bd\u03b5\u03af\u03b1 \"h\u0113 prytan\u00e9ia\") da s\u00faa tribo.\nVida coti\u00e1.\nOs pr\u00edtanes viv\u00edan d\u00eda e noite acomodados, aloxados e alimentados pola cidade, nun edificio contiguo ao Buleuterion: o Pritaneo (\u03c4\u03cc \u03a0\u03c1\u03c5\u03c4\u03b1\u03bd\u03b5\u1fd6\u03bf\u03bd \"to Prytan\u00e9ion\"). Atop\u00e1banse as\u00ed en disposici\u00f3n de entrar na sesi\u00f3n en calquera momento. Este edificio p\u00fablico estaba aberto tam\u00e9n aos cidad\u00e1ns que a cidade desexaba distinguir con honras, as\u00ed como convidados ilustres (embaixadores por exemplo).\nAtribuci\u00f3ns.\nOs pr\u00edtanes exerc\u00edan, xunto \u00e1 Bul\u00e9 (o Consello) e a \"Ekkles\u00eda\" (a asemblea de cidad\u00e1ns), un conxunto de papeis administrativos e relixiosos:\nUn dos pr\u00edtanes, elixido a sorte, exerc\u00eda durante un d\u00eda a funci\u00f3n de ep\u00edstata (\u1f41 \u1f10\u03c0\u03b9\u03c3\u03c4\u03ac\u03c4\u03b7\u03c2 \"ho epist\u00e1t\u0113s\"), \u00e9 dicir, presidente do Consello (na pr\u00e1ctica o xefe do Estado, vendo os arcontes o seu poder minguado) e Garda dos selos (selo da cidade, chave do tesouro, chave dos templos). Dirix\u00eda os traballos da Bul\u00e9 e presid\u00eda a sesi\u00f3n da \"Ekkles\u00eda\". Esta funci\u00f3n non era puramente honor\u00edfica, posto que unha graf\u0113 par\u00e0 n\u00f3m\u014dn (\u1f21 \u03b3\u03c1\u03b1\u03c6\u1f74 \u03c0\u03b1\u03c1\u1f70 \u03bd\u03cc\u03bc\u03c9\u03bd) pod\u00eda ser interposta contra o ep\u00edstata (v\u00e9xase Bul\u00e9)."}
{"id": "409472", "revid": "98629", "url": "https://gl.wikipedia.org/wiki?curid=409472", "title": "La Conquista del Estado", "text": "La Conquista del Estado foi un semanario pol\u00edtico espa\u00f1ol fundado o 14 de marzo de 1931 (un mes antes da proclamaci\u00f3n da Segunda Rep\u00fablica) por Ramiro Ledesma Ramos. Public\u00e1ronse 23 n\u00fameros, aparecendo o derradeiro o 24 de outubro de 1931.\nObxectivos pol\u00edticos.\nDe corte fascista, estaba inspirado na publicaci\u00f3n hom\u00f3nima italiana de Curzio Malaparte (\"La Conquista dello Stato\") e pretend\u00eda converterse no embri\u00f3n do fascismo espa\u00f1ol desde un punto de vista te\u00f3rico.\nNo seu primeiro n\u00famero publicou un manifesto cuxas ideas-forza eran: supremac\u00eda do Estado, afirmaci\u00f3n nacional, articulaci\u00f3n comarcal de Espa\u00f1a e estrutura sindical da econom\u00eda (nacionalsindicalismo). O peri\u00f3dico inclu\u00edu ademais 17 puntos b\u00e1sicos, que destacaban os seus obxectivos primordiais.\nRevoluci\u00f3n Nacional e Social.\nDeclaradamente partidaria do fascismo, en todos os n\u00fameros ins\u00edstese na idea de revoluci\u00f3n, que se enfronte tanto ao marxismo como ao capitalismo, enfoc\u00e1ndose na chamada terceira v\u00eda e facendo continuas loas tanto \u00e1 Italia fascista como ao Partido Nacionalsocialista de Adolf Hitler, que chegou dous anos despois ao poder. Tam\u00e9n foi moi combativo co independentismo, en especial o catal\u00e1n, ao que dedicou varios artigos de clara oposici\u00f3n.\nTam\u00e9n intentou recrutar aos descontentos dalg\u00fans movementos revolucionarios proletarios, fundamentalmente membros da CNT, asistindo ao Congreso Extraordinario de 1931 da organizaci\u00f3n anarcosindicalista e apoiando a Folga da Telef\u00f3nica convocada por estes.\nColaboradores.\nO principal colaborador foi Juan Aparicio L\u00f3pez. Posteriormente, engad\u00edronse outros como Manuel Souto Vilas.\nFin do semanario e fundaci\u00f3n das JONS.\nLogo de sufrir dificultades econ\u00f3micas pola censura estabelecida na Lei de Defensa da Rep\u00fablica (1931), anunciou en outubro o final da s\u00faa andaina. O grupo de simpatizantes arredor do semanario promoveron a fusi\u00f3n coas Juntas Castellanas de Actuaci\u00f3n Hisp\u00e1nica, dirixidas por On\u00e9simo Redondo, dando lugar, o 10 de outubro de 1931, \u00e1 formaci\u00f3n dunha nova organizaci\u00f3n pol\u00edtica e un novo semanario co mesmo nome, Juntas de Ofensiva Nacional-Sindicalista (JONS), que se converteu no primeiro partido nacionalsindicalista de Espa\u00f1a."}
{"id": "409473", "revid": "1888", "url": "https://gl.wikipedia.org/wiki?curid=409473", "title": "Universidade Central", "text": ""}
{"id": "409474", "revid": "1888", "url": "https://gl.wikipedia.org/wiki?curid=409474", "title": "Marina Mayoral D\u00edaz", "text": ""}
{"id": "409475", "revid": "17467", "url": "https://gl.wikipedia.org/wiki?curid=409475", "title": "Xos\u00e9 Lu\u00eds Meil\u00e1n G\u00edl", "text": ""}
{"id": "409476", "revid": "98629", "url": "https://gl.wikipedia.org/wiki?curid=409476", "title": "Boyan Slat", "text": "Boyan Slat, nado en Delft o 27 de xullo de 1994, \u00e9 un inventor\u00a0e\u00a0emprendedor neerland\u00e9s. \u00c9 estudante de Enxe\u00f1ar\u00eda Aeroespacial. Os seus pais son croatas da rexi\u00f3n de Istria.\nTraxectoria.\nSlat creou proxectos de enxe\u00f1ar\u00eda e construci\u00f3n dende que ti\u00f1a 2 anos. \u00c1 idade de 14 anos, conseguiu un r\u00e9cord Guinness cando lanzou 213 foguetes de auga de xeito simult\u00e1neo.\nInterese na contamiaci\u00f3n dos pl\u00e1sticos.\nEn 2011, cando ti\u00f1a 16 anos, Slat atopou m\u00e1is pl\u00e1sticos que peixes durante unha sesi\u00f3n de mergullo en Grecia. Consagrou un proxecto do instituto para investigar en profundidade a contaminaci\u00f3n que o pl\u00e1stico xeraba nos oc\u00e9anos e por qu\u00e9 se consideraba imposible limpialo. Tempo despois, xurdiu a idea de constru\u00edr un sistema pasivo que empregase as correntes mari\u00f1as \u00f3 seu favor. Presentou o proxecto durante un faladoiro TED en Delft en 2012.\nSlat abandonou os seus estudos en Enxe\u00f1ar\u00eda Aeroespacial na Universidade de Tecnolox\u00eda de Delft para investir todo o seu tempo no desenvolvemento do seu novo proxecto. Fundou The Ocean Cleanup en 2013, e pouco despois, a s\u00faa conferencia en TED converteuse nun fen\u00f3meno viral.\n\"A tecnolox\u00eda \u00e9 o axente m\u00e1is potente de cambio. \u00c9 un amplificador das nosas capacidades humanas\", dixo Slat para The Economist.\nThe Ocean Cleanup.\nEn 2013, Slat fundou a entidade sen \u00e1nimo de lucro chamada The Ocean Cleanup, da que \u00e9 agora CEO. O obxectivo de The Ocean Cleanup \u00e9 desenvolver tecnolox\u00eda avanzada que axude a eliminar os pl\u00e1sticos do oc\u00e9ano.\u00a0Logo da s\u00faa fundaci\u00f3n, The Ocean Cleanup conseguiu 2,2 mill\u00f3ns de d\u00f3lares a trav\u00e9s dunha campa\u00f1a de financiamento colectivo na que colaboraron 38\u00a0000 doantes de 160 pa\u00edses.\u00a0En xu\u00f1o de 2014, The Ocean Cleanup publicou un estudo de viabilidade composto de 528 p\u00e1xinas sobre o potencial do proxecto.\nDende os comezos de The Ocean Cleanup, a organizaci\u00f3n conseguiu 31,5 mill\u00f3ns de euros en doaz\u00f3ns de emprendedores en Europa e en Silicon Valley, inclu\u00edndo a Marc Benioff, CEO de Salesforce. Boyan Slat estima que, coa creaci\u00f3n de novos dese\u00f1os e cuns custos m\u00ednimos, nun prazo de 5 anos limparase por completo a illa de lixo do Pac\u00edfico. O proxecto comezar\u00e1 a mediados de 2018 coa instalaci\u00f3n dun dos sistemas e progresivamente iranse engadindo o resto dos sistemas at\u00e9 que se acade a implantaci\u00f3n completa en 2020.\nGalard\u00f3ns e reco\u00f1ecementos.\nEn novembro de 2014, Slat foi galardoado polo Programa das Naci\u00f3ns Unidas para o Medio Ambiente co premio Campi\u00f3ns do Planeta. En 2015, o rei Harald V de Noruega concedeule o premio de mozos emprendedores. Forbes inclu\u00edu a Slat na s\u00faa lista de 206 de 30 mozos menores de 30 anos. Slat foi escollido como Thiel Fellow (membro de Thiel). O programa comezou en 2011 grazas a Peter Thiel, investidor e cofundador de Paypal. Concede 100.000$ a emprendedores menores de 22 anos que pospo\u00f1en os seus estudos para traballar na s\u00faa nova empresa. En febreiro de 2017, Reader's Digest sinalou a Boyan Slat como Europeo do Ano."}
{"id": "409477", "revid": "1888", "url": "https://gl.wikipedia.org/wiki?curid=409477", "title": "Estro Monta\u00f1a Louzao", "text": ""}
{"id": "409482", "revid": "1888", "url": "https://gl.wikipedia.org/wiki?curid=409482", "title": "Jos\u00e9 Luis Moralejo \u00c1lvarez", "text": ""}
{"id": "409483", "revid": "1888", "url": "https://gl.wikipedia.org/wiki?curid=409483", "title": "Ux\u00edo Montes Dom\u00ednguez", "text": ""}
{"id": "409484", "revid": "1888", "url": "https://gl.wikipedia.org/wiki?curid=409484", "title": "Xo\u00e1n Montero Telinge", "text": ""}
{"id": "409485", "revid": "1888", "url": "https://gl.wikipedia.org/wiki?curid=409485", "title": "Ux\u00edo Montero R\u00edos", "text": ""}
{"id": "409486", "revid": "1888", "url": "https://gl.wikipedia.org/wiki?curid=409486", "title": "Xos\u00e9 Montero R\u00edos", "text": ""}
{"id": "409487", "revid": "1888", "url": "https://gl.wikipedia.org/wiki?curid=409487", "title": "Xulia Minguill\u00f3n Iglesias", "text": ""}
{"id": "409488", "revid": "1888", "url": "https://gl.wikipedia.org/wiki?curid=409488", "title": "Juan Aparicio L\u00f3pez", "text": ""}
{"id": "409491", "revid": "75439", "url": "https://gl.wikipedia.org/wiki?curid=409491", "title": "John Milius", "text": "John Frederick Milius, nado o 11 de abril de 1944, \u00e9 un guionista, produtor e\u00a0director\u00a0estadounidense. Foi un dos guionistas dos dous primeiros filmes da saga\u00a0\"Harry o sucio.\"\u00a0Recibiu un nomeamento \u00f3s\u00a0Oscar\u00a0como guionista de \"Apocalypse Now\", e escribiu e dirixiu \"O vento e o le\u00f3n\", \"Conan o b\u00e1rbaro\"\u00a0e \"Amencer vermello\".\nTraxectoria.\nNa d\u00e9cada de 1960 intentou alistarse no ex\u00e9rcito pero foi rexeitado por problemas de sa\u00fade. Comezou a s\u00faa carreira no mundo do cinema a partir dun concurso de filmes de estudantes en 1967, no cal ga\u00f1ou o primeiro premio co filme \"I'm So Bored\". Comezou a traballar noutros filmes de pequenos orzamentos e finalmente en produci\u00f3ns meirandes. Malia ter comezado como guionista, decidiu traballar como director \u00f3 quedar satisfeito coas modificaci\u00f3ns feitas \u00f3s seus gui\u00f3ns para \"The Life and Times of Judge Roy Bean\" e \"As aventuras de Jeremiah Johnson\" (1972). Fascinado pola guerra de Vietnam, escribiu con Francis Ford Coppola o gui\u00f3n de \"Apocalypse Now\" en 1979, polo cal foi nomeado \u00f3 Oscar \u00f3 mellor gui\u00f3n adaptado. O seu filme m\u00e1is co\u00f1ecido como director, \"Conan o b\u00e1rbaro\" (1982), \u00e9 considerado unha ilustraci\u00f3n nietzschiana das ideas persoais do seu autor. Traballou tam\u00e9n como conselleiro de gui\u00f3ns en diversos filme, como \"Tibur\u00f3n\" e \"The Hunt for Red October\".\nEn 2005, creou con William J. MacDonald, para a canle inglesa BBC e para a estadounidense HBO, a serie de televisi\u00f3n \"Rome\". En 2009, participou no gui\u00f3n do videoxogo \"Homefront\" de Kaos Studio. En 2010, participou como guionista e director no desenvolvemento do proxecto da serie de televisi\u00f3n \"Pharaoh\", semellante a \"Rome\", pero esta volta ambientada no Antigo Exipto."}
{"id": "409492", "revid": "23204", "url": "https://gl.wikipedia.org/wiki?curid=409492", "title": "John Frederick Milius", "text": ""}
{"id": "409493", "revid": "98629", "url": "https://gl.wikipedia.org/wiki?curid=409493", "title": "Ep\u00edstata", "text": "O ep\u00edstata (grego \u1f10\u03c0\u03b9\u03c3\u03c4\u03ac\u03c4\u03b7\u03c2, \"epist\u00e1t\u0113s\", \u00ab\"o que est\u00e1 situado por enriba\"\u00bb, de \u1f10\u03c6\u03af\u03c3\u03c4\u03b7\u03bc\u03b9 / \"eph\u00edst\u0113mi\", \u00absituar\u00bb) \u00e9, orixinalmente, un maxistrado da Antiga Grecia, cuxas atribuci\u00f3ns e designaci\u00f3n var\u00edan dunha cidade a outra. Literalmente, ser\u00eda traduc\u00edbel por \u00ab\"o que vix\u00eda\" \u00bb ou mellor, \u00ab\"supervisor\"\u00bb.\nAtenas democr\u00e1tica.\nNa Atenas democr\u00e1tica \u00e9 un dos 500 buleutas dunha das 10 pritan\u00edas, elixido por sorteo, cuxo cargo non dura m\u00e1is que un d\u00eda completo. Est\u00e1 encargado de gardar o \"Tholos\" (edificio ou sede dos pr\u00edtanes), de velar polo selo do Estado, e as chaves do \"Metroon\" (os arquivos p\u00fablicos). Cando a \"Bul\u00e9\" (Consello dos Cincocentos) ou a \"Ekkles\u00eda\" (Asemblea do pobo) son convocadas polos outros pr\u00edtanes, nomea aos nove proedros, cidad\u00e1ns non pr\u00edtanes encargados de contabilizar os votos, e un segundo ep\u00edstata co que dirixe a sesi\u00f3n.\nMediante o procedemento da \"graf\u0113 par\u00e0 n\u00f3m\u014dn\" (), se unha lei era xulgada contraria \u00e1s normas da pole, o autor desa lei e o ep\u00edstata que dirixira a sesi\u00f3n en que se adoptou, pod\u00edan ser gravemente condenados. As\u00ed pois, o ep\u00edstata era moralmente respons\u00e1bel das leis que se adoptaban durante o seu curto mandato. A s\u00faa funci\u00f3n, a\u00ednda que esencialmente honor\u00edfica, era indispens\u00e1bel para o bo funcionamento das instituci\u00f3ns democr\u00e1ticas.\nMacedonia.\nNas cidades de Macedonia, at\u00f3pase tam\u00e9n un maxistrado chamado ep\u00edstata.\nSegundo a historiograf\u00eda tradicional, este ep\u00edstata \u00e9 s\u00f3 un funcionario nomeado polo rei en certas cidades para representar a s\u00faa autoridade e facer aplicar as s\u00faas decisi\u00f3ns.\nO exame das fontes epigr\u00e1ficas dispo\u00f1\u00edbeis sobre estes personaxes permite mostrar que est\u00e1n presentes en todas as cidades; que son naturais das cidades onde ofician e non son pois estranxeiros, pertencen, de feito, \u00e1s grandes familias; o seu nome \u00e9 utilizado como f\u00f3rmula de dataci\u00f3n, o que demostra que son unha maxistratura ep\u00f3nima anual.\nEn Berea e Anf\u00edpole, o seu t\u00edtulo completo \u00e9 \"\u1f10\u03c0\u03b9\u03c3\u03c4\u03b1\u03c4\u1f74\u03c2 \u03c4\u1ff6\u03bd \u1f00\u03c1\u03c7\u03cc\u03bd\u03c4\u03c9\u03bd epistat\u0113s t\u014dn arkhont\u014dn\" (ep\u00edstata dos arcontes), o que indica que \u00e9 o maxistrado xefe da cidade, o presidente do consello e da asemblea.\nA uniformidade desta maxistratura a trav\u00e9s de todas as cidades de Macedonia, de orixes, por tanto, moi diversas, indica que se trata dunha instituci\u00f3n imposta polo rei para organizar todas as cidades da mesma maneira e dispor de interlocutores equivalentes. Os reis tratan directamente cos ep\u00edstatas das cidades, e non co pobo na asemblea. Os ep\u00edstatas son os respons\u00e1beis da aplicaci\u00f3n das decisi\u00f3ns reais: a diferenza dos maxistrados das cidades cl\u00e1sicas, non son respons\u00e1beis s\u00f3 ante a asemblea dos cidad\u00e1ns.\nA cuesti\u00f3n de saber se o ep\u00edstata \u00e9 nomeado polo rei ou elixido pola comunidade c\u00edvica non est\u00e1 contrastada: parece m\u00e1is prob\u00e1bel que a elecci\u00f3n fose por designaci\u00f3n.\nAo final da \u00e9poca antig\u00f3nida, os ep\u00edstatas desaparecen: son substitu\u00eddos en cada cidade por dous politarcas. O car\u00e1cter colexial desta nova maxistratura mostra que \u00e9 m\u00e1is democr\u00e1tica que a do ep\u00edstata.\nSiria tolemaica.\nNas cidades da Siria tolemaica, \u00e9 un comisario real, encargado sobre todo dos templos de Xerusal\u00e9n e de Gazirim. \nEste termo at\u00f3pase tam\u00e9n baixo o dominio sel\u00e9ucida no momento das guerras cos Macabeos.\nTam\u00e9n se acha en Rodas, na Perea."}
{"id": "409495", "revid": "23204", "url": "https://gl.wikipedia.org/wiki?curid=409495", "title": "Thulsa Doom", "text": "Thulsa Doom\u00a0\u00e9 unha personaxe de ficci\u00f3n creada polo escritor Robert E. Howard para unha serie de relatos destinados \u00e1 revista de relatos \"pulp\" \"Weird Tales\". Tam\u00e9n \u00e9 co\u00f1ecido polo p\u00fablico por ser o arquiinimigo de Conan no filme de 1982 Conan o b\u00e1rbaro, inspirada tam\u00e9n nos relatos de Howard e interpretado polo actor James Earl Jones. C\u00f3mpre sinalar que orixinalmente esta personaxe nunca apareceu nos relatos de Conan, sen\u00f3n que Thulsa Doom era inimigo do Rei Kull de Atlantis, outra personaxe creada por Howard.\nNas historias pulp.\nThulsa Doom aparece por vez primeira (como Thulses Doom) \u00f3 final da historia culta \"Delcardes' Cat\" de Robert E. Howard, que est\u00e1 protagonizada por Kull. Howard editou posteriormente o texto para engadir prefiguraci\u00f3n e referencias a Thulsa Doom (como o escribir\u00eda despois) e cambiou o t\u00edtulo a \"The Cat and the Skull\" para reflectilo. O editor Patrice Louinet especulou que isto d\u00e9bese a que orixinalmente, Howard pretend\u00eda que Kuthulos (a quen Doom personifica na historia) fose realmente o malvado. Por\u00e9n, preto do remate da historia aparece a identidade de Thulsa Doom. Esta versi\u00f3n foi enviada a \"Weird Tales\" en 1928 pero non foi aceptada. A historia non foi publicada at\u00e9 1967 no libro \"King Kull\" de Lancer Books.\nThulsa Doom \u00e9 descrito por Howard en \"The Cat and the Skull\" cunha cara \"como un cranio branco espido\", en cuxos ollos reluc\u00eda un lume liviano.\" \u00c9 aparentemente invulnerable, xact\u00e1ndose despois de ser atravesado por un dos compa\u00f1eiros de Kull que sente \"s\u00f3 unha lixeira frialdade\""}
{"id": "409496", "revid": "624", "url": "https://gl.wikipedia.org/wiki?curid=409496", "title": "S\u00e9culo VII a. C.", "text": ""}
{"id": "409497", "revid": "89787", "url": "https://gl.wikipedia.org/wiki?curid=409497", "title": "Raffaella De Laurentiis", "text": "Raffaella De Laurentiis, nada o 28 de xu\u00f1o de 1954, \u00e9 unha\u00a0produtora de\u00a0cine\u00a0italiana.\u00a0Entre os filmes que produciu salientan\u00a0\"Conan o b\u00e1rbaro,\u00a0Conan o destrutor\", \"Dune\", \"Prancer\", \"\", \"Dragonheart\", \"The Forbidden Kingdom\" e \"Kull the Conqueror\".\n\u00c9 a filla do produtor de filmes Dino De Laurentiis e a actriz Silvana Mangano. \u00c9 irm\u00e1 de Veronica De Laurentiis, quen \u00e9 a nai de\u00a0Giada De Laurentiis."}
{"id": "409498", "revid": "23204", "url": "https://gl.wikipedia.org/wiki?curid=409498", "title": "Huittinen", "text": "Huittinen (en sueco \"Vittis\") \u00e9 unha cidade de Finlandia, situada no oeste do pa\u00eds, na rexi\u00f3n de Satakunta. En 2017 a s\u00faa poboaci\u00f3n era de 10.305 habitantes. A superficie do termo municipal \u00e9 de 539,59 km2, dos cales 6,97\u00a0km2 son auga. O concello ten unha densidade de poboaci\u00f3n de 19,35 hab./km\u00b2.\nO concello \u00e9 uniling\u00fce en fin\u00e9s e en 2017 o 98,1% da poboaci\u00f3n falaba fin\u00e9s, mentres que o 0,1% falaba sueco e o 1,8% falaba outras linguas.\nCidades irmandadas.\nHuittinen est\u00e1 irmandada con:"}
{"id": "409499", "revid": "23204", "url": "https://gl.wikipedia.org/wiki?curid=409499", "title": "Buzz Feitshans", "text": "Frederick Rollin Feitshans III, nado o 17 de xaneiro de 1937,\u00a0\u00e9 un produtor de cinema estadounidense, m\u00e1is co\u00f1ecido como Buzz Feitshans. Salientan as s\u00faas colaboraci\u00f3ns con John Milius e Carolco Pictures.\nTraxectoria.\nEn 1973, Feithshans fixo o seu debut como produtor con \"Dillinger\", un filme escrito e dirixido por John Milius. Milius e Feitshans formaron A-Team Productions ese mesmo ano, e produciron \"Big Wednesday\" (1978), \"1941\" (1979) e \"Hardcore\" (1979). A-Team Productions disolveuse pero Feitshans continuou a producir os filmes de Milius, como \"Conan o b\u00e1rbaro\" (1982), \"Uncommon Valor\" (1983) e \"Amencer vermello\" (1984).\nFeitshans produciu \"Acurralado\" en 1982, as\u00ed como as s\u00faas secuelas. Os filmes foron realizados polos produtores executivos Mario Kassar e Andrew Vajna de Carolco Pictures, cos cales Feitshans traballou frecuentemente. En 1988, converteuse en vicepresidente executivo de produci\u00f3n e membro de Carolco Pictures.\nFeitshans uniuse a Cinergi Productions en 1992, facendo de produtor executivo de \"Medicine Man\" (1992), \"Tombstone, a lenda de Wyatt Earp\" (1993), \"Renaissance Man\" (1994), \"Color of Night\" (1994), \"Die Hard with a Vengeance\" (1995), \"Xu\u00edz Dredd\" (1995), \"The Scarlet Letter\" (1995), \"Nixon\" (1995), \"Evita\" (1996), \"Shadow Conspiracy\" (1997) e \"\" (1997).\nRetirouse do mundo da produci\u00f3n en 1997."}
{"id": "409500", "revid": "23204", "url": "https://gl.wikipedia.org/wiki?curid=409500", "title": "Frederick Rollin Feitshans III", "text": ""}
{"id": "409501", "revid": "47401", "url": "https://gl.wikipedia.org/wiki?curid=409501", "title": "Edward R. Pressman", "text": "Edward R. Pressman, nado en Nova York o 11 de abril de 1943 e finado o 17 de xaneiro de 2023, foi un produtor de cinema estadounidense e fundador da empresa de produci\u00f3n Edward R Pressman Film Corporation.\nTraxectoria.\nPressman naceu no seo dunha familia xud\u00eda en Nova York, o fillo de Lynn e Jack Pressman, co\u00f1ecido como o \"Rei dos M\u00e1rmores\", que fundou Pressman Toy Corporation.\nO \"Academy Film Archive\" cont\u00e9n a colecci\u00f3n Edward R. Pressman. A colecci\u00f3n cont\u00e9n m\u00e1is de 250 \u00edtems, entre os cales hai gravados teatrais, elementos de impresi\u00f3n e cintas de v\u00eddeo relacionadas cos filmes producidos por Pressman ou a s\u00faa compa\u00f1\u00eda de produci\u00f3n, as\u00ed como filmes adquiridas por Pressman Films con fins de referencia."}
{"id": "409502", "revid": "51040", "url": "https://gl.wikipedia.org/wiki?curid=409502", "title": "Blockbuster", "text": "Un blockbuster, bombazo ou \u00e9xito de vendas, son termos que se aplican \u00f3s filmes, \u00f3\u00a0teatro e \u00e1s veces tam\u00e9n \u00f3s videoxogos, que denotan que son populares ou exitosos, normalmente cunha produci\u00f3n que leva un grande orzamento e que logran os mellores resultados en venda de billetes nun tempo marca.\n\"Blockbuster\" (en ingl\u00e9s, literalmente 'que fai estoupar un bloque -de edificios-') era nun principio un termo do argot teatral estadounidense que cualificaba unha peza que lograba un \u00e9xito importante. Polo\u00a0tanto, un blockbuster ser\u00eda unha peza que levar\u00eda todos os outros teatros da veci\u00f1anza \u00e1 quebra.\nO termo blockbuster foi sacado probablemente do vocabulario militar: \"blockbuster\" era o nome do tipo de bomba m\u00e1is poderosa utilizada polos ex\u00e9rcitos brit\u00e1nico e estadounidense durante a segunda guerra mundial. O termo \"blockbuster\" foi reutilizado no cinema para cualificar os filmes de alto orzamento e de grandes ingresos, produci\u00f3ns excepcionais no plano financeiro, material e humano.\nOrixe do termo.\nA orixe do concepto, quizais se sit\u00faa a mediados ou finais dos anos 70 e tivo a s\u00faa \u00e9poca dourada nos 80. Os filmes \"Tibur\u00f3n \"(1975) e \"A guerra das galaxias\" (1977) foron os primeiros exemplos como filmes. O director Steven Spielberg f\u00edxose famoso na d\u00e9cada dos 80 producindo blockbusters como \"Gremlins\" (1984), \"Os Goonies\" (1985), \"Back to the Future\" (1985), \"Young Sherlock Holmes\" (1985) ou \"Innerspace\" (1987), e na d\u00e9cada de 1990 \"Men in Black\" (1997) ou \"A m\u00e1scara do Zorro\"."}
{"id": "409503", "revid": "56817", "url": "https://gl.wikipedia.org/wiki?curid=409503", "title": "Cuartel de Atocha", "text": "O cuartel de Atocha \u00e9 un edificio de uso militar situado na cidade da Coru\u00f1a. Constru\u00eddo en estilo neocl\u00e1sico, no seu momento foi o maior edificio da cidade.\nHistoria.\nAta 1744 os soldados eran acollidos en casas particulares e a partir dese ano foi o convento de San Francisco o que serviu para este labor. Finalmente decidiuse a construci\u00f3n do cuartel do Pr\u00edncipe Afonso sobre o soar no que estivo o convento de San Domingos que fora destru\u00eddo no ataque de Francis Drake de 1589, situado entre o campo da Estrada e o campo da Le\u00f1a.\nAs obras, dirixidas polo tenente coronel do corpo de enxe\u00f1eiros Joaqu\u00edn Montenegro, comezaron o 11 de xullo de 1859 e remataron en 1864. Con todo, os pavill\u00f3ns para oficiais non foron constru\u00eddos. A capacidade era de 1800 soldados, chegando a 2400 en caso de necesidade.\nNos primeiros anos do s\u00e9culo XX instalouse no cuartel, no campo da Estrada, o primeiro aer\u00f3dromo coru\u00f1\u00e9s, mais a construci\u00f3n dunha grande antena de radiotelegraf\u00eda acabou con esa posibilidade.\nTras cambiar o nome ao de cuartel de Afonso XII, en 1931 recibiu o nome de cuartel de Atocha.\nEn xullo de 1936, o coronel do cuartel Pablo Mart\u00edn Alonso rebelouse contra o seu superior, o xeneral Rogelio Caridad Pita, que permaneceu fiel \u00e1 Rep\u00fablica. Caridad Pita foi sometido a consello de guerra e fusilado.\nEn 2004 o goberno espa\u00f1ol admitiu que estaba a negociar co concello o traspaso do edificio, mais finalmente non se levou a cabo.\nDescrici\u00f3n.\nO cuartel \u00e9 un edificio de tres plantas con estilo neocl\u00e1sico, con 175 metros de longo e 60 de largo. No momento da s\u00faa construci\u00f3n era o edificio m\u00e1is grande da cidade.\nA fachada principal d\u00e1 ao campo da Le\u00f1a e diante dela sit\u00faanse d\u00faas garitas. O tellado \u00e9 a d\u00faas augas, con bufardas con pequenos front\u00f3ns de granito.\nOs patios interiores contan cunha galer\u00eda porticada. A parte posterior foi pechada en 1935.\nNo cuartel cons\u00e9rvase o monumento ao soldado de Francisco Asorey.\nUso.\nO cuartel de Atocha foi o que m\u00e1is soldados acolleu en Galicia, como os rexementos Zamora e Isabel La Cat\u00f3lica. Na actualidade, \u00e9 a sede dunha unidade da Forza Lox\u00edstica Operativa (FLO), xunto con outras unidades dependentes dela.\nNo edificio est\u00e1 instalada a Biblioteca Hist\u00f3rica Militar da Coru\u00f1a, situada ata 1994 no cuartel de Macanaz. Tam\u00e9n \u00e9 a sede do Centro de Historia e Cultura Militar Noroeste."}
{"id": "409504", "revid": "23204", "url": "https://gl.wikipedia.org/wiki?curid=409504", "title": "Doctrina nazonalista", "text": "Doctrina nazonalista \u00e9 un libro de ensaio pol\u00edtico, un tratado de nacionalismo galego, escrito por Ram\u00f3n Villar Ponte que se publicou na imprenta de \"El Correo Gallego\" de Ferrol a finais de 1921 e que se distribu\u00edu en 1922, coincidindo co esgazamento das Irmandades da Fala en dous sectores enfrontados, o que lle restou difusi\u00f3n.. \nCaracter\u00edsticas.\nA obra est\u00e1 influ\u00edda por Vicente Risco e pola s\u00faa \"Teor\u00eda do nacionalismo galego\" publicada en 1920 pero amosa un cariz anovador, presentando un nacionalismo progresista e democr\u00e1tico, cunha importante presenza dos elementos espirituais: o folclore e sobre de todo a lingua que se converte no alicerce da naci\u00f3n fronte os compo\u00f1entes f\u00edsicos: raza e terra, omnipresentes na obra de Risco.\nO limiar \u00e9 da autor\u00eda de Josep Puig i Cadafalch, na \u00e9poca presidente da Mancomunidade de Catalu\u00f1a e a obra art\u00e9llase en oito cap\u00edtulos escritos ao xeito de preguntas e respostas. Ademais da influencia de Risco salienta a federalista de Francesc Pi i Margall e rexeneracionalista de Joaqu\u00edn Costa. O libro influ\u00edu na visi\u00f3n nacionalista de Alfonso Daniel Rodr\u00edguez Castelao que reflectiu no \"Sempre en Galiza\" ."}
{"id": "409505", "revid": "89787", "url": "https://gl.wikipedia.org/wiki?curid=409505", "title": "Cryptococcus neoformans", "text": "Cryptococcus neoformans \u00e9 unha especie de l\u00e9vedo encapsulado e aerobio obrigado Pode vivir vivir tanto en plantas coma en animais. O seu teleomorfo \u00e9 \"Filobasidiella neoformans\", un fungo filamentoso pertencente \u00e1 clase Tremellomycetes. At\u00f3pase a mi\u00fado en excrementos de aves. \"Cryptococcus neoformans\" \u00e9 un organismo f\u00fanxico encapsulado e pode causar enfermidade en h\u00f3spedes aparentemente inmunocompetentes e tam\u00e9n en inmunocomprometidos.\nClasificaci\u00f3n.\n\"Cryptococcus neoformans\" sufriu numerosas revisi\u00f3ns de nomenclaura desde a s\u00faa primeira descrici\u00f3n en 1894. Por exemplo, antes conti\u00f1a d\u00faas variedades (var.): \"C. neoformans \"var.\" neoformans\" e \"C. neoformans \" var.\" grubii\". Unha terceira variedade, \"C. neoformans \"var.\" gattii\", foi definida como unha especie distinta, co nome \"Cryptococcus gattii\". O sistema de clasificaci\u00f3n m\u00e1is recente divide este fungo en sete especies. \"C. neoformans\" ref\u00edrese a \"C. neoformans \" var.\" grubii\". Util\u00edzase un novo nome de especie, \"Cryptococcus deneoformans\", para o anterior \"C. neoformans \"var.\" neoformans\". Pola s\u00faa parte, \"C. gattii\" foi dvidido en cinco especies.\nCaracter\u00edsticas.\n\"C. neoformans\" crece como l\u00e9vedo unicelular e repl\u00edcase por xemaci\u00f3n. Xera hifas durante o apareamento, e finalmente crea basidi\u00f3sporas no extremo das hifas antes de producir esporas. En condici\u00f3ns relevantes do h\u00f3spede, como nivel de glicosa baixa, soro, 5% de di\u00f3xido de carbono, e ferro baixo, entre outros, as c\u00e9lulas producen unha c\u00e1psula polisacar\u00eddica caracter\u00edstica. O reco\u00f1ecemento de \"C. neoformans\" en extensi\u00f3ns de tinguidura de Gram de exsudados purulentos pode verse dificultada pola presenza de grandes c\u00e1psulas xelatinosas, que aparentemente impiden unha tinguidura definitiva destas c\u00e9lulas tipo l\u00e9vedo. Nesas preparaci\u00f3ns tinguidas, pode aparecer como c\u00e9lulas arredondadas con inclusi\u00f3ns granulares grampositivas impresas sobre un fondo citoplasm\u00e1tico cor lavanda ou como corpos lipoides gramnegativos.\nCando crece como l\u00e9vedo, \"C. neoformans\" ten unha c\u00e1psula prominente composta principalmente de polisac\u00e1ridos. Baixo o microscopio, util\u00edzase a tinguidura de tinta india para a visualizaci\u00f3n f\u00e1cil da c\u00e1psula en l\u00edquido cefalorraqu\u00eddeo cerebral. As part\u00edculas de pigmento de tinta non entran na c\u00e1psula que rodea a c\u00e9lula de l\u00e9vedo esf\u00e9rica, o que resultou nunha zona clara ou \"halo\" arredor das c\u00e9lulas. Isto permite unha r\u00e1pida e doada identificaci\u00f3n de \"C. neoformans\". Raramente se ven formas morfol\u00f3xicas infrecuentes. Para a identificaci\u00f3n nos tecidos, a tinguidura de mucicarmina proporciona unha tingidura espec\u00edfica de c\u00e9lulas con parede celular de polisac\u00e1ridos en \"C. neoformans\". O ant\u00edxeno criptoc\u00f3cico do l\u00edquido cefalorraqu\u00eddeo consid\u00e9rase o mellor test de diagn\u00f3stico da meninxite criptoc\u00f3cica en canto \u00e1 sensibilidade, a\u00ednda que pode non ser fiable en pacientes VIH positivos.\nA primeira secuencia xen\u00f3mica para unha cepa de \"C. neoformans\" (var. \"neoformans\"; agora \"C. deneoformans\") foi publicada en 2005.\nOs estudos suxiren que as colonias de \"C. neoformans\" e fungos relacionados que crecen nas ru\u00ednas do reactor co n\u00facleo fundido da central nuclear de Chern\u00f3bil poden ter a capacidade de usar a enerx\u00eda da radiaci\u00f3n para o crecemento \"radiotr\u00f3fico\".\nPatolox\u00eda.\nAs infecci\u00f3ns por \"C. neoformans\" denom\u00ednanse criptococoses. A maior\u00eda das infecci\u00f3ns por \"C. neoformans\" ocorren nos pulm\u00f3ns. Por\u00e9n, a meninxite f\u00fanxica e a encefalite, especialmente como infecci\u00f3ns secundarias en pacientes de SIDA, son a mi\u00fado causadas por \"C. neoformans\", polo que \u00e9 un fungo especialmente perigoso. As infecci\u00f3ns por este fungo son raras en persoas co seu sistema inmunitario en pleno funcionamento. Por iso, \"C. neoformans\" denom\u00ednase \u00e1s veces fungo oportunista. \u00c9 un pat\u00f3xeno intracelular facultativo que pode utilizar os fagocitos do h\u00f3spede para espallarse polo corpo. \"Cryptococcus neoformans\" foi o primeiro pat\u00f3xeno intracelular no cal se observou o proceso de escape non l\u00edtico denominado vomocitose. Especulouse que esta capacidade de manipular as c\u00e9lulas h\u00f3spede \u00e9 o resultado da presi\u00f3n selectiva ambiental exercida por amebas, unha hip\u00f3tese que foi inicialmente proposta por Arturo Casadevall co nome de \"virulencia accidental\".\nEn infecci\u00f3ns humanas, \"C. neoformans\" esp\u00e1llase pola inhalaci\u00f3n de basidi\u00f3sporas aerosolizadas, e pode diseminarse ao sistema nerviosos central, onde pode causar meningoencefalite. Nos pulm\u00f3ns, as c\u00e9lulas de \"C. neoformans\" son fagocitadas polos macr\u00f3fagos alveolares. Os macr\u00f3fagos producen axentes oxidativos e nitrosativos, creando un ambiente hostil, para matar os pat\u00f3xenos invasores. Por\u00e9n, algunhas c\u00e9lulas de \"C. neoformans\" poden sobrevivir intracelularmente en macr\u00f3fagos. A supervivencia intracelular parece ser a base da latencia, a enfermidade diseminada e a resistencia \u00e1 erradicaci\u00f3n por axentes antif\u00fanxicos. Un mecanismo polo cal \"C. neoformans\" sobrevive ao ambiente intracelular hostil do macr\u00f3fago implica a regulaci\u00f3n \u00e1 alza da expresi\u00f3n de xenes implicados en respostas ao estr\u00e9s oxidativo.\nO paso a trav\u00e9s da barreira hematoencef\u00e1lica de \"C. neoformans\" xoga un papel clave na patox\u00e9nese da meninxite. Por\u00e9n, os mecanismos exactos polos cales atravesa esta barreira son a\u00ednda desco\u00f1ecidos; un estudo recente feito en ratas suxeriu un importante papel das serina proteases segregadas. A metaloprotease Mpr1 \u00e9 esencial para a penetraci\u00f3n na barreira hematoencef\u00e1lica.\nA meiose (reproduci\u00f3n sexual), outro posible factor de supervivencia do \"C. neoformans\" intracelular\nA gran maior\u00eda de illamentos ambientais e cl\u00ednicos de \"C. neoformans\" son do tipo de apareamento alfa. Os filamentos do tipo de apareamento alfa te\u00f1en normalmente n\u00facleos haploides, pero estes poden sufrir un proceso de diploidizaci\u00f3n (quizais por endoduplicaci\u00f3n ou fusi\u00f3n nuclear estimulada) para formar c\u00e9lulas diploides chamadas blast\u00f3sporas. Os n\u00facleos diploides das blast\u00f3sporas poden sufrir meiose, inclu\u00edndo a recombinaci\u00f3n, para formar basidi\u00f3sporas haploides, que poden ser dispersadas. Este proceso denom\u00ednase frutificaci\u00f3n monocari\u00f3tica. Necesario para este proceso \u00e9 un xene chamado \"dmc1\", un hom\u00f3logo conservado dos xenes \"recA\" de bacterias e \"rad51\" de eucariotas. O \"Dmc1\" media o apareamento de cromosomas hom\u00f3logos durante a meiose e a reparaci\u00f3n de roturas de dobre febra do ADN. Un beneficio da meiose en \"C. neoformans\" poder\u00eda ser promover a reparaci\u00f3n do ADN no ambiente que causa danos no ADN orixinados polos axentes oxidantes e nitrosativos orixinados nos macr\u00f3fagos. As\u00ed, \"C. neoformans\" pode sufrir un proceso mei\u00f3tico, a frutificaci\u00f3n monocari\u00f3tica, que pode promover a reparaci\u00f3n recombinacional no ambiente oxidativo que dana o ADN do macr\u00f3fago h\u00f3spede, e isto pode contribu\u00edr \u00e1 s\u00faa virulencia.\nComplicaci\u00f3ns serias.\nA infecci\u00f3n empeza nos pulm\u00f3ns, disem\u00ednase por v\u00eda sangu\u00ednea nas meninxes e despois por outras partes do corpo. A s\u00faa c\u00e1psula inhibe a fagocitose. Pode causar unha infecci\u00f3n sist\u00e9mica, inclu\u00edndo a meninxite mortal chamada \"meningoencefalite\" en h\u00f3spedes diab\u00e9ticos e inmunocomprometidos. A infecci\u00f3n por \"C. neoformans\" no cerebro pode ser mortal se non se trata. A infecci\u00f3n no sistema nervioso central pode presentarse tam\u00e9n en forma de abscesos cerebrais co\u00f1ecidos como \"criptococomas\", efusi\u00f3n subdural, demencia, lesi\u00f3ns nerviosas craniais illadas, lesi\u00f3ns da medula espi\u00f1al, e accidente cerebrovascular isqu\u00e9mico. Se ocorre unha meninxite criptoc\u00f3cica, a taxa de mortalidade est\u00e1 entre o 10 e o 30%.\nTratamento.\nA criptococose que non afecta ao sistema nervioso central pode ser tratada s\u00f3 con fluconazole.\nA meninxite meningoc\u00f3cica deber\u00eda ser tratada durante d\u00faas semanas con anfotericina B intravenosa 0.7\u20131.0\u00a0mg/kg/d\u00eda e flucitosina oral 100\u00a0mg/kg/d\u00eda (ou flucitosina intravenosa 75\u00a0mg/kg/d\u00eda se o paciente \u00e9 incapaz de tragar). Isto deber\u00eda despois ser seguido de fluconazole oral 400\u2013800\u00a0mg diariamente durante dez semanas e despois 200\u00a0mg diarios durante polo menos un ano e ata que o reconto de CD4 do paciente estea por riba de 200 cells/mcl. A flucitosina \u00e9 un medicamento xen\u00e9rico sen patente. Por\u00e9n, \u00e9 cara (un tratamento de d\u00faas semanas custa uns 10\u00a0000 d\u00f3lares), polo que a flucitosina actualmente non est\u00e1 dispo\u00f1ible en pa\u00edses de renda baixa ou media. En 1970, a flucitosina estaba dispo\u00f1ible en \u00c1frica.\nPode utilizarse tam\u00e9n a ambisome intravenosa 4 (mg/kg)/d\u00eda, pero non \u00e9 superior; o seu principal uso \u00e9 en pacientes que non toleran a anfotericina B. A dose de 200\u00a0mg/kg/d\u00eda de flucitosina non \u00e9 m\u00e1is efectiva, est\u00e1 asociada con m\u00e1is efectos secundarios e non deber\u00eda utilizarse.\nEn \u00c1frica, o fluconazole oral a unha taxa de 200\u00a0mg diarios util\u00edzase a mi\u00fado. Por\u00e9n, isto non orixina a curaci\u00f3n, porque simplemente suprime o fungo sen matalo; os fungos que queden viables poden continuar proliferando no l\u00edquido cefalorraqu\u00eddeo de pacientes que non tomaron fluconazole durante moitos meses. Unha dose incrementada a 400\u00a0mg diarios non mellora os resultados, pero estudos prospectivos feitos en Uganda e Malawi atoparon que doses maiores de 1200\u00a0mg por d\u00eda te\u00f1en m\u00e1is actividade funxicida. Os resultados con monoterapia de fluconazole te\u00f1en un 30% de peor supervivencia que as terapias baseadas en anfotericina, nunha recente revisi\u00f3n sistem\u00e1tica."}
{"id": "409507", "revid": "72012", "url": "https://gl.wikipedia.org/wiki?curid=409507", "title": "Melchor de Prado e Mari\u00f1o", "text": ""}
{"id": "409508", "revid": "124656", "url": "https://gl.wikipedia.org/wiki?curid=409508", "title": "En Marea", "text": "En Marea foi unha coalici\u00f3n galega que xurdiu como unha candidatura para se presentar \u00e1s elecci\u00f3ns xerais de 2015 e \u00e1s elecci\u00f3ns auton\u00f3micas en 2016. A candidatura estaba inspirada nas candidaturas unitarias nas elecci\u00f3ns municipais de 2015 en Galicia. O nome da coalici\u00f3n nas papeletas era \"En Marea (Podemos-En Marea-Anova-EU)\".\nA coalici\u00f3n estaba conformada por diversos partidos e plataformas:\nOrixinalmente, tam\u00e9n formaron parte de En Marea os partidos pol\u00edticos Podemos, Esquerda Unida e Anova-Irmandade Nacionalista, ata que se retiraron en xaneiro de 2019.\nO 26 de setembro de 2020, nun Plenario extraordinario, En Marea acordou a s\u00faa disoluci\u00f3n ao considerar \"acabada\" a s\u00faa etapa ao asumir o esgotamento da candidatura logo do resultado das elecci\u00f3ns do 12X, nas que obtiveron un exiguo 0,22% dos votos.\nCandidaturas.\nEn 2015 os cabezas de lista para o Congreso dos Deputados foron Ant\u00f3n G\u00f3mez-Reino pola provincia da Coru\u00f1a, Miguel Anxo Fern\u00e1n-Vello pola de Lugo, David Bruzos pola de Ourense e Alexandra Fern\u00e1ndez G\u00f3mez pola de Pontevedra.\nEn Marea acadou a cifra de 6 deputados nas elecci\u00f3ns xerais do 2015, superando en votos ao PSdeG e convert\u00e9ndose canda os socialistas na segunda forza con m\u00e1is representaci\u00f3n de Galicia no parlamento de Espa\u00f1a. Ademais obtivo dous senadores, Jos\u00e9 Garc\u00eda Buitr\u00f3n pola Coru\u00f1a e Vanessa Angustia por Pontevedra, que de novo foron os primeiros senadores galegos da democracia de elecci\u00f3n directa que non pertenceron a PP, PSOE ou a UCD. Con 6 deputados, En Marea tentou formar grupo parlamentario propio no Congreso dos Deputados, sen conseguilo, polo que se integrou no de Podemos. Nas elecci\u00f3ns do 26 de xu\u00f1o de 2016 pasou a ter 5 deputados e 1 senador, tras perder un deputado en Ourense e un senador na Coru\u00f1a, pasando a ser ademais a terceira forza pol\u00edtica ao ser aventaxada nuns votos e nun deputado polo PSdeG-PSOE.\nConcorreu \u00e1s Elecci\u00f3ns ao Parlamento de Galicia de 2016 co xu\u00edz Lu\u00eds Villares como candidato \u00e1 presidencia da Xunta, ante o cal se constitu\u00edu como partido o 30 de xullo nun plenario en Vigo. Os resultados d\u00e9ronlle \u00e1 formaci\u00f3n 14 deputados, sendo a segunda forza pol\u00edtica \u00f3 igualar en deputados e adiantar nuns poucos votos ao PSdeG, liderando a oposici\u00f3n \u00f3 goberno do PPdeG na Xunta de Galicia.\nNas elecci\u00f3ns de abril de 2019, despois da ruptura con Podemos, Esquerda Unida e Anova, s\u00f3 conseguiu 17.899 votos (o 1,09 no \u00e1mbito galego, e o 0,07%no total espa\u00f1ol). Concorreu \u00e1s Elecci\u00f3ns ao Parlamento Europeo de 2019, o seguinte 26 de maio, formando parte da candidatura Compromiso por Europa xunto con Comprom\u00eds, Chunta Aragonesista, Nueva Canarias e demais formaci\u00f3ns nacionalistas e de esquerda de toda Espa\u00f1a, sendo a eurodeputada Lidia Senra (electa en 2014 como membro de Anova nas listas de Esquerda Unida) a n\u00famero 2 da candidatura. A coalici\u00f3n non logrou representaci\u00f3n por un pequeno marxe e en Galicia mantivo resultados lixeiramente inferiores aos das xerais do mes anterior, con 15.288 votos (un 1,06%). Nas elecci\u00f3ns municipais dese mesmo 26 de maio mantivo o apoio a certas candidaturas, en especial as que no 2015 foran promovidas por Cerna a trav\u00e9s da plataforma instrumental Participaci\u00f3n Democr\u00e1tica Directa, ampar\u00e1ndose baixo a marca Mareas Locais ou no caso dalg\u00fans municipios da metade sur de Lugo baixo Interior Galego Vivo. Nas cidades En Marea rompeu coas mareas promovidas polos seus anteriores integrantes e promoveu candidaturas a maiores destas, exceptuando casos coma os de Compostela Aberta ou Marea Atl\u00e1ntica as cales mantiveron como referentes nas s\u00faas cidades se ben tampouco participaron activamente nas s\u00faas campa\u00f1as. Esta divisi\u00f3n de candidaturas foi clave para que ningunha marea obtivese representaci\u00f3n nas cidades de Ourense, Lugo e Pontevedra, xa que a pesar do desgaste acusado polo espazo, xunto coas candidaturas presentadas polos seus exintegrantes dar\u00edan os n\u00fameros para conseguir en torno a 1 ou 2 concelleiros.\nFinalmente, decidiu non presentar candidatos nas elecci\u00f3ns de novembro de 2019. Ante as Elecci\u00f3ns ao Parlamento de Galicia de 2020 optou inicialmente por non presentarse, trala renuncia de Lu\u00eds Villares a concorrer de novo. Por\u00e9n, tras ser adiada a s\u00faa celebraci\u00f3n do 5 de abril ao 12 de xullo por mor da Pandemia do COVID-19, finalmente optou por conformar unha coalici\u00f3n con Compromiso por Galicia e o Partido Galeguista denominada Marea Galeguista. Esta candidatura estivo encabezada polo ata ent\u00f3n deputado auton\u00f3mico de En Marea Pancho Casal e logrou uns resultados anecd\u00f3ticos con 2.822 votos, un 0,22% do total. Ante esta situaci\u00f3n, a formaci\u00f3n optou por disolverse tras un plenario tido lugar o 26 de setembro de 2020, mantendo unha estrutura m\u00ednima para dar soporte \u00e1s candidaturas municipalistas que se mantiveran af\u00edns e manti\u00f1an alg\u00fan tipo de representaci\u00f3n municipal.\nResultados electorais.\nCortes Xerais.\nOs resultados nas elecci\u00f3ns estatais son os seguintes:\n\u00c1s elecci\u00f3ns de novembro de 2019, non presentou listas.\nParlamento de Galicia.\nOs resultados nas elecci\u00f3ns auton\u00f3micas galegas foron os seguintes:\nParlamento Europeo.\nOs resultados nas elecci\u00f3ns ao parlamento europeo foron os seguintes:"}
{"id": "409510", "revid": "1888", "url": "https://gl.wikipedia.org/wiki?curid=409510", "title": "Antonio Garc\u00eda Varela", "text": "Antonio Garc\u00eda Varela, nado no Carballi\u00f1o o 8 de agosto de 1875 e finado en Madrid o 30 de agosto de 1942, foi un cient\u00edfico galego.\nTraxectoria.\nFillo dun avogado, fixo o bacharelato en Ourense e estudou ciencias naturais nas universidades de Santiago de Compostela, Salamanca e Madrid. Disc\u00edpulo de Ignacio Bol\u00edvar Urrutia, en 1895 foi destinado \u00e1 Estaci\u00f3n de Biolox\u00eda Mari\u00f1a de Santander. Especializado en entomolox\u00eda, especializouse nos hem\u00edpteros da familia dos red\u00favidos nos Museos de Ciencias de Par\u00eds e Berl\u00edn e doutorouse coa tese Red\u00favidos africanos.\nEn 1905 obtivo a c\u00e1tedra de ciencias naturais da Universidade de Santiago de Compostela, onde transformou o Gabinete de Historia Natural en museo. En 1909 constitu\u00edu e Santiago unha delegaci\u00f3n da Real Sociedade Espa\u00f1ola de Historia Natural, encargada de organizar colecci\u00f3ns de historia natural de Galicia. En 1919 obtivo a c\u00e1tedra de fisiolox\u00eda vexetal da Universidade Central de Madrid, e dedicouse \u00e1 bot\u00e1nica. Formou parte da Junta para Ampliaci\u00f3n de Estudios e Investigaciones Cient\u00edficas e tam\u00e9n foi conservador do Museo de Ciencias Naturais de Madrid. En 1925 presidiu a Real Sociedade Espa\u00f1ola de Historia Natural e en 1930 foi nomeado director do Real Jard\u00edn Bot\u00e1nico de Madrid en substituci\u00f3n do seu mestre Ignacio Bol\u00edvar Urrutia, cargo que mantivo at\u00e9 1937.\nO golpe de Estado do 18 de xullo de 1936 sorprendeuno en Madrid, cidade que se negou a abandonar. Foi apartado da s\u00faa c\u00e1tedra.\nEn 1938 foi elixido acad\u00e9mico da Real Academia de Ciencias Exactas, F\u00edsicas e Naturais. Morreu en 1942 sen tomar posesi\u00f3n. Tam\u00e9n era membro da Societ\u00e9 Entomologique de France, da Societ\u00e9 Botanique de France e numerario da Academie International d'Histoire des Sciences."}
{"id": "409512", "revid": "98629", "url": "https://gl.wikipedia.org/wiki?curid=409512", "title": "Melchor de Prado y Mari\u00f1o", "text": "Melchor de Prado y Mari\u00f1o, nado en Santiago de Compostela contra 1770 e finado na Coru\u00f1a en 1834, foi un arquitecto galego, o m\u00e1ximo representante en Galicia do neoclasicismo na s\u00faa fase de maior pureza e plenitude.\nFoi o irm\u00e1n m\u00e1is vello do escultor Manuel de Prado Mari\u00f1o.\nTraxectoria.\nFormaci\u00f3n.\nComezou os seus estudos art\u00edsticos na \"escola patri\u00f3tica de debuxo\" que a Real Sociedade Econ\u00f3mica de Amigos do Pa\u00eds de Santiago, estableccera en 1792 no mosteiro de San Marti\u00f1o Pinario, dirixida por Miguel Ferro Caaveiro. \u00c9 daquela, seguramente, cando tomar\u00eda contacto por primeira vez coa arte de constru\u00edr, pero non foi at\u00e9 1792 cando grazas \u00e1 protecci\u00f3n do arcebispo de Santiago Sebasti\u00e1n Malvar, puido ingresar como alumno na Real Academia de Belas Artes de San Fernando de Madrid, onde se relacionou con outros arquitectos da s\u00faa xeraci\u00f3n. Ao non poder alcanzar o seu desexo de trasladarse a Roma para estudar al\u00ed, tivo que conformarse con co\u00f1ecer a arquitectura antiga e moderna nos libros ilustrados da biblioteca da Academia, tales como os m\u00e1is prestixiosos tratados te\u00f3ricos da Antig\u00fcidade; a eles, especialmente a Vitruvio, arquitecto romano que viviu no s\u00e9culo I a.C., e ao veneciano Palladio, considerado como o arquitecto que talvez \u00abmellor soubo actualizar a herdanza das formas cl\u00e1sicas na realidade do momento central do \"Cinquecento\"\u00bb, debe o severo e rigor arquitect\u00f3nico que o caracterizou.\nObras.\nTendo en conta os anos que hai que considerar que durou a s\u00faa formaci\u00f3n, a s\u00faa produci\u00f3n comozou relativamente cedo, xa que nos anos 1794 e 1795, sendo a\u00ednda alumno da Academia de San Fernando, o Cabido compostel\u00e1n requiriulle senllos proxectos para a reconstruci\u00f3n da Porta Santa da catedral de Santiago e da igrexa de San Bieito do Campo da mesma cidade.\nPor\u00e9n, a s\u00faa carreira como profesional titulado non comezou at\u00e9 1796, ano en que, por un proxecto para unha biblioteca, confer\u00eduselle o rango de \"acad\u00e9mico de m\u00e9rito\". \u00c9 a partir de ent\u00f3n cando comeza a s\u00faa etapa de maior actividade. Participa, por encargo do rei Carlos IV, unha comisi\u00f3n art\u00edstica ao Reino de Portugal; toma parte, nos anos 1789 e 1790, con Cornide, na expedici\u00f3n arqueol\u00f3xica \u00e1 recentemente descuberta, preto de Seg\u00f3briga, a co\u00f1ecida como bas\u00edlica de Cabeza de Grego, prerrom\u00e1nica, que nos anos posteriores foi espoliada, e das que se co\u00f1ecen as s\u00faas caracter\u00edsticas pola memoria que presentou Cornide en 1793. \nA partir do ano 1800, cando se resolve o conflito con Miguel Ferro Caaveiro (ver m\u00e1is abaixo), foi cando de Prado realizou a maior parte dos seus traballos. Entre outros, en 1803 interveu na f\u00e1brica de louza de Sargadelos, e despois en reformas urban\u00edsticas en Ribadeo, en Noia e en pontes e estradas de Galicia. Tam\u00e9n se sabe que dese\u00f1ou moitos retablos. Entre 1818 e 1834, ano en que faleceu, foi arquitecto municipal da Coru\u00f1a. A s\u00faa obra m\u00e1is importante \u00e9 a Colexiata de Vigo. En Santiago deu as trazas para a fachada da igrexa de San Miguel dos Agros, sendo rematadas as obras por Jos\u00e9 Otero no s\u00e9culo XIX. Deu, tam\u00e9n, as trazas para a fachada da igrexa de San Bieito do Campo e as da capela de \u00c1nimas, ambas en Santiago. Constru\u00edu na Coru\u00f1a o camar\u00edn e altar das Dores da igrexa de San Nicol\u00e1s; en Pontevedra, a capela dos Milagres, e, en Lugo, o tabern\u00e1culo da Capela Maior da catedral. \nConflito con Miguel Ferro Caaveiro.\nDe regreso a Santiago, \u00e1 volta da expedici\u00f3n arqueol\u00f3xica con Cornide, prod\u00facese un sonado \"conflito de competencias\" entre Melchor de Prado e o seu vello mestre Miguel Ferro Caaveiro.\nPor un Real Auto, do 24 de outubro de 1780 nome\u00e1base a Miguel Ferro Caaveiro arquitecto director das obras p\u00fablicas e privadas da cidade de Santiago, e ningunha obra pod\u00eda levarse a cabo se non era coa s\u00faa aprobaci\u00f3n. Isto foi a causa dunha disputa pola direcci\u00f3n das obras en Compostela. Este conflito foi importante, en certo modo, porque achegou informaci\u00f3ns sobre unha serie de edificaci\u00f3ns nas que Miguel intervira, e tam\u00e9n porque enfrontou a un acad\u00e9mico da Real Academia de Belas Artes de San Fernando \u2014Melchor de Prado\u2014 cun arquitecto non acad\u00e9mico \u2014Caaveiro\u2014. Este \u00faltimo alegou no seu favor que, pese a non ser arquitecto formado ou titulado en ningunha academia, intervira en tal n\u00famero de realizaci\u00f3ns que case non exist\u00eda obra nin edificio p\u00fablco ning\u00fan en toda Galicia, no espazo de m\u00e1is de trinta anos, que non fora, polo menos, proxecto seu. A querela resolveuse en 198 cunha concordia entre ambos os dous arquitectos na que, m\u00e1is ou menos, se delimitban aas s\u00faas respectivas \u00e1reas de actuaci\u00f3n."}
{"id": "409513", "revid": "72012", "url": "https://gl.wikipedia.org/wiki?curid=409513", "title": "Melchor de Prado", "text": ""}
{"id": "409515", "revid": "89787", "url": "https://gl.wikipedia.org/wiki?curid=409515", "title": "M\u00f3nica de Nut", "text": "M\u00f3nica Iglesias Rodr\u00edguez, nada na Matoca (Oia, Vigo) en 1976, \u00e9 unha cantante galega, co\u00f1ecida como M\u00f3nica de Nut. O nome art\u00edstico procede do seu primeiro grupo, Arte Nut, que fai referencia \u00e1 deusa exipcia que est\u00e1 entre o ceo e a terra.\nO seu estilo ecl\u00e9ctico combina \u00f3pera, jazz, rock, canto tradicional galego, m\u00fasica experimental, \"world music\" e improvisaci\u00f3n en interpretaci\u00f3ns innovadoras nas que te\u00f1en moita importancia a performance, a sorpresa, o humor, o vestiario e os complementos (desde adornos de artesan\u00eda a pezas da ourive Susi Gesto). Formou parte ou colaborou, entre outros, con A Buxaina (o grupo de pandeireteiras da asociaci\u00f3n de veci\u00f1os de Coruxo en Vigo), Son\u00e1mbulos, ISGA Collective, MonalisaRarajazz, Black Light Gospel Choir, Mi\u00f1or Swing, Cuarteto Caramuxo e Mercedes Pe\u00f3n. Simultanea os proxectos musicais coa interpretaci\u00f3n e a pedagox\u00eda musical.\nTraxectoria.\nLicenciouse en canto pola Escuela Superior de Canto de Madrid e \u00e9 diplomada en Maxisterio musical pola Universidade de Vigo. Formouse en canto tradicional na Escola Estudio de Compostela, na Universidade Popular de Vigo e con Mercedes Pe\u00f3n, e en jazz na Seminario Permanente de Jazz de Pontevedra. Comeza a experimentar a fusi\u00f3n musical no D\u00fao Litanel, do que formaba parte con Paco Dicenta, baixo. Virxilio da Silva sumouse a eles e xuntos gravan \"M\u00f3nica de Nut Tr\u00edo\", no que os est\u00e1ndares de jazz se mesturan con composici\u00f3ns tradicionais e a m\u00fasica cl\u00e1sica. A cr\u00edtica valorou a singularidade da proposta, particularmente as calidades vocais da cantante, que a achegan a Maria Jo\u00e3o e Lila Downs.\nTen unha intensa actividade como actriz e cantante, tanto para p\u00fablico adulto como infantil. En 2011 interpreta o papel de Jenny na \"\u00d3pera de tres reais\", producida polo Centro Dram\u00e1tico Galego e en 2013 interpreta a Judith en \"Barbazul. \u00d3pera para Clown\" e Soprano. Nese mesmo ano protagoniza na Agra de Orz\u00e1n a performance oper\u00edstica \"Non te cortes coa \u00f3pera\", unha intervenci\u00f3n na r\u00faa marcada pola parodia e a sorpresa, que consta de catro movementos ou intervenci\u00f3ns: ocupaci\u00f3n dunha praza de aparcadoiro, chamada polos interfonos para que acuda a veci\u00f1anza, sesi\u00f3n de peiteado e intervenci\u00f3n coral da veci\u00f1anza do barrio co t\u00edtulo \"Micro\u00f3pera da formiga e do formig\u00f3n\". As\u00ed explicaba o proxecto nos textos promocionais:Soprano lixeira ofr\u00e9cese como peiteadora en plena r\u00faa coa promoci\u00f3n dous por unha: aria de pelo + aria de \u00f3pera. Non \u00e9 o barbeiro de Sevilla nin canta a Rossini pero para un corte de puntas p\u00f3deche cantar un Caccini.Nesa mesma \u00e9poca concibe a intervenci\u00f3n popular \"Alborada\", un proxecto para recuperar o que Nut denomina \"canto alborado\" co que dar a benvida \u00e1 festa, ao tempo que, con Ars Atl\u00e1ntica, canta composici\u00f3ns das monxas de clausura de Espa\u00f1a e Am\u00e9rica Latina.\nO \u00e1lbum \"Ra\u00edces a\u00e9reas\", de 2016, recolle a forza e vitalidade das cantigas tradicionais das mulleres tomadas das gravaci\u00f3ns do music\u00f3logo norteamericano Alan Lomax, mestur\u00e1ndoas cun son electr\u00f3nico.De Galicia [Alan Lomax] recolleu moito: cantos de mulleres \"a capella\" ou con percusi\u00f3n\u2026 E a verdade \u00e9 que \u00e9 abraiante: o xeito de cantar, as melod\u00edas\u2026 Se non tiveramos as gravaci\u00f3ns, a referencia auditiva, perderiamos moito. E para min foi moi interesante: afondar nos xeitos de cantar, buscar timbres diferentes na voz\u2026 O dif\u00edcil foi non deixarme levar pola imitaci\u00f3n. O que quer\u00eda era coller a esencia da m\u00fasica e cantala ao meu xeito. Non sei se captei esa esencia, que para min \u00e9 algo intuitivo, enerx\u00e9tico\u2026En 2016 participa no proxecto colaborativo Tosta, que pretende p\u00f3r en contacto axentes culturais de linguas minoritarias da costa atl\u00e1ntica (gal\u00e9s, \u00e9uscaro, fris\u00f3n, escoc\u00e9s, irland\u00e9s, c\u00f3rnico, galego), e entra a formar parte da Tosta Banda, que cataliza na m\u00fasica a diversidade ling\u00fc\u00edstica do proxecto. En 2017 dirixe en Vigo un taller musical que remata cun concerto de berros. Con el pretend\u00eda explorar o potencial liberador da voz, continuando na li\u00f1a de reivindicaci\u00f3n do aturuxo que fixo nos seus inicios como vocalista.Aturuxar \u00e9 unha expresi\u00f3n pura, unha manifestaci\u00f3n de forza, de \u00e1nimo, de gallard\u00eda, de exhibici\u00f3n. Se algu\u00e9n sae a cantar, o aturuxo sirve para pular, para darlle \u00e1nimos, quitar as vergo\u00f1as, os obst\u00e1culos que non te deixan expresarte. O aturuxo \u00e9 totalmente espont\u00e1neo, a\u00ednda que non \u00e9 o mesmo un aturuxo no mundo tradicional que manifestar un aturuxo contempor\u00e1neo. Colabora no libro multimedia de Eduardo Est\u00e9vez, \"de baleas\" (Caldeir\u00f3n, 2017), con quen compartiu unha sesi\u00f3n dos Picaversos no Modus Vivendi en 2011.\nInterv\u00e9n, con Ana Fern\u00e1ndez, no disco de Mercedes Pe\u00f3n, \"D\u00e9ixaas\", de 2018, onde se expande a experimentaci\u00f3n combinando os sons tradicionais co son industrial da grande maquinaria naval. O v\u00eddeo gravouse en Navantia de Ferrol."}
{"id": "409517", "revid": "1131", "url": "https://gl.wikipedia.org/wiki?curid=409517", "title": "Aceites Abril", "text": "Aceites Abril \u00e9 unha empresa galega adicada ao envasado e venda de aceite.\nHistoria.\nA empresa foi fundada en 1962 polo comerciante de vi\u00f1o Jos\u00e9 P\u00e9rez Delgado. Nese ano mercou en Mora (provincia de Toledo) unha adega cun mu\u00ed\u00f1o e prensa de aceite de oliva. O aceite era levado en cami\u00f3ns cisterna ao barrio industrial da Ponte, en Ourense, onde se embotellaba e comercializaba. En 1997 trasladaron a empresa ao Pol\u00edgono Industrial de San Cibrao das Vi\u00f1as."}
{"id": "409518", "revid": "89787", "url": "https://gl.wikipedia.org/wiki?curid=409518", "title": "Aserca Airlines", "text": "Aserca Airlines C.A. (Aero Servicios Carabobo) foi unha aeroli\u00f1a venezolana baseada en Valencia, Carabobo. Operaba servizos regulares dom\u00e9sticos e rexionais a destinos no Caribe, Centroam\u00e9rica e os Estados Unidos. A s\u00faa base principal estaba no aeroporto Arturo Michelena en Valencia, cun centro de conexi\u00f3ns no aeroporto Sim\u00f3n Bol\u00edvar de Caracas.\nHistoria.\nA aeroli\u00f1a foi creada no ano 1968 e iniciou as s\u00faas operaci\u00f3ns en 1991 con avi\u00f3ns pequenos para transporte privado. En 1992 entrou no mercado regular dom\u00e9stico cun Douglas DC-9-30 alugado. As operaci\u00f3ns de Aserca centr\u00e1ronse en Valencia, pero desenvolveu un centro de conexi\u00f3ns en Caracas despois de 1994 que, combinado coa desaparici\u00f3n da aeroli\u00f1a nacional Viasa en 1997, fixo que a compa\u00f1\u00eda experimentase un crecemento significativo no seu mercado, expandindo a s\u00faa rede a Bogot\u00e1, Lima e Miami a trav\u00e9s de Aruba. Entre 1998 e 2000 Aserca tivo o control da meirande parte de Air Aruba. En 2008 mercou a aior\u00eda das acci\u00f3ns da aeroli\u00f1a venezolana SBA Airlines (anteriormente Santa B\u00e1rbara Airlines).\nEn xu\u00f1o de 2013 o Instituto Nacional de Aeron\u00e1utica Civil (INAC) de Venezuela anunciou que \u00eda prohibir o uso de avi\u00f3ns antigos no pa\u00eds como os Douglas DC-9, Boeing 727 e Boeing 737-200 a partir do 1 de novembro dese ano. Aserca Airlines puido conseguir un permiso especial do INAC para seguir operando os seus dous DC-9 restantes ata o 1 de xullo de 2014. A aeroli\u00f1a substitu\u00edu os avi\u00f3ns por dous MD-87 que pertenceran a Aerom\u00e9xico.\nO 22 de maio de 2018 Aserca anunciou o cesamento de todas as s\u00faas operaci\u00f3ns e a devoluci\u00f3n do seu certificado de operador a\u00e9reo.\nFrota.\nEn setembro de 2017 a frota de Aserca Airlines estaba formada polos seguintes avi\u00f3ns:"}
{"id": "409519", "revid": "23204", "url": "https://gl.wikipedia.org/wiki?curid=409519", "title": "Ladytron", "text": "Ladytron \u00e9 un grupo musical de electropop brit\u00e1nico. Formouse en Liverpool en 1999, e o seu nome v\u00e9n dunha canci\u00f3n de Roxy Music de 1972. O grupo est\u00e1 formado por Helen Marnie (vocalista, sintetizadores), Mira Aroyo (vocalista, sintetizadores), Daniel Hunt (sintetizadores, guitarra el\u00e9ctrica, voz) e Reuben Wu (sintetizadores).\nHistoria.\nOs produtores e DJs de Liverpool, Daniel Hunt e Reuben Wu co\u00f1ec\u00e9ronse na d\u00e9cada de 1990. Hunt tam\u00e9n fundou o selo discogr\u00e1fico independente Invicta Hi-Fi e unha discoteca. Wu graduouse en 1997 en dese\u00f1o industrial pola Sheffield Hallam University.\nUsando o alcume de Ladytron, gravaron o sinxelo de debut \"Hei Took Her to a Movie\", por 50 libras esterlinas coa cantante invitada Lisa Eriksson (que m\u00e1is tarde integrou a banda Techno Squirrels). Esta canci\u00f3n foi lanzada en 1999 e converteuse no sinxelo da semana segundo NME. M\u00e1is tarde, Marnie e Aroyo un\u00edronse ao grupo como vocalistas e teclistas. \nHelen Marnie estudou Licenciatura en Artes na Universidade de Liverpool e Mira Aroyo era Licenciada en Bioqu\u00edmica pola Universidade de Oxford. Ambas as d\u00faas integr\u00e1ronse ao d\u00fao m\u00e1is co\u00f1ecido de Ladytron, cando a banda f\u00edxose mundialmente famosa.\nProduciron remesturas para artistas como David Gahan, Goldfrapp, Apoptygma Berzerk, Placebo, Blondie, Gang of Four, Christina Aguilera, Bloc Party, Kings of Convenience, Indochine, She Wants Revenge, Simian, Nine Inch Nails, SONOIO ou Soulwax.\nEstilo.\nO seu son mestura electropop coa new Wave e os elementos de shoegazing. Ladytron describe o seu son como \"pop electr\u00f3nico. Centr\u00e1ronse nun equilibrio entre as estruturas do pop e sons experimentais. As s\u00faas letras, a maior\u00eda das cales son en ingl\u00e9s, son moi escuras no sentido que \u00e1s veces son dif\u00edciles de contextualizar, ademais dalgunhas canci\u00f3ns en b\u00falgaro escritas por Mira Aroyo, nacida en Bulgaria.\nConcertos.\nLadytron realizou xiras desde o lanzamento do seu segundo \u00e1lbum, Lixeiro &amp; Magic. Daniel Hunt, Mira Arroio e Reuben Wu tam\u00e9n te\u00f1en sesi\u00f3ns de DJ en clubs e eventos en todo o mundo. Entre as bandas que abriron os seus concertos nas s\u00faas xiras est\u00e1n Simian, The Presets, Client, CSS, Asobi Seksu, Mount Sims, Crocodiles, Franz Ferdinand, SONOIO, VHS or Beta e Geographer. Ladytron abriron para outros artistas como Soulwax, Goldfrapp ou Nine Inch Nails."}
{"id": "409520", "revid": "23204", "url": "https://gl.wikipedia.org/wiki?curid=409520", "title": "Ron Cobb", "text": "Ron Cobb, nado nos \u00c1nxeles en\u00a01937,\u00a0\u00e9 un debuxante, artista, escritor, dese\u00f1ador, dese\u00f1ador de produci\u00f3n e director de cine estadounidense.\nTraxectoria.\n\u00c1 idade de 18 anos, sen ning\u00fan adestramento formal en ilustraci\u00f3n gr\u00e1fica, Cobb traballou como intercalador de animaci\u00f3n para Disney Studios en Burbank, California. De al\u00ed pasou a converterse en animador de\u00a0\"Sleeping Beauty\"\u00a0(1959), que foi o derradeiro filme de Disney en contar con entintado a man.\nDespois de que se terminase Sleeping Beauty en 1957, Disney despediu a Cobb e pasou o seguintes tres anos en varios traballos: portador de correo, ensamblador nunha f\u00e1brica de portas, asistente de rotulista, ata que foi recrutado en 1960 no ex\u00e9rcito estadounidense. Durante os dous anos seguintes entregou documentos clasificados \u00f3 redor de San Francisco, e despois de asinar por un ano m\u00e1is para evitar a asignaci\u00f3n \u00e1 infantar\u00eda, foi enviado a Vietnam en 1963 como debuxante para o Corpo de Sinais. Tras ser relevado, Cobb comezou a traballar como artista independente, comezando a traballar para \"Los Angeles Free Press\" en 1965.\nEntre outros proxectos, Cobb dese\u00f1ou a portada do \u00e1lbum de 1967 de Jefferson Airplane, \"After Bathing at Baxter's\". Tam\u00e9n contribu\u00edu nos dese\u00f1os do filme do culto, \"Dark Star\" (1973).\nEn 1981. apareceu \"Colorvision\", unha monograf\u00eda de gran formato e cor, que inclu\u00eda boa parte do seu traballo de dese\u00f1o paraos filmes de\u00a0\"A guerra das galaxias\" (1977), Alien (1979) e \"Conan o b\u00e1rbaro\" (1982), a primeira longametraxe na que recibiu o cr\u00e9dito de dese\u00f1ador de produci\u00f3n. Cobb tam\u00e9n contribu\u00edu no dese\u00f1o de produci\u00f3n dos filmes\u00a0\"The Last Starfighter\" (1984), \"Leviathan\" (1989), \"Total Recall\" (1990), \"True Lies\" (1994), The 6th Day (2000), \"Cats &amp; Dogs (2001), \"Southland Talles\" (2006), e o filme australiano \"Garbo\", que el mesmo dirixiu. Cobb achegou a historia inicial de \"Night Skies\", unha versi\u00f3n m\u00e1is temper\u00e1 e escura de E.T, o extraterrestre. Steven Spielberg ofreceulle a oportunidade de dirixir esta secuela m\u00e1is aterradora de \"Encontros na terceira fase\" ata que xurdiron problemas sobre efectos especiais que requiriron una reescritura importante. Mentres Cobb estaba en Espa\u00f1a traballando en \"Conan o b\u00e1rbaro\", Spielberg supervisou unha reescritura m\u00e1is persoal \"E.T. the Extra-Terrestrial\", e terminou dirix\u00edndoa el mesmo. Cobb m\u00e1is tarde recibiu algunha participaci\u00f3n nos beneficios netos."}
{"id": "409522", "revid": "56817", "url": "https://gl.wikipedia.org/wiki?curid=409522", "title": "Edward Summer", "text": "Edward Summer, nado o 18 de marzo de 1946, e finado o 13 de novembro de 2014, foi un pintor estadounidense. Ademais de pintor, foi director de imaxe, guionista, editor de internet, editor de revista, xornalista e escritor de ciencia, escritor de banda dese\u00f1ada, novelista, dese\u00f1ador de libro, actor, editor de imaxe da moci\u00f3n, creador de documentais e educador.\nEntre os seus traballos m\u00e1is co\u00f1ecidos salientan a colecci\u00f3n \"Uncle Scrooge McDuck: His Life and Times\" de Carl Barks, \"Dinosaur Interplanetary Gazette\" (unha das revistas en li\u00f1a pioneiras), a primeira imaxe de animaci\u00f3n baseada na personaxe de Conan o b\u00e1rbaro, creado por Robert E. Howard, a novela\u00a0\"Teefr\", e a precuela\u00a0\"The Legend of Teddy Bear Bob\"."}
{"id": "409523", "revid": "1131", "url": "https://gl.wikipedia.org/wiki?curid=409523", "title": "Aeroporto de Bacolod-Silay", "text": "O aeroporto de Bacolod-Silay \u00e9 o principal aeroporto que serve \u00e1 \u00e1rea metropolitana de Bacolod, na rexi\u00f3n da illa de Negros de Filipinas.\nO aeroporto est\u00e1 situado a 15 quil\u00f3metros ao nord\u00e9s de Bacolod, en Barangay Bagtic, Silay. Os c\u00f3digos IATA e ICAO est\u00e1n herdados do aeroporto dom\u00e9stico da cidade de Bacolod, ao cal substitu\u00edu en 2008. \u00c9 o aeroporto m\u00e1is concorrido dos que serven \u00e1 illa de Negros, seguido polo Aeroporto de Sibulan."}
{"id": "409524", "revid": "98629", "url": "https://gl.wikipedia.org/wiki?curid=409524", "title": "Dino De Laurentiis", "text": "Agostino \"Dino\" De Laurentiis, nado o 8 de\u00a0agosto de 1919, e finado o 10 de novembro de 2010, foi un produtor de cinema italiano. Xunto con Carlo Ponti, foi un dos produtores que levaron o cine italiano \u00e1 escena internacional \u00f3 final da segunda guerra mundial. Produciu ou co-producido m\u00e1is que 500 filmes, dos cales 38 foron nomeado \u00f3s\u00a0Premios Oscar. Tam\u00e9n tivo unha breve carreira como actor a finais da d\u00e9cada de 1930 e comezos da de 1940.\nTraxectoria.\nDespois do seu primeiro filme, \"L'ultimo Combattimento\" (1940), Laurentiis produciu case 150 filmes durante as seguinte sete d\u00e9cadas. En 1946, a s\u00faa compa\u00f1\u00eda Dino de Laurentiis Cinematografica, comezou a traballar na produci\u00f3n cinematogr\u00e1fica. Nos primeiros anos, De Laurentiis produciu filmes neorrealistas italianos como \"Arroz amargo\" (1949) e o cl\u00e1sico de Fellini \"La strada\" (1954) e \"Le notti di Cabiria\" (1956), a mi\u00fado en colaboraci\u00f3n co produtor Carlo Ponti. Na d\u00e9cada de 1960, Laurentiis constru\u00edu as s\u00faas propias instalaci\u00f3ns de estudio, a\u00ednda que estes colapsaron financeiramente durante a d\u00e9cada de 1970. Por\u00e9n, neste per\u00edodo De Laurentiis produciu filmes como \"Barrab\u00e1s\" (1961), un filme relixioso \u00e9pico; \"A Biblia\" (1966), \"Kiss the Girls and Make Them Die\", unha imitaci\u00f3n dun filme de James Bond; \"Navajo Joe\" (1966), un spaghetti western; \"A batalla de Anzio\" (1968), un filme da segunda guerra mundial; \"Barbarella\" (1968) e \"\" (1968).\nDe Laurentiis trasladouse \u00f3s Estados Unidos en 1976, e converteuse en cidad\u00e1n estadounidense en 1986. Na d\u00e9cada de 1980 tivo o seu propio estudio, De Laurentiis Entertainment Group (DEG), con base en Wilmington, Carolina do Norte. A construci\u00f3n do estudio fixo que Wilmington se convertese nun centro de produci\u00f3n de cine e televisi\u00f3n.\nDe Laurentiis fixo un gran n\u00famero de filmes exitosos e aclamados, como \"The Scientific Cardplayer\" (1972), \"Serpico\" (1973), \"Death Wish\" (1974), \"Mandingo\" (1975), \"Os tres d\u00edas do c\u00f3ndor\" (1975), \"The Shootist\" (1976), \"Drum\" (1976), \"The Serpent's Egg\" de Ingmar Bergman (1977), \"Ragtime\" (1981), \"Conan o b\u00e1rbaro\" (1982), \"Veludo azul\" (1986) e \"Breakdown\" (1997). O nome De Laurentiis f\u00edxose famoso cos filmes \"King Kong\" (1976), que foi un grande \u00e9xito comercial; \"Lipstick\" (1976), un drama de violaci\u00f3n e vinganza; \"Orca\" (1977), filme dunha candorca asasina; \"The White Buffalo\" (1977), un western; o filme de desastres \"Hurricane\" (1979); o remake \"Flash Gordon\" (1980); \"Dune\" (1984) de David Lynch e \"King Kong Lives\" (1986).\nDe Laurentiis produciu o primeiro filme baseado na personaxe de Hannibal Lecter, \"Manhunter\" (1986), unha adaptaci\u00f3n da novela de Thomas Harris \"Red Dragon\". Rexeitou participar na adaptaci\u00f3n da secuela, \"O silencio dos cordeiros\" (1991), pero produciu os tres filmes seguintes, \"Hannibal\" (2001), \"Red Dragon\" (2002) e \"Hannibal Rising\" (2007)."}
{"id": "409525", "revid": "1131", "url": "https://gl.wikipedia.org/wiki?curid=409525", "title": "Aeroporto de Laguindingan", "text": "O aeroporto de Laguindingan \u00e9 o principal aeroporto que serve \u00e1s cidades filipinas de Cagayan de Oro e Iligan, ademais das provincias de Misamis Oriental e Lanao del Norte. Est\u00e1 situado en Barangay Moog, Laguindingan, a 46 quil\u00f3metros de Cagayan de Oro e 57 de Iligan. Foi inaugurado en xu\u00f1o de 2013 e substitu\u00edu ao aeroporto de Lumbia. O aeroporto de Lumbia agora \u00e9 unha base militar da Forza A\u00e9rea de Filipinas."}
{"id": "409526", "revid": "23204", "url": "https://gl.wikipedia.org/wiki?curid=409526", "title": "Agostino De Laurentiis", "text": ""}
{"id": "409527", "revid": "54334", "url": "https://gl.wikipedia.org/wiki?curid=409527", "title": "Igrexa de Buttle", "text": "A igrexa de Buttle (sueco: \"Buttle kyrka\") \u00e9 unha igrexa medieval luterana en Buttle, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de Buttle \u00e9 unha das igrexas rom\u00e1nicas mellor conservadas de Gotland. As s\u00faas partes m\u00e1is antigas son a nave e a parte occidental do coro, datandi da segunda metade do s\u00e9culo XII. A torre foi engadida ao redor de 1220. A \u00e1bsida orixinal foi derrubada a mediados do s\u00e9culo XIV e substitu\u00edda pola presente estrutura cun muro oriental recto de estilo g\u00f3tico. Os \u00fanicos engadidos posteriores son as fiestras da nave, que foron realizadas en 1882-83.\nInternamente a igrexa est\u00e1 decorada con frescos. Na nave pode verse un friso danado representando a Paix\u00f3n de CRisto, mentres que na base da torre hai un conxunto de frescos que representan a San Xurxo e o Drag\u00f3n, a San Marti\u00f1o de Tours e a unha escena na cal almas son elevadas. Todos os frescos da nave son atribu\u00eddos ao artista co\u00f1ecido como Passionsm\u00e4staren ou ao seu taller.\nA igrexa conserva alg\u00fan mobiliario medieval. A cruz triunfal \u00e9 unha das m\u00e1is antigas do seu tipo en Gotland, datando de finais do s\u00e9culo XII. Probablemente foi realizada por un artista local, pero amosa influencias da arte alem\u00e1 dese per\u00edodo. O retablo tam\u00e9n \u00e9 medieval, do s\u00e9culo XV, e a\u00ednda se atopa no seu lugar orixinal. O retablo amosa figuras de madeira tallada representando a crucifixi\u00f3n de varios santos. Foi restaurado en 1956-57. A p\u00eda bautismal \u00e9 tam\u00e9n notable, de mediados do s\u00e9culo XIII. A s\u00faa base est\u00e1 decorada con cabezas esculpidas de humanos e bestas. Os bancos son dun estilo barroco vern\u00e1culo. Nos anos 50 do s\u00e9culo XX foron restaurados e recuperaron a s\u00faa cor orixinal. Probablemente foron decorados polo mesmo artista que traballou na igrexa de V\u00e4nge."}
{"id": "409528", "revid": "23204", "url": "https://gl.wikipedia.org/wiki?curid=409528", "title": "Duke Callaghan", "text": "Duque Callaghan, nado en Kansas o 12 de febreiro de 1914, e finado nos \u00c1nxeles o 21 de decembro de 2002, foi un fot\u00f3grafo de cinema estadounidense, co\u00f1ecido polo seu traballo en series de televisi\u00f3n como \"Adam-12, Hart to Hart\", e \"Miami Vice\". Foi un colaborador habitual dos directores Sydney Pollack e John Milius, rodando filmes como \"As aventuras de Jeremiah Johnson\", \"The Yakuza\" e \"Conan o b\u00e1rbaro\"."}
{"id": "409529", "revid": "1888", "url": "https://gl.wikipedia.org/wiki?curid=409529", "title": "Tareixa Navaza Gonz\u00e1lez", "text": ""}
{"id": "409530", "revid": "1888", "url": "https://gl.wikipedia.org/wiki?curid=409530", "title": "Xes\u00fas Mosquera Sueiro", "text": ""}
{"id": "409531", "revid": "1888", "url": "https://gl.wikipedia.org/wiki?curid=409531", "title": "V\u00edctor Moro Rodr\u00edguez", "text": ""}
{"id": "409532", "revid": "1888", "url": "https://gl.wikipedia.org/wiki?curid=409532", "title": "Xo\u00e1n Moreno Tilve", "text": ""}
{"id": "409533", "revid": "1888", "url": "https://gl.wikipedia.org/wiki?curid=409533", "title": "Ra\u00fal Morodo Leoncio", "text": ""}
{"id": "409534", "revid": "1822", "url": "https://gl.wikipedia.org/wiki?curid=409534", "title": "Tam\u00edas", "text": "Tam\u00edas (\u03c4\u03b1\u03bc\u03af\u03b1\u03b9 -\u03c4\u03b1\u03bc\u03af\u03b1\u03c2 \"tam\u00edas\", en singular-) era a denominaci\u00f3n duns maxistrados da Antiga Grecia, particularmente en Atenas, cuxa funci\u00f3n era a administraci\u00f3n das finanzas p\u00fablicas, ao modo de tesoureiros.\nO termo deriva da ra\u00edz grega do verbo \u03c4\u03ad\u03bc\u03bd\u03c9 (\"t\u00e9mno\", \"cortar\") e indicaba orixinariamente ao escravo que cortaba a carne.\nEn Homero o tam\u00edas era un home libre, pero con funci\u00f3ns serv\u00eds.\nNa Grecia cl\u00e1sica, en torno ao s\u00e9culo -V, o termo designaba aos tesoureiros das polis, particularmente en Atenas.\nNa Antiga Roma utiliz\u00e1base nos textos en grego para designar ao maxistrado romano que en lat\u00edn se denominaba cuestor.\nOs tam\u00edas de Atenas.\nA informaci\u00f3n dispo\u00f1\u00edbel restr\u00ednxese fundamentalmente \u00e1 cidade de Atenas: segundo Arist\u00f3teles nas \u00e9pocas m\u00e1is antigas hab\u00eda dez tam\u00edas que eran elixidos a sortes para un mandato anual, un por cada \"phile\" (tribo), entre os \"pentacosiomedimnoi\" (a primeira clase censitaria establecida por Sol\u00f3n). \u00c1 fronte do colexio dos tam\u00edas estaba un pr\u00edtane.\nA\u00ednda que o nome do primeiro tam\u00edas non se recolle at\u00e9 o per\u00edodo -550 a -549, os tam\u00edas estaban previstos na constituci\u00f3n soloniana, dous pentacosiomedimnoi de cada tribo, n\u00famero que se reduciu \u00e1 metade na constituci\u00f3n de Cl\u00edstenes.\nO colexio dos tam\u00edas ocupouse, a partir dun decreto de Calias (cara ao -435), da xesti\u00f3n do tesouro de varios templos da \u00c1tica, encabezados polo do templo de Atenea, que desde a formaci\u00f3n da liga de Delos se conservou inicialmente en Delos (entre o -478 e o -477), e desde o -454 fora transportado a Atenas e posto baixo a administraci\u00f3n dos \"hellenotamiai\" (\"tesoureiros da deusa\"). A intenci\u00f3n de Calias era que a s\u00faa administraci\u00f3n polo colexio dos tam\u00edas permitise unha xesti\u00f3n centralizada do tesouro, ao xuntar o \"da deusa\", que at\u00e9 ent\u00f3n administraban os helenotam\u00edas, cos \"tesouros dos outros deuses\", procedentes dos outros templos da \u00c1tica.\nA\u00ednda no -385 / -384 o \"tesouro da deusa\" foi reconstitu\u00eddo, e non volve haber testemu\u00f1os para todo o s\u00e9culo -IV. O \u00faltimo texto que menciona aos tesoureiros da deusa \u00e9 do -299/-298, mentres que os tam\u00edas, \"tesoureiros dos outros deuses\", non son citados m\u00e1is tarde do -356/-355.\nEn torno ao -350 Eubulo creou un colexio de dezaseis maxistrados adscritos ao \"teoric\u00f3n\", cuxa vida foi breve: o feito de que se constitu\u00edu cos excedentes do orzamento da polis, sobre todo para subvencionar festas e espect\u00e1culos suscitou graves pol\u00e9micas entre os partidarios da pol\u00edtica pacifista filomaced\u00f3nica (como o propio Eubulo), que desexaban mantelo, e os seus adversarios (Dem\u00f3stenes), que pretend\u00edan que todos os esforzos deb\u00edan concentrarse na preparaci\u00f3n b\u00e9lica.\nNo -339 o colexio dos tam\u00edas foi disolto por Dem\u00f3stenes, que fixo flu\u00edr o excedente de caixa no fondo de guerra administrado por un \u00fanico tam\u00edas."}
{"id": "409536", "revid": "89787", "url": "https://gl.wikipedia.org/wiki?curid=409536", "title": "Basil Poledouris", "text": "Basilis \"Basil\" Konstantine Poledouris (en ), nado en Kansas City, Missouri o 21 de agosto de 1945, e finado nos \u00c1nxeles, California o 8 de novembro de 2006, foi un compositor grego-estadounidense de m\u00fasica de cinema e televisi\u00f3n. Poledouris ga\u00f1ou un Emmy \u00e1 mellor banda sonora por \"Lonesome Dove\" en 1989. \u00c9 co\u00f1ecido por crear as bandas sonoras \"Conan o b\u00e1rbaro\" (1982), \"RoboCop\" (1987), \"Spellbinder\" (1988), \"Amencer vermello\" (1984), \"The Hunt for Red October\" (1990), \"Liberade a Willy\" (1993) e \"Starship Troopers\" (1997)."}
{"id": "409537", "revid": "1888", "url": "https://gl.wikipedia.org/wiki?curid=409537", "title": "Xos\u00e9 Mar\u00eda Mosqueira Manso", "text": ""}
{"id": "409538", "revid": "1888", "url": "https://gl.wikipedia.org/wiki?curid=409538", "title": "Rom\u00e1n Navarro Garc\u00eda Vinuesa", "text": ""}
{"id": "409540", "revid": "98629", "url": "https://gl.wikipedia.org/wiki?curid=409540", "title": "Kwaidan (filme)", "text": " \u00e9 un filme xapon\u00e9s de 1965 dirixido por Masaki Kobayashi. Bas\u00e9ase na colecci\u00f3n de historias tradicionais xaponesas de Lafcadio Hearn. O filme consta de catro historias separadas e non relacionadas entre si. \"Kwaidan\" \u00e9 unha romanizaci\u00f3n arcaica de \"Kaidan\", que significa 'historia de pantasma'. Ga\u00f1ou o Premio Especial do Xurado no Festival Internacional de Cine de Cannes dese ano, e recibiu un nomeamento \u00f3s Premios Oscar \u00f3 mellor filme en lingua non inglesa."}
{"id": "409542", "revid": "23204", "url": "https://gl.wikipedia.org/wiki?curid=409542", "title": "Anos escuros", "text": "Na historiograf\u00eda europea, os anos escuros ref\u00edrense \u00f3 per\u00edodo que incl\u00fae (aproximadamente) do 476\u00a0\u00f3 ano 1000.\nEste concepto dun tempo de escuridade foi creado no s\u00e9culo XIV polo erudito italiano Francesco Petrarca, e estaba pensado orixinalmente como unha cr\u00edtica \u00e1 falta de car\u00e1cter da \u00faltima literatura latina. Os historiadores posteriores expandiron o termo para referirse \u00f3 per\u00edodo de transici\u00f3n entre a antig\u00fcidade romana cl\u00e1sica e a Alta Idade Media, para describir un per\u00edodo caracterizado non s\u00f3 pola falta de literatura en lat\u00edn, sen\u00f3n tam\u00e9n a falta de historia escrita contempor\u00e1nea, a decadencia demogr\u00e1fica xeral, e a limitada actividade construtiva e cultural (que se pon de manifesto, por exemplo, no empobrecemento da tecnolox\u00eda, como se ve no caso da cer\u00e1mica). Posteriormente, a cultura popular empregou o termo para describir a Idade Media como un tempo de atraso (cando en realidade non foi as\u00ed), estendendo o seu uso pexorativo e ampliando o seu alcance.\nOs achados da arqueolox\u00eda e doutras disciplinas acad\u00e9micas no s\u00e9culo XX proxectaron moita luz nova sobre este per\u00edodo, e ofrec\u00e9ronnos unha comprensi\u00f3n m\u00e1is matizada dos seus aspectos positivos. Apareceron outros termos para situar temporalmente este per\u00edodo: \u00daltima Antig\u00fcidade, Primeira Idade Media, e Grandes Migraci\u00f3ns, dependendo de sobre que elementos culturais se po\u00f1a a \u00e9nfase.\nCando no s\u00e9culo XIX comezou o estudo acad\u00e9mico moderno da Idade Media, o termo \"Anos escuros\" quedou \u00f3 principio, con todas as s\u00faas connotaci\u00f3ns cr\u00edticas. Por\u00e9n, hoxe os historiadores usan o termo \"anos escuros\" en sentido neutro, \u00e9 dicir, para expresar a idea de que os acontecementos do per\u00edodo a mi\u00fado semellan \"escuros\" s\u00f3 en termos comparativos con outras \u00e9pocas.\nHistoria.\nO termo \"escurantismo\" foi pensado orixinalmente para referirse a todo o per\u00edodo entre a ca\u00edda de Roma e o Renacemento; o termo \"Idade Media\" ten unha motivaci\u00f3n semellante, o que implica un per\u00edodo intermedio entre a Antig\u00fcidade cl\u00e1sica e a Idade Moderna.\u00a0Os eruditos do s\u00e9culo XIX comezaron a reco\u00f1ecer os logros alcanzados durante o per\u00edodo, cuestionando as\u00ed a imaxe da Idade Media como unha \u00e9poca de escuridade e decadencia. O termo non \u00e9 agora nunca utilizado polos acad\u00e9micos para referirse a toda a \u00e9poca medieval; cando se utiliza, polo xeral lim\u00edtase \u00e1 Alta Idade Media."}
{"id": "409543", "revid": "89787", "url": "https://gl.wikipedia.org/wiki?curid=409543", "title": "Frank Frazetta", "text": "Frank Frazetta, nado como Frank Frazzetta o 9 de febreiro de 1928, e finado o 10 de maio de 2010, foi un artista estadounidense de fantas\u00eda e ciencia ficci\u00f3n. \u00c9 co\u00f1ecido pola s\u00faa obra de banda dese\u00f1ada, portadas de libros, pinturas, p\u00f3sters, \u00e1bums de m\u00fasica e outros medios. Foi o protagonista dun documental no ano 2003, \"Frank Frazetta: Painting With Fire\".\nFrazetta foi inclu\u00eddo no Sal\u00f3n da Fama Will Eisner da industria da banda dese\u00f1ada en 1995, e no Sal\u00f3n da Fama Jack Kirby en 1999.\nTraxectoria.\nNado como Frank Frazzetta en Brooklyn, Nova York, eliminou un \"z\" do seu apelido para facer o seu nome menos \"basto\"."}
{"id": "409544", "revid": "23204", "url": "https://gl.wikipedia.org/wiki?curid=409544", "title": "Frank Frazzetta", "text": ""}
{"id": "409545", "revid": "23204", "url": "https://gl.wikipedia.org/wiki?curid=409545", "title": "Sandahl Bergman", "text": "Sandahl Bergman, nada en Kansas City, Missouri o 14 de novembro de 1951, \u00e9 unha\u00a0bailarina, actriz e especialista de acci\u00f3n\u00a0estadounidense.\nTraxectoria.\nDanza.\nLogo de pasar a nenez e a mocidade en Kansas, nos anos 70 mudouse a Nova York e comezou a bailar nalg\u00fans musicais de Broadway. Bob Fosse contratouna como bailarina reserva do musical \"Pippin\", dirixido por el mesmo. Tivo alg\u00fans papeis noutros musicais, at\u00e9 parte do cuerpo de actores/bailar\u00edns de \"A Chorus Line\", que era daquela o gran fen\u00f3meno de cr\u00edtica e do p\u00fablico de Broadway. Interpretou a \"Judy\" despois de que varios dos actores e bailar\u00edns orixinais deixaran o show en 1977.\nFoi novamente promovida por Fosse no aclamado musical \"Dancin\", de 1978, que contou con varios dos principais bailar\u00edns de Broadway da \u00e9poca.\nCinema.\nA s\u00faa estrea nas pantallas aconteceu cun pequeno papel nun filme para televisi\u00f3n. Despois del, participou no filme musical \"All That Jazz\", tam\u00e9n dirixido por Fosse, \u00e9xito de p\u00fablico e cr\u00edtica e vencedor da Palma de Ouro do Festival de Cannes. Tam\u00e9n participou no filme \"Xanadu\", de 1980, con Olivia Newton-John.\nSandhal f\u00edxose co\u00f1ecida internacionalmente en 1982, \u00f3 protagonizar, a car\u00f3n de Arnold Schwarzenegger o filme \"Conan o b\u00e1rbaro\", papel polo que acab\u00f3 recibindo o Globo de Ouro de Actriz Revelaci\u00f3n. Como non hab\u00eda ningunha dobre dispo\u00f1ible coas s\u00faas caracter\u00edsticas f\u00edsicas, aprendeu a facer as escenas de risco que precisaban dun dobre. Tres anos despois, volveu participar noutro filme baseado nunha obra de Robert E. Howard, \"Red Sonja\", na que interpretou a malvada Gedren.\nDespois destes filmes, Sandhal actuou en pequenos papeis en diversos filmes e series de televisi\u00f3n. Casou por primeira vez \u00f3s 45 anos, en 1996. O seu derradeiro filme, foi \"O detective cantante\", xunto a Adrien Brody e a Mel Gibson."}
{"id": "409546", "revid": "89787", "url": "https://gl.wikipedia.org/wiki?curid=409546", "title": "Rub\u00e9n Baraja", "text": "Rub\u00e9n Baraja Vegas, nado en Valladolid o 11 de xullo de 1975, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista e foi internacional coa selecci\u00f3n espa\u00f1ola. Dende febreiro de 2023 adestra \u00f3 Valencia da Primeira divisi\u00f3n.\nTraxectoria profesional.\nAdestrador.\nO 12 de xullo de 2015, Baraja fichou polo Elche CF, acabado de descender \u00e1 Segunda Divisi\u00f3n. O 6 de xu\u00f1o do ano seguinte, deixou o posto tras non chegar a un acordo para a s\u00faa renovaci\u00f3n.\nO 8 de novembro de 2016, Baraja converteuse en adestrador do Rayo Vallecano. Tras tan s\u00f3 tres vitorias en 13 encontros, Baraja foi despedido o 20 de febreiro de 2017.\nO 12 de decembro de 2017, Baraja converteuse no novo adestrador do Sporting de Gij\u00f3n."}
{"id": "409547", "revid": "7523", "url": "https://gl.wikipedia.org/wiki?curid=409547", "title": "Rub\u00e9n Baraja Vegas", "text": ""}
{"id": "409548", "revid": "98629", "url": "https://gl.wikipedia.org/wiki?curid=409548", "title": "Pablo Alfaro", "text": "Pablo Alfaro Armengot, nado en Zaragoza o 26 de abril de 1969, \u00e9 un exfutbolista e actual adestrador de f\u00fatbol espa\u00f1ol. Xogaba de defensa central. Dende 2017 adestra \u00f3 CD Mirand\u00e9s da Segunda Divisi\u00f3n B Espa\u00f1ola.\nTraxectoria profesional.\nAdestrador.\nComezou a s\u00faa etapa coma adestrador en 2009 co Pontevedra CF da Segunda Divisi\u00f3n B. Rematou a tempada na cuarta posici\u00f3n, pero non acadaron o ascenso."}
{"id": "409549", "revid": "7523", "url": "https://gl.wikipedia.org/wiki?curid=409549", "title": "Pablo Alfaro Armengot", "text": ""}
{"id": "409550", "revid": "89787", "url": "https://gl.wikipedia.org/wiki?curid=409550", "title": "Pilar Bermejo Barrera", "text": "Mar\u00eda del Pilar Bermejo Barrera, nada en Santiago de Compostela en 1956, \u00e9 unha qu\u00edmica galega, catedr\u00e1tica de Qu\u00edmica anal\u00edtica da Facultade de Qu\u00edmica da Universidade de Santiago de Compostela, da que \u00e9 a s\u00faa decana. En 2018 converteuse na quinta muller en ingresar na Real Academia Galega de Ciencias.\nTraxectoria.\nFormaci\u00f3n.\nFilla de Francisco Bermejo Mart\u00ednez e irm\u00e1 de Xos\u00e9 Carlos Bermejo Barrera. Fixo os seus primeiros estudos no colexio da Compa\u00f1\u00eda de Mar\u00eda (\"Ensinanza\") de Santiago, pero ao rematar o bacharelato trasladouse ao instituto Rosal\u00eda de Castro para cursar o COU, xa que no seu colexio non estaba implantado daquela este curso. Foi al\u00ed onde descubriu a qu\u00edmica; ti\u00f1a claro que o seu eran as ciencias, pero foi o profesor Garc\u00eda-Rodeja quen despertou a s\u00faa vocaci\u00f3n. \u00abEn contra de que se poida pensar de que estudei Qu\u00edmica polo meu pai, que era qu\u00edmico, f\u00edxeno por este profesor, porque explicaba cunha paix\u00f3n incr\u00edbel\u00bb.\nPilar Bermejo licenciouse en Qu\u00edmica na Universidade de Santiago de Compostela en 1978, na que se doutorou en 1981. Completou a s\u00faa formaci\u00f3n na University of Plymouth (Reino Unido).\nLabor docente.\nViviu como docente na Facultade de Qu\u00edmica de Santiago como alumna, bolseira, profesora titular e catedr\u00e1tica. Cando acabou a carreira pensou en dedicarse \u00e1 docencia en educaci\u00f3n secundaria, pero casou e tivo a s\u00faa primeira filla moi nova, aos 21 anos, as\u00ed que quedou na Facultade cunha bolsa de estudos e, despois, en 1980, cun contrato de axudante. Tras facer a tese presentouse a unhas oposici\u00f3ns a profesor titular de universidade, que daquela a\u00ednda se celebraban en Madrid e, tras un tempo en expectativa de destino, conseguiu a praza na \"s\u00faa\" Facultade en 1983. E, desde 1991, \u00e9 catedr\u00e1tica de Qu\u00edmica anal\u00edtica.\nCargos desempe\u00f1ados.\nFoi vicedecana da Facultade de Qu\u00edmica da USC desde 1989 at\u00e9 1994, directora do Departamento de Qu\u00edmica Anal\u00edtica, Nutrici\u00f3n e Bromatolox\u00eda desde 1998 a 2006, e, en 2014, converteuse na primeira decana da Facultade de Qu\u00edmica da USC.\nFoi coordinadora do Programa Piloto ECTS do programa Erasmus na \u00e1rea de Qu\u00edmica desde 1990 at\u00e9 1996 e, desde ent\u00f3n \u00e9 ademais coordinadora da rede ECTN (European Chemistry Thematic Network) \u00e9 do programa TASSEP (Transatlantic Science Student Exchange Programme).\nSociedades cient\u00edficas \u00e1s que pertence.\nPertence a numerosas sociedades cient\u00edficas espa\u00f1olas e internacionais, como as:\nPublicaci\u00f3ns.\nPublicou m\u00e1is de 250 artigos en revistas cient\u00edficas, e varias monograf\u00edas.\nArtigos en revistas.\nAlg\u00fans dos artigos en revistas son:"}
{"id": "409551", "revid": "23204", "url": "https://gl.wikipedia.org/wiki?curid=409551", "title": "British Academy of Film and Television Arts", "text": ""}
{"id": "409552", "revid": "89787", "url": "https://gl.wikipedia.org/wiki?curid=409552", "title": "Jon I\u00f1arritu", "text": "Jon I\u00f1arritu Garc\u00eda, nado en Leioa o 28 de marzo de 1979, \u00e9 un pol\u00edtico vasco da coalici\u00f3n Euskal Herria Bildu. Foi deputado no Congreso dos Deputados na X lexislatura (2011-2016), senador no Senado de Espa\u00f1a na XII\u00aa lexislatura (2016-2019) e volveu ser elixido deputado nas elecci\u00f3ns de abril e nas de novembro de 2019, ocupando o seu escano no Congreso na XIII\u00aa e XIV\u00aa lexislaturas.\nTraxectoria.\nLicenciouse en Dereito na Universidade do Pa\u00eds Vasco e fixo o m\u00e1ster en Dereito Europeo e Internacional na Universidade Pierre Mend\u00e8s France.\nFoi deputado do Congreso dos Deputados de Espa\u00f1a na X Lexislatura (2011-2015) pola coalici\u00f3n Amaiur e senador no Senado de Espa\u00f1a pola coalici\u00f3n de esquerda Euskal Herria Bildu (2016-2019), por designaci\u00f3n auton\u00f3mica do Parlamento Vasco. Tanto nas Elecci\u00f3ns xerais de abril de 2019 como nas Elecci\u00f3ns xerais de novembro do mesmo ano foi elixido deputado do Congreso."}
{"id": "409553", "revid": "23204", "url": "https://gl.wikipedia.org/wiki?curid=409553", "title": "Jon I\u00f1arritu Garc\u00eda", "text": ""}
{"id": "409555", "revid": "1131", "url": "https://gl.wikipedia.org/wiki?curid=409555", "title": "Aeroporto da cidade de Toronto Billy Bishop", "text": "O aeroporto da cidade de Toronto Billy Bishop \u00e9 un pequeno aeroporto internacional canadense situado nas illas de Toronto, en Toronto, Ontario. Tam\u00e9n \u00e9 co\u00f1ecido como aeroporto das illas de Toronto e anteriormente era co\u00f1ecido como \"aeroporto Port George VI Island\" e \"aeroporto Toronto City Centre\"; o \u00faltimo nome a\u00ednda pode atoparse en sinais preto das s\u00faas instalaci\u00f3ns. Est\u00e1 bautizado na honra de Billy Bishop, o as canadense da primeira guerra mundial e receptor da Cruz Victoria e Mariscal do Aire durante a segunda guerra mundial. \u00c9 usado por aviaci\u00f3n civil, ambulancias a\u00e9reas e aeroli\u00f1as rexionais usando avi\u00f3ns turboh\u00e9lices. No ano 2016 foi o noveno aeroporto m\u00e1is concorrido do Canad\u00e1 e o terceiro de Ontario en n\u00famero de pasaxeiros."}
{"id": "409556", "revid": "865", "url": "https://gl.wikipedia.org/wiki?curid=409556", "title": "Aeroporto da cidade de Toronto-Billy Bishop", "text": ""}
{"id": "409557", "revid": "25871", "url": "https://gl.wikipedia.org/wiki?curid=409557", "title": "Listel", "text": "Un listel, en arquitectura, \u00e9 unha moldura convexa de secci\u00f3n cadrada ou rectangular, con forma de lista longa e estreita, que xeralmente separa outras d\u00faas.\n\u00c9 o espazo que queda entre as acanaladuras do fuste dunha columna ou dunha pilastra.\nTam\u00e9n recibe o nome de filete.\nEtimolox\u00eda.\nA palabra prov\u00e9n do lat\u00edn medieval \"lista\", \"lista\", \"banda\", \"tira\", e de a\u00ed pasou ao italiano, e deste ao franc\u00e9s na forma \"listel\", e do franc\u00e9s pasou a outras linguas.\nCaracter\u00edsticas e tipos.\nO lintel pode ser:\nO lintel \u00e9 unha das partes que entran xeralmente na composici\u00f3n dos diferentes membros dunha orde arquitect\u00f3nica. Consid\u00e9rase un adorno que de ordinario vai unido a oturo de maior importancia. O listel non admite ning\u00fan outro adorno sobreposto, e por esta raz\u00f3n est\u00e1 comprendido no grupo das molduras lisas. Cando \u00e9 ancho, os escritores latinos antigos adoitaban usar para designalo a voz \"taenia\"."}
{"id": "409558", "revid": "1131", "url": "https://gl.wikipedia.org/wiki?curid=409558", "title": "Estaci\u00f3n de Huelva", "text": "A estaci\u00f3n de Huelva \u00e9 unha estaci\u00f3n ferroviaria de car\u00e1cter terminal situada en Las Metas, na cidade espa\u00f1ola de Huelva, en Andaluc\u00eda. Foi constru\u00edda en tres anos e inaugurada en 2018 en substituci\u00f3n da antiga estaci\u00f3n de Huelva-T\u00e9rmino.\nServizos ferroviarios.\nLonga Distancia.\n\"Actualizados a 24 de febreiro de 2019.\""}
{"id": "409559", "revid": "1131", "url": "https://gl.wikipedia.org/wiki?curid=409559", "title": "Listel (arquitectura)", "text": ""}
{"id": "409560", "revid": "98629", "url": "https://gl.wikipedia.org/wiki?curid=409560", "title": "Ben Davidson", "text": "Benjamin Earl Franklin \"Ben\" Davidson, Jr., nado nos \u00c1nxeles o 14 de xu\u00f1o de 1940, e finado en San Diego o 2 de xullo de 2012, foi un xogador de f\u00fatbol americano e actor estadounidense.\nCareira.\nF\u00fatbol americano.\nNa adolescencia e estudando no \"\"Woodrow Wilson High School\", nos \u00c1nxeles, foi xogador de baloncesto do equipo da escola. Cando frecuentaba a facultade comunitaria de \"East Los Angeles College\"\", a finais da d\u00e9cada de 1950, foi convidado polo t\u00e9cnico a entrar no equipo de f\u00fatbol americano da facultade, pois posu\u00eda ub porte elevado, ideal para un xogador de defensa. Ben realizou excelentes xogos na facultade, e en 1959 recibiu unha bolsa de estudos para xogar na Universidade de Washington, en Seattle, baixo as ordes do adestrador Jim Owens.\nNa cuarta rolda da NFL Draft de 1961, Ben foi escollido polos New York Giants que rapidamente o negociou para o Green Bay Packers. Cos Green Bay, fixo a s\u00faa estrea na NFL na tempada de 1961. Nas tempadas de 1962 e 1963, xogou cos Washington Redskins. \nEntre 1964 e 1971, Ben Davidson xogou na AFL cos Oakland Raiders. A s\u00faa inestabilidade como defensor nos Oakland Raiders a finais da tempada de 1970 e durante case toda a tempada de 1971, fixo que o club non anovase o seu contrato. Deste xeito, Ben quedou d\u00faas tempadas sem xogar nun club profesional. \nEn 1974, asinou contrato cos Portland Thunder para xogar na World Football League (liga que existiu por dous anos, en 1974 e 1975). A finais da tempada de 1974, sufriu unha grave lesi\u00f3n no xeonllo que lle impediu seguir a s\u00faa carreira deportiva.\nCinema.\nEn 1970, Ben foi convidado a facer unha pequena participaci\u00f3n no filme \"MASH\", e no per\u00edodo en que quedou sen xogar nun club de f\u00fatbol (entre 1972 e 1973), foi convidado a participar no filme \"Behind the Green Door\" (considerado un cl\u00e1sico do cinema pornogr\u00e1fico). Ap\u00f3s abandonar a carreira de xogador, pasou a traballar en series de televisi\u00f3n e filmes de Hollywood. As s\u00faas principais actuaci\u00f3ns foron en \"The Black Six\" (filme de 1974 no papel de Thor), \"CHiPs\" (serie na que apareceu nun episodio no ano de 1978), \"Charlie's Angels\" (nun episodio do ano de 1978), \"Fantasy Island\" (nun episodio no ano 1979), Conan o b\u00e1rbaro (filme de 1982 no papel de Rexor), \"Cracking Up\" (filme de 1983), \"Necessary Roughness\" (filme de 1991), entre outras produci\u00f3ns. O seu derradeiro traballo como actor, foi na serie \"Renegade\" (de 1992 a 1997), no papel do \"Sheriff Warren\" na tempada de 1994. \nMorte.\nBen Davidson faleceu en 2012, \u00f3s 72 anos, por mor dun cancro de pr\u00f3stata."}
{"id": "409561", "revid": "89787", "url": "https://gl.wikipedia.org/wiki?curid=409561", "title": "Euroliga 2017-18", "text": "A Euroliga 2017-18 foi a d\u00e9cimo oitava edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB) e a oitava desde o seu patrocinio por \"Turkish Airlines\". Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero ssesenta e un. Nesta edici\u00f3n compitiron dezaseis equipos. A Final Four desta edici\u00f3n da Euroliga foi disputada no \u0160tark Arena de Belgrado, Serbia, onde se impuxo o Real Madrid ao Fenerbah\u00e7e.\nTempada regular.\nA tempada regular tivo lugar do 12 de outubro de 2017 a 6 de abril de 2018. Os oito primeiros clasificados clasific\u00e1ronse para os Playoffs."}
{"id": "409562", "revid": "23204", "url": "https://gl.wikipedia.org/wiki?curid=409562", "title": "Benjamin Earl Franklin Davidson, Jr.", "text": ""}
{"id": "409563", "revid": "56817", "url": "https://gl.wikipedia.org/wiki?curid=409563", "title": "Gerry Lopez", "text": "Gerry Lopez, nado en Honolulu o 7 de novembro de 1948, tam\u00e9n co\u00f1ecido como Mr. Pipeline, \u00e9 un surfeiro, xornalista e actor estadounidense.\nTraxectoria.\nCo\u00f1ecido por Mr. Pipeline pola s\u00faa gran habilidade e pracer \u00f3 surfear, foi campi\u00f3n de 1972 e 1973 do Pipe Masters, un dos m\u00e1is importantes campionatos de surf do mundo; deporte que pratica dende a nenez. Tam\u00e9n e dese\u00f1ador e empresario da \u00e1rea do surf, producindo e dese\u00f1ando t\u00e1boas dende a d\u00e9cada de 1970. Tam\u00e9n no surf, traballou como xornalista para algunhas revistas especializadas e en 2008 lanzou un linro sobre o mundo do surf.\nLopez tam\u00e9n traballou como actor, participando en filmes como \"Big Wednesday\", \"Conan o b\u00e1rbaro\", \"North Shore\", \"Step Into Liquid\" (2003) e \"Riding Giants\" (2004), entre outros."}
{"id": "409564", "revid": "89787", "url": "https://gl.wikipedia.org/wiki?curid=409564", "title": "William Smith (actor)", "text": "William Smith, nado en Columbia, Missouri, o 24 de marzo de 1933 e finado nos \u00c1nxeles o 5 de xullo de 2021, foi un actor estadounidense que apareceu en case trescentos filmes e produci\u00f3ns televisivas. Un dos seus papeis m\u00e1is lembrados \u00e9 o de Anthony Falconetti na miniserie de televisi\u00f3n de 1970 \"Rich Man, Poor Man\".\nSmith tam\u00e9n \u00e9 co\u00f1ecido por sa\u00edr en filmes como \"Any Which Way You Can\" (1980), \"Conan o b\u00e1rbaro\" (1982), \"Rumble Fish\" (1983), \"Amencer vermello\" (1984) e \"Chamada a un reporteiro\" (1985), as\u00ed como diversos papeis no cinema de explotaci\u00f3n durante a d\u00e9cada de 1970."}
{"id": "409565", "revid": "23204", "url": "https://gl.wikipedia.org/wiki?curid=409565", "title": "Lactaci\u00f3n", "text": "A lactaci\u00f3n \u00e9 a alimentaci\u00f3n con leite do seo materno. A Organizaci\u00f3n Mundial da Sa\u00fade (OMS) e o Fondo das Naci\u00f3ns Unidas para a Infancia (Unicef) sinalan as\u00ed mesmo que a lactaci\u00f3n \u00ab\u00e9 unha forma inigualable de facilitar o alimento ideal para o crecemento e desenvolvemento correcto dos nenos\u00bb.\nA OMS e o Unicef recomendan como imprescindible a lactaci\u00f3n materna exclusiva durante o seis primeiros meses do beb\u00e9. Tam\u00e9n recomendan seguir aleitando a partir dos seis meses, ao mesmo tempo que se vai ofrecendo ao beb\u00e9 outros alimentos propios para a s\u00faa idade complementarios, at\u00e9 un m\u00ednimo de dous anos. A Academia Americana de Pediatr\u00eda recomenda manter a lactaci\u00f3n polo menos durante o primeiro ano. O Comit\u00e9 de Lactaci\u00f3n da Asociaci\u00f3n Espa\u00f1ola de Pediatr\u00eda coincide nas s\u00faas recomendaci\u00f3ns con OMS e Unicef.\nSegundo a OMS e o Unicef, a partir dos dous primeiros anos a lactaci\u00f3n materna ten que manterse ata que o neno ou a nai decidan, sen que exista ning\u00fan l\u00edmite de tempo. Non se sabe cal \u00e9 a duraci\u00f3n \"normal\" da lactaci\u00f3n materna na especie humana. Os referentes sobre os termos e caracter\u00edsticas da lactaci\u00f3n compr\u00e9ndense desde o contexto cultural das nais que lactan, de tal forma que os per\u00edodos de lactaci\u00f3n p\u00f3dense estender tanto como a variabilidade de culturas existentes no mundo. No mundo podemos referir casos onde se considera un acto unicamente de beb\u00e9s de poucas semanas ou meses, as\u00ed como tam\u00e9n se atopan casos nos que se mantivo a lactaci\u00f3n durante varios anos. \nAlg\u00fans estudos antropol\u00f3xicos publicados concl\u00faen que a franxa natural de lactaci\u00f3n en humanos at\u00f3pase situada entre os dous anos e medio e os sete anos.\nNo Estado Espa\u00f1ol o libro \"La lactancia materna. Pol\u00edtica e identidad\" da Editorial C\u00e1tedra de Beatriz Gimeno ach\u00e9gase \u00e1 lactaci\u00f3n desde a teor\u00eda feminista."}
{"id": "409566", "revid": "23204", "url": "https://gl.wikipedia.org/wiki?curid=409566", "title": "Aleitamento materno", "text": ""}
{"id": "409567", "revid": "624", "url": "https://gl.wikipedia.org/wiki?curid=409567", "title": "Polis", "text": "Polis (do grego \u03c0\u03cc\u03bb\u03b9\u03c2, romanizado como \"p\u00f3lis\" \u2014plural \"p\u00f3leis\u2014\") \u00e9 a denominaci\u00f3n dada \u00e1s cidades-estado independentes da antiga Grecia, xurdidas na Idade Escura mediante un proceso de agregaci\u00f3n de n\u00facleos e grupos de poboaci\u00f3n (anteriormente vinculados polo \u03bf\u1f36\u03ba\u03bf\u03c2 \"oikos\" \"casa\") denominado sinecismo (\u03c3\u03c5\u03bd\u03bf\u03b9\u03ba\u03b9\u03c3\u03bc\u00f3\u03c2 \"synoikism\u00f3s\" \u00abxuntar as casas\u00bb ou \u00abhabitar xuntos\u00bb). A unificaci\u00f3n entre o n\u00facleo urbano e a s\u00faa contorna rural, caracter\u00edstica esencial da polis arcaica e cl\u00e1sica, completouse xa cara \u00e1 segunda metade do s\u00e9culo -VII. A polis foi o marco esencial onde se desenvolveu e expandiu a civilizaci\u00f3n grega at\u00e9 a \u00e9poca helen\u00edstica e a dominaci\u00f3n romana.\nA estrutura da polis leva un establecemento urbano (\u1f04\u03c3\u03c4\u03c5, \"\u00e1sty\"), xeralmente instalado ao p\u00e9 dunha cidadela elevada (\u1f00\u03ba\u03c1\u03cc\u03c0\u03bf\u03bb\u03b9\u03c2, \"acr\u00f3pole\"), xunto cunha parte r\u00fastica (\u03c7\u03ce\u03c1\u03b1, \"kh\u014dra\"), composta polas terras propiedade dos cidad\u00e1ns particulares, os campos sen cultivar, e os bosques. A polis comprend\u00eda a cidade amurallada, os campos de cultivo e pastoreo, e os portos que a comunicaban co exterior. Cada polis controlaba o seu territorio, no que se consideraba autosuficiente (autarqu\u00eda econ\u00f3mica, \u03b1\u1f50\u03c4\u03ac\u03c1\u03ba\u03b5\u03b9\u03b1, \"aut\u00e1rkeia\"), considerando como ideal supremo a independencia e a non submisi\u00f3n a ning\u00fan poder exterior (soberan\u00eda ou autarqu\u00eda pol\u00edtica); o que non imped\u00eda a formaci\u00f3n de distintos tipos de alianzas entre polis (\"anfiction\u00eda\", \u1f00\u03bc\u03c6\u03b9\u03ba\u03c4\u03b9\u03bf\u03bd\u03af\u03b1, \u00abconstru\u00edr xuntos\u00bb; \"simaqu\u00eda\", \u03c3\u03c5\u03bc\u03bc\u03b1\u03c7\u03af\u03b1, \"symmakh\u00eda\" \u00abloitar xuntos\u00bb, \u03ba\u03bf\u03b9\u03bd\u03cc\u03bd \"koin\u00f3n\", \u00abcom\u00fan\u00bb, traducido habitualmente como \u00abliga\u00bb).\nA gran compartimentaci\u00f3n xeogr\u00e1fica, tanto en Grecia continental como nas illas, produciu que o tama\u00f1o medio das polis fose reducido: unha poboaci\u00f3n non maior de 10.000 habitantes, sobre unha superficie entre 1000 e 3000 km\u00b2. Ademais da polis, exist\u00edan outros tipos de asentamentos que recib\u00edan outras denominaci\u00f3ns: \"k\u014dm\u0113\" (\u03ba\u03ce\u03bc\u03b7, \u00abaldea\u00bb, unha localidade non amurallada; Tuc\u00eddides describ\u00eda a Esparta, que non ti\u00f1a murallas \u2014os espartanos se gababan diso\u2014, como a reuni\u00f3n de catro destas \"k\u014dm\u0113\", e supu\u00f1a que o resto das polis gregas xurdiran por sinecismo entre antigas \"k\u014dm\u0113\"), \"apoik\u00eda\" (\u1f00\u03c0\u03bf\u03b9\u03ba\u03af\u03b1, \u00abcolonia\u00bb), katoik\u00eda (\u03ba\u03b1\u03c4\u03bf\u03b9\u03ba\u03af\u03b1, colonias militares que non desenvolven instituci\u00f3ns pol\u00edticas plenas), \"emporion\" (\u1f10\u03bc\u03c0\u03cc\u03c1\u03b9\u03bf\u03bd, colonias comerciais), \"cleruqu\u00eda\" (\u03ba\u03bb\u03b7\u03c1\u03bf\u03c5\u03c7\u03af\u03b1, asentamento agr\u00edcola-militar propio da colonizaci\u00f3n ateniense) e varios tipos de gornici\u00f3ns militares (\u03c6\u03c1\u03bf\u03cd\u03c1\u03b9\u03bf\u03bd, \"phr\u00farion\"; \u03c3\u03c4\u03c1\u03b1\u03c4\u03cc\u03c0\u03b5\u03b4\u03bf\u03bd, \"strat\u00f3pedon\"; \"katoik\u00eda\").\nSocialmente, a polis caracterizouse pola existencia de tres grupos: os cidad\u00e1ns (\u03c0\u03bf\u03bb\u03af\u03c4\u03b7\u03c2 \"pol\u00edt\u0113s\"), que gozaban de todos os dereitos, os metecos (\u03bc\u03ad\u03c4\u03bf\u03b9\u03ba\u03bf\u03c2 \"m\u00e9toikos\", \u00abo que cambiou de \"oikos\u00bb\"), sen dereitos, pero libres; e os escravos (\u03b4\u03bf\u1fe6\u03bb\u03bf\u03c2 \"d\u00fblos\"), privados de liberdade e que non dispu\u00f1an de ning\u00fan dereito. Como corresponde \u00e1 s\u00faa situaci\u00f3n hist\u00f3rica, as mulleres tampouco eran consideradas cidad\u00e1ns e, por tanto, tampouco ti\u00f1an dereitos.\nA identificaci\u00f3n coa polis era fort\u00edsima para o home grego, at\u00e9 tal punto que o desterro (\"ostracismo\") fose a suprema condena. Arist\u00f3teles chegou a definir ao ser humano como \"animal pol\u00edtico\" (\u03b6\u1ff7\u03bf\u03bd \u03c0ou\u03bb\u03b9\u03c4\u03b9\u03ba\u03cc\u03bd \"z\u014don politik\u00f3n\"), \u00e9 dicir, o que ten vida social, o que vive en polis.\nExpansi\u00f3n exterior das polis.\nComercio mar\u00edtimo.\nO mar (o Exeo e todo o Mediterr\u00e1neo) converteuse no mellor medio para p\u00f3r en contacto as polis gregas entre si e con outras civilizaci\u00f3ns, establec\u00e9ndose un activo comercio de todo tipo de produtos a longa distancia (chegando at\u00e9 a Europa do Norte e o Asia Central), at\u00e9 o punto de que moitas das cidades-estado depend\u00edan en gran medida do comercio mar\u00edtimo. Os gregos convert\u00e9ronse en excelentes mari\u00f1os, habilidade aproveitada tanto en asuntos civ\u00eds como militares.\nMetr\u00f3poles e colonias.\nO exceso de poboaci\u00f3n, os conflitos internos e os intereses comerciais fixeron que desde mediados do s\u00e9culo -VIII se iniciase un proceso de colonizaci\u00f3n que se estender\u00eda por espazo de dous s\u00e9culos. Emprendedores comerciais e colonos agr\u00edcolas estableceron unha serie de novas cidades gregas desde o Mar Negro at\u00e9 o Mediterr\u00e1neo occidental.\nAs principais colonias establec\u00e9ronse, cara ao oeste, nas costas de Sicilia e o sur da Pen\u00ednsula it\u00e1lica (que recibiron o nome de Magna Grecia: Cumas, fundada por colonos de Calcis, Siracusa, polo corintio Arquias, Tarento, polos espartanos) e a costa mediterr\u00e1nea das actuais Francia e Espa\u00f1a (Massalia \u2014actual Marsella\u2014 ou Emporion \u2014actual Ampurias\u2014, fundadas polos foceos); cara ao leste en Xonia (costa da actual Turqu\u00eda) e o mar Negro (Bizancio, fundada polos megarenses); e cara ao sur na costa do nord\u00e9s de \u00c1frica (delta do Nilo e Cirene).\nNun principio foron os campesi\u00f1os en busca de novas terras para labrar, os que afrontaron o risco. As cidades-nai ou \"metr\u00f3poles\" planeaban os detalles da viaxe e equipaban aos colonos, que ir\u00edan liderados por un \u03bf\u1f30\u03ba\u03b9\u03c3\u03c4\u03ae\u03c2 \"oikist\u00e9s\" (arist\u00f3crata \u00e1 fronte da empresa, que ser\u00eda reco\u00f1ecido como fundador da colonia). Ao chegar ao lugar de destino, o xefe da expedici\u00f3n escoll\u00eda unha localizaci\u00f3n favor\u00e1bel (polas s\u00faas condici\u00f3ns defensivas, fertilidade, accesibilidade) e repart\u00eda as terras entre os expedicionarios, en partes iguais, a sortes (\"\u03ba\u03bb\u1fc6\u03c1\u03bf\u03c2 kl\u0113ros\", cleruqu\u00eda). Estes pioneiros convert\u00e9ronse en importantes terratenentes. Desta maneira foron xurdindo ao longo do Mediterr\u00e1neo novas cidades portuarias cunha contorna agr\u00edcola, e con leis e costumes semellantes \u00e1s das polis gregas de onde provi\u00f1an.\nA polis mon\u00e1rquica e a polis aristocr\u00e1tica.\nNos seus inicios, cada polis estaba dominada por un caudillo militar, o \"basil\u00e9us\" (\u03b2\u03b1\u03c3\u03b9\u03bb\u03b5\u03cd\u03c2, traducido habitualmente como \u00abrei\u00bb). En moitos casos exerc\u00edan o poder relixioso e xudicial. A mediados do s\u00e9culo -VIII, estes gobernos de tipo mon\u00e1rquico (\u00abgoberno de un\u00bb) foron substitu\u00eddos por oligarqu\u00edas (\u1f40\u03bb\u03b9\u03b3\u03b1\u03c1\u03c7\u03af\u03b1 \"oligarkh\u00eda\", \u00abgoberno duns poucos\u00bb), nas que o poder pol\u00edtico pasou a mans de asembleas formadas por representantes das familias locais m\u00e1is influentes e ricas: os \"eup\u00e1tridas\" (\u03b5\u1f50\u03c0\u03b1\u03c4\u03c1\u03af\u03b4\u03b1\u03b9 \"eupatr\u00eddai\", \u00abde bos pais\u00bb).\nEstas asembleas cada ano elix\u00edan de entre os \"eup\u00e1tridas\" a un n\u00famero determinado de maxistrados (\"arcontes\", \u1f04\u03c1\u03c7\u03bf\u03bd\u03c4\u03b5\u03c2 \"\u00e1rkhontes\", \u00abos que mandan\u00bb), que se encargaban de dirixir o ex\u00e9rcito (\"strategos\", \u03c3\u03c4\u03c1\u03b1\u03c4\u03b7\u03b3\u03cc\u03c2), a mari\u00f1a (\"navarco\", \u03bd\u03b1\u03cd\u03b1\u03c1\u03c7\u03bf\u03c2) e levar os asuntos relixiosos (\"arconte basileus\", \u1f04\u03c1\u03c7\u03c9\u03bd \u03b2\u03b1\u03c3\u03b9\u03bb\u03b5\u03cd\u03c2), entre outras funci\u00f3ns (\"tesm\u00f3tetas\", \"polemarca\", \"pr\u00f3bulos\", \"kolakretai\", \"apodektai\", etc.). O arconte ep\u00f3nimo (\u1f04\u03c1\u03c7\u03c9\u03bd \u1f10\u03c0\u03ce\u03bd\u03c5\u03bc\u03bf\u03c2 \u00e1rkh\u014dn ep\u014dnymos) daba nome ao ano en que exerc\u00eda o seu cargo.\nOs membros desta clase dirixente, denominados \"aristoi\" (\u1f04\u03c1\u03b9\u03c3\u03c4\u03bf\u03b9, \u00abos mellores\u00bb, \u00abexcelentes\u00bb ou \u00abvirtuosos\u00bb; esta \u00faltima acepci\u00f3n derivada de \"aret\u00e9\", \u1f00\u03c1\u03b5\u03c4\u03ae) exerc\u00edan o poder pol\u00edtico (aristocracia, \u1f00\u03c1\u03b9\u03c3\u03c4\u03bf\u03ba\u03c1\u03b1\u03c4\u03af\u03b1 \"aristokrat\u00eda\", \u00abgoberno dos mellores\u00bb) \u00e1 vez que dominaban a econom\u00eda da polis a trav\u00e9s do seu control da propiedade da maior parte das terras (\"aristocracia\" como \"timocracia\", \u00abgoberno dos que te\u00f1en honra\u00bb identificada coa \"plutocracia\", \u00abgoberno dos ricos\u00bb). Eran os \u00fanicos que pod\u00edan facer fronte ao alto custo que supu\u00f1a a adquisici\u00f3n e o mantemento do equipo b\u00e9lico que permit\u00eda entrar en batalla como os campi\u00f3ns hom\u00e9ricos que se representan na \"Il\u00edada\" (cabalos e carro de guerra, armas e armaduras de metal: primeiro de bronce e logo de ferro). O pobo gobernado (\u03b4\u1fc6\u03bc\u03bf\u03c2, \"d\u0113mos\") soamente participaba na vida p\u00fablica cando as\u00ed era requirido pola asemblea aristocr\u00e1tica.\nEste sistema revela a existencia de c\u00edrculos de parentesco con rangos hereditarios. Desde o seu nacemento cada persoa, xa fose un terratenente ou un campesi\u00f1o, quedaba integrada na s\u00faa correspondente tribo (\u03c6\u03cd\u03bb\u03b7, \"ph\u00fdl\u0113\"); e dentro desta nunha concreta \u00abirmandade\u00bb (\u03c6\u03c1\u03b1\u03c4\u03c1\u03af\u03b1, \"phratr\u00eda\") composta polos pretendidos descendentes dun heroe ou deus ancestral. A r\u00edxida estrutura social xustificou o predominio e capacidade de liderado da aristocracia grega durante moito tempo.\nDesestabilizaci\u00f3n da aristocracia.\nDiferentes factores fixeron que, co tempo, a aristocracia vise desestabilizada a orde pol\u00edtica e social que garant\u00eda a s\u00faa supremac\u00eda:\nDa polis arcaica \u00e1 polis cl\u00e1sica.\nCo obxectivo de resolver a crise pol\u00edtica e social, nalgunhas polis decidiuse dar unha resposta \u00e1s esixencias reformistas das clases inferiores e medias, co cal se impulsaron medidas en favor dunha maior xustiza social.\nElix\u00edronse maxistrados extraordinarios (\"nomothetas\" \u00ablexisladores\u00bb) para redactar novas leis e mediar nos conflitos existentes. Entre estes lexisladores estaban Zaleuco de Locros e Carondas de Catania, que decidiron distribu\u00edr m\u00e1is equitativamente o poder entre os cidad\u00e1ns. A lexislaci\u00f3n do arist\u00f3crata ateniense Drac\u00f3n subordinou o poder das tribos \u00e1 xustiza do Estado. Entre os lexisladores m\u00e1is prestixiosos do mundo grego arcaico estiveron o espartano Licurgo e o ateniense Sol\u00f3n.\nReformas de Sol\u00f3n.\nCo fin de evitar os enfrontamentos internos (\"st\u00e1sis\") mediante a diminuci\u00f3n das desigualdades sociais, Sol\u00f3n emprendeu a principios do s\u00e9culo -VI unha serie de modificaci\u00f3ns lexislativas que poden considerarse como unha \u00abconstituci\u00f3n\u00bb de Atenas. Para favorecer aos pequenos agricultores suprimiu os impostos excesivos, cancel\u00e1ronse as hipotecas e aboliuse a escravitude por d\u00e9bedas, devolvendo a liberdade aos que xa caeran nela. Tam\u00e9n impuxo medidas que igualaban aos novos ricos cos antigos terratenentes, modificando as instituci\u00f3ns pol\u00edticas e establecendo a igualdade legal (\u1f30\u03c3\u03bf\u03bd\u03bf\u03bc\u03af\u03b1 \"isonom\u00eda\") de todos os cidad\u00e1ns ante as novas leis e o seu obrigado cumprimento.\nAs polis dos tiranos.\nA pesar das reformas emprendidas en moitas polis, os conflitos sociais continuaron. Entre os s\u00e9culos -VII e -VI, a situaci\u00f3n foi aproveitada por arist\u00f3cratas que, actuando de maneira illada e f\u00f3ra dos procedementos legais, ocupaban o poder mediante usurpaci\u00f3n, privando \u00e1s oligarqu\u00edas locais do seu exercicio tradicional do poder. Estes personaxes recibiron o nome de tiranos (\u03c4\u03cd\u03c1\u03b1\u03bd\u03bd\u03bf\u03c2, \"t\u00fdrannos\", palabra que chegou ao grego como pr\u00e9stamo dalgunha lingua de Asia Menor, probablemente o lidio, co significado de \u00abse\u00f1or\u00bb, \u00absoberano\u00bb, \u00e9 dicir, \u00abgobernante absoluto non limitado polas leis\u00bb).\nOs tiranos levaron a cabo, nos seus comezos, pol\u00edticas populares ou \u00abdemag\u00f3xicas\u00bb para conseguir a aceptaci\u00f3n por parte do pobo e garantirse o seu apoio en contra das familias aristocr\u00e1ticas. Impulsaron a construci\u00f3n de suntuosos templos e outros edificios, e investiron os impostos en obras p\u00fablicas, que posibilitaron que unha gran parte da poboaci\u00f3n tivese traballo. Organiz\u00e1banse, ademais, festas relixiosas nas que participaban todos os cidad\u00e1ns sen distinci\u00f3n de clases. Fomentaron a convivencia cidad\u00e1, a creaci\u00f3n e reforma de leis, respectando ou non o ordenamento xur\u00eddico ou constitucional vixente; cando ti\u00f1an a oportunidade substitu\u00edan aos maxistrados por amigos e familiares. Moitas das cidades sometidas ao goberno de tiranos prosperaron, ampli\u00e1ndose o comercio de forma consider\u00e1bel.\nA s\u00faa popularidade e prestixio v\u00edanse incrementados cando participaban en guerras contra polis rivais.\nCrise da polis cl\u00e1sica.\nAs Guerras M\u00e9dicas (-499 a -449), a pesar da vitoria dos gregos fronte aos persas, non significaron en realidade a independencia das polis gregas, sen\u00f3n a apertura dun per\u00edodo de hexemon\u00eda ateniense (o chamado s\u00e9culo de Pericles -en realidade limitado \u00e1s d\u00e9cadas centrais do s\u00e9culo -V) a trav\u00e9s da liga de Delos, que se cuestionou polos seus rivais liderados por Esparta e agrupados na liga do Peloponeso; o que levou ao enfrontamento de ambos os bloques na Guerra do Peloponeso (-431 a -404).\nPara Antonio Tovar, a morte de S\u00f3crates (-399) constit\u00fae \u00abo momento en que se marca a crise da \"p\u00f3lis\u00bb\".\nAs guerras, mantidas ano tras ano, arruinaron a base social da polis cl\u00e1sica: o propietario medio, con recursos suficientes para manter o seu armamento como hoplita, fundamento dos seus dereitos e obrigaci\u00f3ns pol\u00edticas e militares. As cidades viron crecer a s\u00faa poboaci\u00f3n en grandes masas depauperadas, tanto a causa do \u00e9xodo rural de campesi\u00f1os arruinados (f\u00e1lase de \u00abproletarizaci\u00f3n\u00bb) como polo crecemento do n\u00famero de escravos procedentes das guerras; situaci\u00f3n que, nunha conxuntura de decadencia do comercio e a artesan\u00eda, orixinou unha forte inestabilidade pol\u00edtica, suced\u00e9ndose constantes episodios de represi\u00f3n e revoltas que dentro de cada polis sub\u00edan ao poder a bandos rivais.\nTras un breve per\u00edodo de hexemon\u00eda tebana, xa a mediados do s\u00e9culo -IV, a debilidade interna e enfrontamento entre as distintas polis permitiron a imposici\u00f3n dun poder exterior: a monarqu\u00eda maced\u00f3nica de Filipo II, que confirmou o seu dominio na batalla de Queronea (-338) e a formaci\u00f3n da liga de Corinto.\nA expedici\u00f3n a Oriente de Alexandre Magno (-334 a -323), que inicia a \u00e9poca helen\u00edstica, pode verse en boa parte como unha resposta aos graves problemas econ\u00f3micos, sociais e pol\u00edticos que conflu\u00edron na crise da polis cl\u00e1sica; dunha forma similar a como a expansi\u00f3n colonial de s\u00e9culos anteriores fora unha v\u00e1lvula de escape aos problemas da polis arcaica.\nUrbanismo.\nA cidade-estado grega, a polis, ti\u00f1a un plano ortogonal, m\u00e1is regular canto m\u00e1is organizada estivese a cidade. Ti\u00f1an edificios e lugares p\u00fablicos onde se reun\u00eda o pobo, e onde se organizou a democracia e xurdiu a filosof\u00eda. Estes lugares son os templos, a \u00e1gora, o mercado que \u00e1s veces estaba cuberto con soportais (a sto\u00e1). Tam\u00e9n, foi necesario constru\u00edr edificios de administraci\u00f3n e de lecer, como os teatros e os estadios. O plano t\u00f3pico \u00e9 o que aplicou en Mileto Hipodamo, ao que Arist\u00f3teles atrib\u00fae o ternos legado a doutrina da distribuci\u00f3n l\u00f3xica da cidade. Este plano bas\u00e9ase na disposici\u00f3n ortogonal das r\u00faas e as maz\u00e1s. Todas as r\u00faas deb\u00edan de ter a mesma anchura, e a distribuci\u00f3n de oficios deber\u00eda facerse con criterios l\u00f3xicos. Os gregos constru\u00edron colonias en diferentes partes do Mediterr\u00e1neo, e para a construci\u00f3n de nova planta dunha cidade este tipo de plano \u00e9 moi \u00fatil. Cidades como Mileto, Atenas, Esparta, Antioqu\u00eda, etc., te\u00f1en esta tipolox\u00eda, modificada s\u00f3 pola topograf\u00eda. Sempre que se pode, o plano est\u00e1 orientado en direcci\u00f3n norte-sur, co que todas as vivendas ti\u00f1an unha fachada con vistas ao sur."}
{"id": "409569", "revid": "89787", "url": "https://gl.wikipedia.org/wiki?curid=409569", "title": "D\u00e9ixaas", "text": "D\u00e9ixaas \u00e9 o quinto disco da cantante galega Mercedes Pe\u00f3n. O \u00e1lbum publicouse o 27 de abril de 2018. A revista brit\u00e1nica \"Songlines\" escolleu \"Deixaas\" como un dos 15 mellores \u00e1lbums europeos do ano 2018.\nNeste traballo, realizado con M\u00f3nica de Nut e Ana Fern\u00e1ndez, a maquinaria pesada conv\u00e9rtese en instrumento e nos temas incl\u00faense sons gravados en estaleiros navais. O son, a contorna, a roupa e mais o traballo de arte do videoclip, subli\u00f1an unha est\u00e9tica industrial e pesada asociada ao punk, a angustia e a ira na contracultura. Mercedes Pe\u00f3n explica nunha entrevista cal foi o proceso que a levou a conseguir que Navantia pasase de ser un espazo laboral convencional, adicado \u00e1 construci\u00f3n naval, para converterse nun lugar para compor m\u00fasica industrial:\nO director do v\u00eddeoclip, gravado en Navantia, \u00e9 Alberto Casta\u00f1o."}
{"id": "409571", "revid": "23204", "url": "https://gl.wikipedia.org/wiki?curid=409571", "title": "Distrito de Xerusal\u00e9n", "text": "O Distrito de Xerusal\u00e9n (; ), \u00e9 un dos seis distritos administrativos de Israel. A capital da provincia \u00e9 Xerusal\u00e9n. O Distrito de Xerusal\u00e9n ten unha \u00e1rea de 652\u00a0km2. A poboaci\u00f3n de 1,083,300 habitantes, est\u00e1 composta por un 66.6% de xudeus e un 31.8% de \u00e1rabes. Un quinto (21%) dos \u00e1rabes que viven en Israel reside neste distrito, que incl\u00fae tanto ao Leste e Oeste Xerusal\u00e9n. A anexi\u00f3n israel\u00ed de Xerusal\u00e9n Leste non foi reco\u00f1ecida pola comunidade internacional."}
{"id": "409573", "revid": "1888", "url": "https://gl.wikipedia.org/wiki?curid=409573", "title": "Seraf\u00edn Fern\u00e1ndez Ferro", "text": ""}
{"id": "409574", "revid": "51526", "url": "https://gl.wikipedia.org/wiki?curid=409574", "title": "Aelia Capitolina", "text": "Aelia Capitolina (Lat\u00edn: ) foi unha colonia romana, constru\u00edda polo emperador Hadriano no lugar que ocupou a cidade de Xerusal\u00e9n, que se encontraba en ru\u00ednas desde o sitio do ano 70, en parte, como resposta a revolta de Bar Kokhba dos anos 132-136. \"Aelia Capitolina\" mant\u00edvose como o nome oficial de Xerusal\u00e9n ata o 638, cando os \u00e1rabes a conquistaron e pasou a ser co\u00f1ecida como '\u0625\u0644\u064a\u0627' (Iliy\u0101').\nToponimia.\nO nome de \"Aelia\" v\u00e9n do nome xentil de Hadriano, \"Aelius\", mentres que \"Capitolina\" significa que a cidade estaba adicada ao deus X\u00fapiter \"Capitolino\", para quen se constru\u00edu un templo no lugar que ocupaba o antigo Templo de Xerusal\u00e9n, no co\u00f1ecido como Monte do Templo.. M\u00e1is adiante, o nome \"Aelia\" foi a fonte para o nome \u00e1rabe Iliy\u0101' (\u0625\u0644\u064a\u0627).\nHistoria.\nXerusal\u00e9n, que fora reconstru\u00edda en tempos de Herodes o Grande, permanec\u00eda en ru\u00ednas desde tempos do decisivo sitio da cidade, como parte da primeira guerra xudeu-romana no ano 70. Flavio Xosefo, un historiador da \u00e9poca e defensor da causa xud\u00eda, que nacera na cidade e loitara contra os romanos naquela guerra, describiu a destruci\u00f3n da cidade do seguinte xeito:\nO Talmud (Makkot) conta que o Rabino Akiva e alg\u00fans outros sabios visitaron a cidade. Os seus compa\u00f1eiros quedaron agraviados ao ver un zorro no que antes fora o lugar no que estivera o Templo do Santo dos Santos como s\u00edmbolo da desolaci\u00f3n.\nCando o emperador romano Hadriano decidiu reconstru\u00edr a cidade no ano 130, considerou facelo como un agasallo para os xudeus. Os xudeus esperaron con esperanza, pero trala visita do emperador ao lugar no que estivera Xerusal\u00e9n, un samaritano convenceuno de non o facer. Ent\u00f3n o emperador decidiu reconstru\u00edr a cidade como unha colonia romana que ser\u00eda habitada polos seus lexionarios. A nova cidade de Hadriano foille adicada a el, e alg\u00fans deuses romanos, en particular a X\u00fapiter Capitolino.\nA revolta xud\u00eda de Bar Kokhba, que tardou tres anos en ser suprimida polos romanos, enfureceu a Hadriano ata o punto de se propor acabar co xuda\u00edsmo da provincia. A circuncisi\u00f3n quedou prohibida, a provincia de Xudea foi renomeada como Syria Palaestina e os xudeus foron expulsados da cidade e prohib\u00eduselles a s\u00faa entrada nela baixo pena de morte, coa \u00fanica excepci\u00f3n dun d\u00eda por ano con motivo da festividade de Tisha B'Av. Existen controversias sobre se os decretos anti-xudeus foron consecuencia da revolta de Bar Kokhba ou a causa desta.\nTodas estas medidas, que tam\u00e9n afectaron aos xudeus cristi\u00e1ns, axi\u00f1a \"secularizaron\" a cidade. A prohibici\u00f3n mant\u00edvose en vigor ata o s\u00e9culo VII, a\u00ednda que os cristi\u00e1ns puideron regresar antes grazas a que no s\u00e9culo IV o emperador Constantino I mandou constru\u00edr os lugares sagrados cristi\u00e1ns na cidade, inclu\u00edda a Igrexa do Santo Sepulcro. Os restos funerarios do per\u00edodo bizantino son principalmente cristi\u00e1ns, o que suxire que a poboaci\u00f3n da cidade durante esta \u00e9poca estaba composta unicamente por cristi\u00e1ns.\nDurante o s\u00e9culo V, o Imperio Romano de Oriente, dirixido desde a cidade de Constantinopla, mantivo o control da cidade. No transcurso de varias d\u00e9cadas, a cidade pasou das mans dos bizantinos para as do persas, e de novo para os bizantinos. Trala campa\u00f1a dos sas\u00e1nidas do rei Khosrau II a comezos do s\u00e9culo VII\u00a0en Siria, os seus xenerais Shahrbaraz e Shahin atacaron Xerusal\u00e9n () coa axuda dos xudeus de Palestina Prima, que se alzaron contra o poder bizantino.\nNo Sitio de Xerusal\u00e9n\u00a0do ano 614, tras 21 d\u00edas de asedio, a cidade foi capturada. As cr\u00f3nicas bizantinas relatan que os sas\u00e1nidas e os xudeus sacrificaron miles de cristi\u00e1ns na cidade, moitos deles na piscina de Mamilla, e destru\u00edron os seus monumentos e igrexas, inclu\u00edda a Igrexa do Santo Sepulcro. A cidade permaneceu nas mans dos sas\u00e1nidas durante quince anos ata que o emperador bizantino Heraclio a reconquistou no 629.\nAelia Capitolina foi conquistada polos ex\u00e9rcitos \u00e1rabes de Omar ibn al-Khattab no 638. Entre os musulm\u00e1ns da primeira era do islam, a cidade pasou a ser co\u00f1ecida como \"Madinat bayt al-Maqdis\" (\"Cidade do Templo\") e se restrinx\u00eda ao Monte do Templo. O resto da cidade foi rebautizada como \"Iliya\", reflectindo as\u00ed o nome romano que recibira a cidade."}
{"id": "409575", "revid": "32797", "url": "https://gl.wikipedia.org/wiki?curid=409575", "title": "Latrodectus", "text": "Latrodectus \u00e9 un x\u00e9nero de ara\u00f1a aranomorfa , pertencente \u00e1 familia Theridiidae, que cont\u00e9n 32 especies reco\u00f1ecidas. O nome com\u00fan \"ara\u00f1a vi\u00fava\" \u00e1s veces apl\u00edcase aos membros do x\u00e9nero debido ao comportamento observado nalgunhas especies, nas que a femia come ao macho despois do apareamiento. A ara\u00f1a vi\u00fava negra \u00e9 quizais o membro m\u00e1is co\u00f1ecido do x\u00e9nero. A s\u00faa picadura \u00e9 perigosa debido \u00e1s neurotoxinas de latrotoxina, que causan a condici\u00f3n latrod\u00e9ctica , ambas nomeadas polo x\u00e9nero. A vi\u00fava negra ten inusualmente grandes gl\u00e1ndulas venenosas e a s\u00faa mordida \u00e9 especialmente prexudicial para os seres humanos. Non obstante, as mordidas de Latrodectus raramente matan aos humanos se se proporciona un tratamento m\u00e9dico axeitado. A prevalencia do canibalismo sexual nalgunhas especies de Latrodectus inspirou o nome com\u00fan de \"ara\u00f1a vi\u00fava negra\". O veleno da femia \u00e9 polo menos tres veces m\u00e1is potente que o dos machos, facendo ineficaz a mordida de auto-defensa dos machos. Unha investigaci\u00f3n na Universidade de Hamburgo en Alema\u00f1a suxire que esta estratexia de abate foi desenvolvida para promover as posibilidades de supervivencia dos descendentes; Non obstante, ao contrario da crenza popular, as femias dalgunhas especies raramente comen os seus socios despois do apareamiento, e gran parte da evidencia documentada do canibalismo soado produciuse en gaiolas de laboratorio onde os machos non puideron escapar."}
{"id": "409577", "revid": "85894", "url": "https://gl.wikipedia.org/wiki?curid=409577", "title": "Pandinus", "text": "Pandinus \u00e9 un x\u00e9nero de escorpi\u00f3ns co\u00f1ecidos como escorpi\u00f3ns emperadores ou escorpi\u00f3ns africanos. Distrib\u00faense en \u00c1frica e na Pen\u00ednsula Ar\u00e1biga. Este x\u00e9nero incl\u00fae alg\u00fans dos escorpi\u00f3ns m\u00e1is grandes do mundo, cunha lonxitude superior a 20 cm .\nCaracter\u00edsticas e h\u00e1bitat.\nAs especies do x\u00e9nero at\u00f3panse nos desertos, as\u00ed como nos bosques tropicais de \u00c1frica e da pen\u00ednsula ar\u00e1bica; miden aproximadamente entre 8 e 21 cm. e son xeralmente negros, marr\u00f3ns, verdes ou grises.\nEst\u00e1n enterrados baixo a area de onde captura a s\u00faa presa; alim\u00e9ntanse de insectos ( escaravellos , grilos, bolboretas ), sol\u00edfugos , vermes e ata ratos e lagartas . Est\u00edmase que estes escorpi\u00f3ns poden vivir m\u00e1is de dous anos sen comer ou beber auga.\nComportamento e veleno.\nSon tranquilos, s\u00f3 atacar\u00e1n cando se senten ameazados ou cando detectan unha presa en movemento. O veleno de Pandinus est\u00e1 composto por d\u00faas partes, unha para paralizar a presa que se alimenta e a outra contra os animais vertebrados como defensa. O seu veleno non \u00e9 perigoso para o ser humano, pero pode causar alerxias; P\u00f3dese tratar cun soro anti-venomoso.\nEspecies.\nA continuaci\u00f3n am\u00f3sanse as seguintes especies\nEspecies en CITES.\nAs seguintes especies est\u00e1n baixo o segundo ap\u00e9ndice da CITES para someterse a coidados e controis de exportaci\u00f3n.\nEspecies extinguidas.\nA \u00fanica especie extinta \u00e9 o Pandinus boshisi descuberta en 1937 por Caporriaco."}
{"id": "409579", "revid": "88215", "url": "https://gl.wikipedia.org/wiki?curid=409579", "title": "ABA Liga 2", "text": "A ABA Liga 2 ou Druga ABA liga \u00e9 a segunda categor\u00eda do sistema de competici\u00f3n da Liga do Adri\u00e1tico, que engloba equipos pertencentes aos pa\u00edses da antiga Iugoslavia: Bosnia e Hercegovina, Croacia, Eslovenia, Montenegro, Macedonia do Norte e Serbia. Est\u00e1 organizada pola ABA League JTD.\nHistoria.\nA asemblea da ABA League, celebrada o 24 de xullo de 2017 en Belgrado, Serbia, decidiu a creaci\u00f3n dunha segunda divisi\u00f3n para a ABA Liga coa presenza de 12 participantes. Tendo en conta os resultados nas ligas nacionais e os equipos que enviaron solicitude para participar da mesma, elix\u00edronse os equipos que participantes na s\u00faa primeira edici\u00f3n. Estes equipos foron o Krka, descendido da primeira divisi\u00f3n, nove equipos seleccionados previamente, e logo dous m\u00e1is que sa\u00edron da celebraci\u00f3n de d\u00faas fases previas. Finalmente, equipos de Bosnia e Hercegovina, Croacia, Eslovenia, Montenegro, Macedonia do Norte e Serbia conforman unha competici\u00f3n semellante \u00e1 extinta segunda divisi\u00f3n da YUBA Liga, segunda categor\u00eda do baloncesto da antiga Iugoslavia. O campi\u00f3n do campionato consegue o ascenso. Na s\u00faa primeira edici\u00f3n alzouse co t\u00edtulo, regresando \u00e1 primeira divisi\u00f3n, o Krka.\nFormato.\nOs doce equipos participantes se enfrontan nunha liga de ida e volta, disputando os catro primeiros participantes unha Final Four a partido de onde sae o campi\u00f3n que consegue o ascenso \u00e1 primeira divisi\u00f3n.\nEquipos.\nOs seguintes son os equipos que compiten na temporada 2022\u221223 da ABA Liga 2.\nTodos os participantes.\nNa seguinte liga aparecen todos os equipos que te\u00f1en participado na ABA Liga 2 desde a s\u00faa fundaci\u00f3n."}
{"id": "409580", "revid": "56817", "url": "https://gl.wikipedia.org/wiki?curid=409580", "title": "Liga de Campi\u00f3ns da UEFA 2016-17", "text": "A Liga de Campi\u00f3ns da UEFA 2016\u201317 foi a 62.\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nA final xogouse no Millennium Stadium de Cardiff, Gales.\nRoldas previas.\nPrimeira rolda.\nO sorteo tivo lugar 20 de xu\u00f1o de 2016. A ida das eliminatorias disputouse o 28 de xu\u00f1o, mentres que a volta xogouse o 5 e o 6 de xullo de 2016.\nSegunda rolda.\nOs partidos de ida xog\u00e1ronse o 12 e 13 de xullo, e os de volta o 19 e o 20 de xullo de 2016.\nTerceira rolda.\nA terceira rolda div\u00eddese en d\u00faas secci\u00f3ns: unha para campi\u00f3ns e outra para non campi\u00f3ns. Os equipos perdedores pasaron \u00e1 rolda de playoff da UEFA Europa League 2016-17. Os partidos de ida xog\u00e1ronse o 26 e 27 de xullo, e os de volta o 2 e 3 de agosto de 2016.\n!colspan=6|Ruta de campi\u00f3ns\n!colspan=6|Ruta de non campi\u00f3ns\nRolda de play-off.\nA rolda de play-off div\u00eddese en d\u00faas secci\u00f3ns: unha para campi\u00f3ns e outra para non campi\u00f3ns. Os equipos perdedores pasaron \u00e1 fase de grupos da UEFA Europa League 2016-17. Os partidos de ida xog\u00e1ronse o 18 e 19 de agosto, e os de volta o 25 e 26 de agosto de 2016.\n!colspan=6|Ruta de campi\u00f3ns\n!colspan=6|Ruta de non campi\u00f3ns\nEliminatorias.\nOitavos de final.\nOs partidos de ida xog\u00e1ronse o 14, 15, 21 e 22 de febreiro, e os de volta o 7, 8, 14 e 15 de marzo de 2017.\nCuartos de final.\nOs partidos de ida xog\u00e1ronse o 11 e 12 de abril, e os volta o 18 e 19 de abril de 2017.\nSemifinais.\nOs partidos de ida xog\u00e1ronse o 2 e 3 de maio, e os de volta o 9 e 10 de maio de 2017.\nEstat\u00edsticas.\nNas estat\u00edsticas non se te\u00f1en en conta as roldas previas.\nEquipo da tempada.\nA UEFA seleccionou os seguintes 18 xogadores para formar parte do mellor equipo do torneo."}
{"id": "409582", "revid": "63181", "url": "https://gl.wikipedia.org/wiki?curid=409582", "title": "Siikainen", "text": "Siikainen \u00e9 un municipio de Finlandia, situado no oeste do pa\u00eds, na rexi\u00f3n de Satakunta. En 2017 a s\u00faa poboaci\u00f3n era de 1.475 habitantes. A superficie do termo municipal \u00e9 de 491,33 km2, dos cales 28,1 km2 son auga. O concello ten unha densidade de poboaci\u00f3n de 58,23 hab./km\u00b2.\nO concello \u00e9 uniling\u00fce en fin\u00e9s."}
{"id": "409584", "revid": "19415", "url": "https://gl.wikipedia.org/wiki?curid=409584", "title": "Vaasa-arena", "text": ""}
{"id": "409585", "revid": "89787", "url": "https://gl.wikipedia.org/wiki?curid=409585", "title": "Ragnar Klavan", "text": "Ragnar Klavan, nado o 30 de outubro de 1985 en Viljandi (Estonia), \u00e9 un futbolista estoniano que xoga como defensor no Liverpool FC da Premier League de Inglaterra. Tam\u00e9n \u00e9 o capit\u00e1n da selecci\u00f3n de Estonia.\nTraxectoria profesional.\nEstonia e Noruega.\nRagnar Klavan fixo o seu debut como profesional aos 15 anos, en 2001, no Elva, na s\u00faa Estonia natal. Un ano m\u00e1is tarde uniuse ao Viljandi Tulevik onde xogou d\u00faas tempadas e en 2003 asinou polo Flora Tallin, un dos clubs m\u00e1is representativos de Estonia. O 31 de agosto de 2004, Klavan foi cedido ao V\u00e5lerenga de Noruega por tres meses. Unha vez que o empr\u00e9stito rematou, o club noruegu\u00e9s decidiu ampliar a estad\u00eda de Klavan ata o 30 de novembro de 2005; con todo, xogou s\u00f3 dous partidos no Tippeligaen.\nHeracles Almelo.\nO 4 de agosto de 2005 asinou tres anos co club Heracles Almelo da primeira divisi\u00f3n dos Pa\u00edses Baixos. Cinco d\u00edas despois fixo o seu debut en Holanda contra o RKSV DCG en \u00c1msterdam. Marcou o seu primeiro gol na \"Eredivisie\" o 24 de agosto de 2007, aos 76 minutos nunha derrota por 2-1 contra Roda, no que xogaba o seu compatriota Andr\u00e9s Oper. En decembro do mesmo ano, ampliou o seu contrato ata o 30 de xu\u00f1o de 2008.\nAZ Alkmaar.\nTras xogar 104 encontros oficiais co Heracles e marcar cinco goles, o 27 de xaneiro de 2009 foi cedido ao AZ Alkmaar acordando previamente o seu traspaso permanente ao club de Alkmaar no ver\u00e1n por catro anos. O 29 de setembro de 2009 Ragnar Klavan converteuse no primeiro estoniano en xogar un partido de fase da UEFA Champions League, entrando na segunda metade do partido que terminou en 1-1 contra o Standard Lieja de B\u00e9lxica. O 29 de xullo de 2010 marcou o seu primeiro gol na UEFA European League, nunha vitoria por 2-0 contra IFK G\u00f6teborg de Suecia.\nAugsburgo.\nO 2 de xullo de 2012, tras xogar durante 7 anos na primeira divisi\u00f3n holandesa, asinou por d\u00faas tempadas co FC Augsburg da Bundesliga de Alema\u00f1a.\nLiverpool.\nO 20 de xullo de 2016 f\u00edxose oficial a s\u00faa fichaxe polo Liverpool FC da Premier League inglesa, baixo as ordes do adestrador J\u00fcrgen Klopp.\nSelecci\u00f3n nacional.\n\u00c9 o actual capit\u00e1n da selecci\u00f3n de Estonia, coa que xogou 124 partidos e marcou tres goles. O seu debut produciuse o 3 de xullo de 2003 contra Lituania, nun partido da Copa do B\u00e1ltico. Fixo o seu primeiro gol coa selecci\u00f3n o 31 de maio de 2006 nun encontro amigable contra Nova Zelandia e o segundo o 29 de febreiro de 2012, contra o Salvador noutro encontro amigable, onde vestiu o brazalete do capit\u00e1n por primeira vez."}
{"id": "409586", "revid": "98629", "url": "https://gl.wikipedia.org/wiki?curid=409586", "title": "Big Flow Music", "text": "Big Flow Music (BFM) \u00e9 un grupo mexicano de m\u00fasica hip hop con orixe en Guanajuato. Dende a s\u00faa formaci\u00f3n en 2013, o grupo \u00e9 un dos m\u00e1is co\u00f1ecidos en todo M\u00e9xico e alg\u00fans pa\u00edses cos seus temas de Trap.\nHistoria do grupo.\nComezos.\nO grupo comezou a gravar no seu propio estudio en 2013. convert\u00e9ronse nun dos mellores e m\u00e1is co\u00f1ecidos grupos de trap en rap mexicano."}
{"id": "409589", "revid": "89787", "url": "https://gl.wikipedia.org/wiki?curid=409589", "title": "Dor \u00f3sea", "text": "A dor \u00f3sea \u00e9 unha forma debilitante de dor proveniente do tecido \u00f3seo.\u00a0Ocorre en virtude dunha ampla variedade de doenzas e/ou condici\u00f3ns f\u00edsicas e pode prexudicar severamente a calidade de vida dos pacientes que a sofren. A dor \u00f3sea presenta m\u00faltiples causas, como un grande estr\u00e9s f\u00edsico e doenzas como o cancro. S\u00e1bese, hai moitos anos, que os osos son innervados por neuronas sensoriais, pero\u00a0a anatom\u00eda exacta desa innervaci\u00f3n a\u00ednda permanece escura debido \u00e1s propiedades f\u00edsicas contrastantes do \u00f3so e do tecido nervioso. Por\u00e9n, at\u00e9 recentemente non se determinara cales son os tipos de neuronas que innervan cada parte do \u00f3so. A capa peri\u00f3stea do tecido \u00f3seo \u00e9 altamente sens\u00edbel \u00e1 dor e unha causa importante da dor \u00f3sea en varias condici\u00f3ns patol\u00f3xicas, como en fracturas, osteoartrite etc. Por\u00e9n, en certas doenzas, o end\u00f3steo e o suprimento nervioso do sistema de Havers parece desempe\u00f1ar un papel importante, como na osteomalacia, na osteonecrose, entre outras."}
{"id": "409591", "revid": "197", "url": "https://gl.wikipedia.org/wiki?curid=409591", "title": "Cl\u00e1udia Abreu Fonseca", "text": ""}
{"id": "409592", "revid": "197", "url": "https://gl.wikipedia.org/wiki?curid=409592", "title": "Anna Eira Margarida Mour\u00e3o de Melo e Abreu", "text": ""}
{"id": "409593", "revid": "197", "url": "https://gl.wikipedia.org/wiki?curid=409593", "title": "Anna Eira Margarida Heiskari", "text": ""}
{"id": "409594", "revid": "197", "url": "https://gl.wikipedia.org/wiki?curid=409594", "title": "Washington Sebasti\u00e1n Abreu Gallo", "text": ""}
{"id": "409595", "revid": "197", "url": "https://gl.wikipedia.org/wiki?curid=409595", "title": "Xo\u00e1n Manuel Abreu Fern\u00e1ndez", "text": ""}
{"id": "409596", "revid": "23204", "url": "https://gl.wikipedia.org/wiki?curid=409596", "title": "Dor de \u00f3sos", "text": ""}
{"id": "409597", "revid": "23204", "url": "https://gl.wikipedia.org/wiki?curid=409597", "title": "Ictericia", "text": "A ictericia \u00e9 a coloraci\u00f3n amarelada da pel e mucosas por mor dun aumento da bilirrubina (valores normais de 0,3 a 1\u00a0mg/dl) que se acumula nos tecidos, sobre todo aqueles con maior n\u00famero de fibras el\u00e1sticas (padal, conxuntiva).\nFaise clinicamente evidente cando a bilirrubina \u00e9 maior de 2.5\u00a0mg/dl. Este aumento pode ser a expensas da fracci\u00f3n non conxugada ou \"indirecta\" da bilirrubina (BI); esta \u00e9 liposoluble e non se filtra polo ril, polo que non aparece coluria. Cando o aumento \u00e9 a expensas da bilirrubina conxugada ou \"directa\" (BD), \u00f3 ser esta hidrosoluble, f\u00edltrase polo ril, aparecendo coluria. Pode haber aumentos de ambas as fracci\u00f3ns e f\u00e1lase ent\u00f3n de hiperbilirrubinemia mixta. A bilirrubina non conxugada \u00e9 a relacionada coa ictericia prehep\u00e1tica e non hai coluria nin acolia, mentres que a bilirrubina conxugada est\u00e1 relacionada coa ictericia hep\u00e1tica e poshep\u00e1tica.\nFisiolox\u00eda.\nA ictericia por si mesma non \u00e9 unha doenza, sen\u00f3n un signo cl\u00ednico externo dun proceso patol\u00f3xico subxacente que ocorre nalg\u00fan punto da v\u00eda fisiol\u00f3xica normal do metabolismo da bilirrubina, polo que para comprender como se xera a ictericia \u00e9 importante co\u00f1ecer o metabolismo desta substancia no organismo.\nCando os gl\u00f3bulos vermellos completaron o seu ciclo vital normal (uns 120 d\u00edas), ou cando est\u00e1n danados, as s\u00faas membranas v\u00f3lvense fr\u00e1xiles e creban doadamente. A medida que atravesan os \u00f3rganos do sistema reticuloendotelial (os ganglios linf\u00e1ticos e o bazo), os gl\u00f3bulos vermellos fr\u00e1xiles rompen, e o seu contido celular, inclu\u00edndo a hemoglobina (a mol\u00e9cula que transporta o os\u00edxeno), lib\u00e9rase no sangue. Os macr\u00f3fagos fagocitan a hemoglobina, degrad\u00e1ndoa nos seus compo\u00f1entes: a globina e o grupo hemo. A globina \u00e9 un fragmento proteico que se degrada en amino\u00e1cidos e non ten ning\u00fan efecto no desenvolvemento da ictericia. O grupo hemo sofre d\u00faas reacci\u00f3ns: \nA maior parte da bilirrubina prov\u00e9n da ruptura do grupo hemo dos gl\u00f3bulos vermellos degradados como se indicou. Por\u00e9n, aproximadamente o 20\u00a0% prov\u00e9n doutras fontes de grupos hemo, inclu\u00edndo eritropoese\u00a0defectuosa e a ruptura doutras prote\u00ednas con grupos hemo, como a mioglobina do tecido muscular e os citocromos."}
{"id": "409598", "revid": "1888", "url": "https://gl.wikipedia.org/wiki?curid=409598", "title": "Xos\u00e9 Pan de Soraluce Espa\u00f1ol", "text": ""}
{"id": "409599", "revid": "1888", "url": "https://gl.wikipedia.org/wiki?curid=409599", "title": "Xes\u00fas Carlos Palmou Lorenzo", "text": ""}
{"id": "409600", "revid": "1888", "url": "https://gl.wikipedia.org/wiki?curid=409600", "title": "Antonio Mar\u00eda Palmeiro P\u00e9rez", "text": ""}
{"id": "409601", "revid": "624", "url": "https://gl.wikipedia.org/wiki?curid=409601", "title": "Factor de risco", "text": "En epidemiolox\u00eda, un factor de risco \u00e9 toda circunstancia ou situaci\u00f3n que aumenta as probabilidades dunha persoa de contraer unha doenza\u00a0ou calquera outro problema de sa\u00fade. Os factores de risco implican que as persoas afectadas por devandito factor de risco, presentan un risco sanitario maior \u00f3 das persoas sen este factor.\nNo caso dos diferentes tipos de cancro, cada un ten diferentes factores de risco. Por exemplo, a exposici\u00f3n sen protecci\u00f3n \u00f3s raios solares \u00e9 un factor de risco para o cancro de pel, e o fumar \u00e9 un factor de risco para o cancro de pulm\u00f3n, larinxe, boca, farinxe, es\u00f3fago, riles, vexiga urinaria e outros \u00f3rganos.\nHai que diferenciar os factores de risco dos factores progn\u00f3stico, que son aqueles que pred\u00edn o curso dunha enfermidade unha vez que xa est\u00e1 presente. Existe tam\u00e9n marcadores de risco, que son caracter\u00edsticas da persoa que non poden modificarse (idade, sexo, estado socio-econ\u00f3mico, etc.). Hai factores de risco (idade, hipertensi\u00f3n arterial, etc.) que cando aparece a doenza son \u00e1 s\u00faa vez factores progn\u00f3stico (maior probabilidade de que se desenvolva un evento).\nEn epidemiolox\u00eda, os factores de risco son aquelas caracter\u00edsticas e atributos (variables) que se presentan asociados diversamente coa doenza ou o evento estudado. Os factores de risco non son necesariamente as causas, s\u00f3 sucede que est\u00e1n asociadas co evento. Como constit\u00faen unha probabilidade medible, te\u00f1en valor predictivo e poden usarse con vantaxes tanto en prevenci\u00f3n individual como na comunidade.\nO termo \"factor de risco\" foi utilizado por primeira vez polo investigador de enfermidades card\u00edacas Thomas Dawber nun estudo publicado en 1961, onde atribu\u00edu \u00e1 cardiopat\u00eda isqu\u00e9mica determinadas situaci\u00f3ns como son a presi\u00f3n arterial, o colesterol ou o h\u00e1bito de fumar."}
{"id": "409602", "revid": "1888", "url": "https://gl.wikipedia.org/wiki?curid=409602", "title": "Enrique Paisal Rego", "text": ""}
{"id": "409603", "revid": "1888", "url": "https://gl.wikipedia.org/wiki?curid=409603", "title": "Xos\u00e9 Pacheco", "text": ""}
{"id": "409604", "revid": "85894", "url": "https://gl.wikipedia.org/wiki?curid=409604", "title": "Abreu", "text": "Abreu \u00e9 un top\u00f3nimo galego e portugu\u00e9s. Segundo Edelmiro Bascuas \u00e9 un hidr\u00f3nimo relacionable co fitotop\u00f3nimo \"abellana nux\". Gonzalo Navaza as\u00f3ciao cos top\u00f3nimos Vila-Pouca de Guillabreu e O Sillabreu. Pode referirse a:\nAmais, como apelido pode referirse a:"}
{"id": "409605", "revid": "1888", "url": "https://gl.wikipedia.org/wiki?curid=409605", "title": "Xaime Ozores de Prado", "text": ""}
{"id": "409606", "revid": "1888", "url": "https://gl.wikipedia.org/wiki?curid=409606", "title": "Vitorino Novo Garc\u00eda", "text": ""}
{"id": "409607", "revid": "1888", "url": "https://gl.wikipedia.org/wiki?curid=409607", "title": "Xos\u00e9 Novo Garc\u00eda", "text": ""}
{"id": "409608", "revid": "1888", "url": "https://gl.wikipedia.org/wiki?curid=409608", "title": "Mar\u00eda Cami\u00f1o Noia Campos", "text": ""}
{"id": "409609", "revid": "1888", "url": "https://gl.wikipedia.org/wiki?curid=409609", "title": "C\u00e1ndido Manuel Nocedal Rodr\u00edguez de la Flor", "text": ""}
{"id": "409610", "revid": "1888", "url": "https://gl.wikipedia.org/wiki?curid=409610", "title": "Remixio Ram\u00f3n Nieto Otero", "text": ""}
{"id": "409611", "revid": "23204", "url": "https://gl.wikipedia.org/wiki?curid=409611", "title": "Terapia hormonal substitutiva", "text": "A terapia de substituci\u00f3n hormonal (TSH) ou terapia hormonal substitutiva\u00a0\u00e9 un sistema de tratamento m\u00e9dico para a menopausa cir\u00farxica, a perimenopausia e, en menor medida, para mulleres na menopausa. Bas\u00e9ase na idea de que o tratamento pode previr as molestias causadas pola menor cantidade de hormonas (estr\u00f3xenos e proxesterona) presentes no sangue. Sup\u00f3n o emprego dun ou m\u00e1is f\u00e1rmacos pertencentes a un grupo dese\u00f1ado para elevar artificialmente os niveis hormonais.\nOs principais tipos de hormonas que se usan neste tratamento son: estr\u00f3xenos, proxesterona ou proxestinas, e \u00e1s veces testosterona. A mi\u00fado tam\u00e9n se lle chama\u00a0\"tratamento\" no canto de \"terapia\".\nVisi\u00f3n xeral.\nA terapia de substituci\u00f3n hormonal est\u00e1 dispo\u00f1ible de varias formas. Xeralmente forn\u00e9cense doses baixas dun ou m\u00e1is estr\u00f3xenos, e a mi\u00fado tam\u00e9n se fornece proxesterona ou un an\u00e1logo qu\u00edmico chamado proxestina. Tam\u00e9n se pode inclu\u00edr testosterona. \u00c1s mulleres que sufriron unha histerectom\u00eda, forn\u00e9ceselles habitualmente un composto estrox\u00e9nico que cont\u00e9n algunha clase de proxesterona, unha terapia chamada \"terapia de estr\u00f3xenos sen oposici\u00f3n\". As terapias de substituci\u00f3n hormonal admin\u00edstranse mediante parches transd\u00e9rmicos, comprimidos, cremas, p\u00edlulas, dispositivos intrauterinos (DIU), aneis vaxinais e, m\u00e1is raramente, mediante inxecci\u00f3ns. As doses adoitan ser variadas ciclicamente, con tomas diarias de estr\u00f3xenos, e proxesterona (ou proxestina) durante d\u00faas semanas cada mes ou dous meses; un m\u00e9todo chamado \"TRH combinada secuencial\". Un m\u00e9todo alternativo de m\u00e1is recente aparici\u00f3n \u00e9 chamado \"TRH combinado continuo\" e consiste nunha dose constante de ambos os tipos de hormonas tomadas diariamente. \u00c1s veces, eng\u00e1dese un andr\u00f3xeno, xeralmente testosterona, para tratar a libido diminu\u00edda. Tam\u00e9n pode tratarse a diminuci\u00f3n de enerx\u00eda e axudar a diminu\u00edr a osteoporose que adoita aparecer trala menopausa."}
{"id": "409612", "revid": "1888", "url": "https://gl.wikipedia.org/wiki?curid=409612", "title": "Xos\u00e9 Ojea Otero", "text": ""}
{"id": "409613", "revid": "23204", "url": "https://gl.wikipedia.org/wiki?curid=409613", "title": "Terapia de substituci\u00f3n hormonal", "text": ""}
{"id": "409614", "revid": "1888", "url": "https://gl.wikipedia.org/wiki?curid=409614", "title": "Xos\u00e9 Manuel Outeiri\u00f1o Gallego", "text": ""}
{"id": "409615", "revid": "23204", "url": "https://gl.wikipedia.org/wiki?curid=409615", "title": "Radiaci\u00f3n ionizante", "text": "As radiaci\u00f3ns ionizantes son aquelas radiaci\u00f3ns con enerx\u00eda suficiente para ionizar a materia, extraendo os electr\u00f3ns dos seus estados ligados \u00f3 \u00e1tomo.\nRadiaci\u00f3ns e tipos de radiaci\u00f3n.\nExisten outros procesos de emisi\u00f3n de enerx\u00eda, por exemplo o debido a unha l\u00e1mpada, un quentador (chamado radiador precisamente por radiar calor ou radiaci\u00f3n infravermella), ou a emisi\u00f3n de radio ondas en radiodifusi\u00f3n, que reciben o nome xen\u00e9rico de radiaci\u00f3ns.\nAs radiaci\u00f3ns ionizantes poden provir de substancias radioactivas, que emiten ditas radiaci\u00f3ns de forma espont\u00e1nea, ou de xeradores artificiais, tales como os xeradores de raios X e os aceleradores de part\u00edculas.\nAs procedentes de fontes de radiaci\u00f3ns ionizantes que se atopan na cortiza terr\u00e1quea de forma natural, poden clasificarse como compostas por part\u00edculas alfa, beta, raios gamma ou raios X. Tam\u00e9n se poden producir fot\u00f3ns ionizantes cando unha part\u00edcula cargada que pos\u00fae unha enerx\u00eda cin\u00e9tica dada, \u00e9 acelerada (xa sexa de forma positiva ou negativa), producindo radiaci\u00f3n de freado, tam\u00e9n chamada bremsstrahlung, ou de radiaci\u00f3n sincrotr\u00f3n por exemplo (facer incidir electr\u00f3ns acelerados por unha diferenza de potencial sobre un medio denso como volframio, chumbo ou ferro \u00e9 o mecanismo habitual para producir raios X). Outras radiaci\u00f3ns ionizantes naturais poden ser os neutr\u00f3ns ou os mu\u00f3ns.\nAs radiaci\u00f3ns ionizantes interaccionan coa materia viva, producindo diversos efectos. Do estudo desta interacci\u00f3n e dos seus efectos enc\u00e1rgase a radiobiolox\u00eda.\nUtil\u00edzanse, dende o seu descubrimento por Wilhelm Conrad R\u00f6ntgen en 1895, na medicina e na industria. A aplicaci\u00f3n m\u00e1is co\u00f1ecida son os aparellos de raios X, ou o uso de fontes de radiaci\u00f3n no eido m\u00e9dico, tanto en diagnose (gammagraf\u00eda) como no tratamento (radioterapia en oncolox\u00eda, por exemplo) mediante o uso de fontes (p.ex. cobaltoterapia) ou aceleradores de part\u00edculas."}
{"id": "409616", "revid": "23204", "url": "https://gl.wikipedia.org/wiki?curid=409616", "title": "Conduto galact\u00f3foro", "text": "Un conduto mamario (tam\u00e9n co\u00f1ecido como conduto galact\u00f3foro e en lat\u00edn, \"galactophorous ducts\") \u00e9 un dos numerosos condutos que transportan leite dende os l\u00f3bulos mamarios \u00e1 mamila.\nA gl\u00e1ndula mamaria consta de dous elementos fundamentais:"}
{"id": "409617", "revid": "23204", "url": "https://gl.wikipedia.org/wiki?curid=409617", "title": "Ducto lact\u00edfero", "text": ""}
{"id": "409618", "revid": "23204", "url": "https://gl.wikipedia.org/wiki?curid=409618", "title": "Canles mamarias", "text": ""}
{"id": "409619", "revid": "23204", "url": "https://gl.wikipedia.org/wiki?curid=409619", "title": "Conduto mamario", "text": ""}
{"id": "409621", "revid": "23204", "url": "https://gl.wikipedia.org/wiki?curid=409621", "title": "Condici\u00f3n precancerosa", "text": "Unha condici\u00f3n precancerosa ou condici\u00f3n premaligna \u00e9 un termo usado para describir certas condici\u00f3ns ou lesi\u00f3ns relacionadas con c\u00e9lulas anormais que est\u00e1n asociadas co risco de desenvolver un cancro. Clinicamente, as condici\u00f3s precancerosas abranguen unha serie de condici\u00f3ns ou lesi\u00f3ns cun maior risco de desenvolver cancro. Algunhas das afecci\u00f3ns precancerosas m\u00e1is com\u00fans incl\u00faen certos p\u00f3lipos de colon, que poden progresar en cancro colorrectal, gammopat\u00eda monoclonal de significado incerto, que poden progresar a mieloma m\u00faltiple ou s\u00edndrome mielodispl\u00e1sica, e displasia cervical e cancro cervical. Patoloxicamente, as lesi\u00f3ns precancerosas poden variar dende neoplasia benigna, que son tumores que non invaden os tecidos veci\u00f1os normais, at\u00e9 displasia."}
{"id": "409622", "revid": "23204", "url": "https://gl.wikipedia.org/wiki?curid=409622", "title": "Condici\u00f3n premaligna", "text": ""}
{"id": "409624", "revid": "29496", "url": "https://gl.wikipedia.org/wiki?curid=409624", "title": "Rastrexo", "text": "O rastrexo, tam\u00e9n denominado rastreamento, rastrexamento ou detecci\u00f3n, ou a\u00ednda o anglicismo screening, en epidemiolox\u00eda \u00e9 unha estratexia aplicada sobre unha poboaci\u00f3n para detectar unha doenza en individuos sen sinais ou s\u00edntomas da dita doenza.\nObxectivo.\nA intenci\u00f3n do rastrexo \u00e9 identificar doenzas de maneira temper\u00e1 dentro dunha comunidade. Isto permite a r\u00e1pida xesti\u00f3n e intervenci\u00f3n coa esperanza de que se reduzan os efectos (dor, falecemento) provocados pola doenza.\nCriterios de Frame e Carlson.\nPara que unha determinada medida preventiva sexa denominada como rastrexo debe cumprir cos criterios de Frame e Carlson: \nCr\u00edticas.\nOs rastrexos non dimin\u00faen a incerteza cl\u00ednica, non son inocuos para a sa\u00fade da poboaci\u00f3n, e levan un custo econ\u00f3mico a considerar."}
{"id": "409629", "revid": "83328", "url": "https://gl.wikipedia.org/wiki?curid=409629", "title": "Mastectom\u00eda", "text": "A mastectom\u00eda \u00e9 o termo m\u00e9dico para a extirpaci\u00f3n cir\u00farxica dunha ou ambas as mamas de xeito parcial ou completo. Esta extirpaci\u00f3n pode ser preventiva ou ben curativa. \nEtiolox\u00eda.\nA mastectom\u00eda usualmente real\u00edzase para tratar o cancro de mama; nalg\u00fans casos, as mulleres que presentan alto risco de contraer cancro de seo (tam\u00e9n co\u00f1ecido como cancro de mama) fanse a operaci\u00f3n profilacticamente, \u00e9 dicir, para previr o cancro en lugar de para tratalo. En contraste nunha lumpectom\u00eda, s\u00f3 unha porci\u00f3n de tecido \u00e9 extirpada en lugar de todo o seo.\nDiagnose.\nA mi\u00fado a mastectom\u00eda era realizada durante a mesma operaci\u00f3n na cal se tomaba a biopsia para confirmar o diagn\u00f3stico. Hoxe en d\u00eda, a decisi\u00f3n de facer unha mastectom\u00eda \u00e9 usualmente baseada nunha biopsia realizada previamente. Tam\u00e9n, hai unha tendencia a un tratamento m\u00e1is conservador co cancro de mama. A pr\u00e1ctica cambiou, por unha banda, debido \u00e1s melloras en radioterapia e tratamento coadxuvante (por exemplo quimioterapia e terapia hormonal) e por outra banda nun reco\u00f1ecemento m\u00e1is temper\u00e1n da met\u00e1stase\u00a0do cancro de mama."}
{"id": "409632", "revid": "1888", "url": "https://gl.wikipedia.org/wiki?curid=409632", "title": "Julia Otero P\u00e9rez", "text": ""}
{"id": "409633", "revid": "125162", "url": "https://gl.wikipedia.org/wiki?curid=409633", "title": "CEIP Paraixal", "text": "O CEIP Paraixal \u00e9 unha escola p\u00fablica unitaria de Teis, Vigo, na que se imparte educaci\u00f3n infantil e os tres ciclos de educaci\u00f3n primaria.\nTraxectoria.\nEn 2018 ten un novo proxecto de centro no que traballa sen libros de texto, sen avaliaci\u00f3ns e que ten como obxectivo un modelo participativo de ensino. O seu profesorado f\u00f3rmase en igualdade.\n\u00c9 un centro implicado na normalizaci\u00f3n ling\u00fc\u00edstica. En 2018 organizou a xornada \"A l\u00edngua importa\" coa participaci\u00f3n da Deputaci\u00f3n de Pontevedra e a Associa\u00e7om Galega da L\u00edngua."}
{"id": "409634", "revid": "1888", "url": "https://gl.wikipedia.org/wiki?curid=409634", "title": "Alexande Otero Fern\u00e1ndez", "text": ""}
{"id": "409635", "revid": "1888", "url": "https://gl.wikipedia.org/wiki?curid=409635", "title": "Xo\u00e1n Nov\u00e1s Guill\u00e1n", "text": ""}
{"id": "409636", "revid": "1888", "url": "https://gl.wikipedia.org/wiki?curid=409636", "title": "Roberto Eduardo Pad\u00edn Rodr\u00edguez", "text": ""}
{"id": "409637", "revid": "1888", "url": "https://gl.wikipedia.org/wiki?curid=409637", "title": "Dionisio Pereira Gonz\u00e1lez", "text": ""}
{"id": "409638", "revid": "89787", "url": "https://gl.wikipedia.org/wiki?curid=409638", "title": "Terapia hormonal", "text": "A terapia hormonal ou\u00a0hormonoterapia a aquel tratamento que utiliza preparados con acci\u00f3n hormonal.\nTerapia hormonal e cancro.\nA hormonoterapia empr\u00e9gase frecuentemente no tratamento dalg\u00fans tipos de cancro, mediante un conxunto de medidas, principalmente a utilizaci\u00f3n de f\u00e1rmacos dirixidos a anular a funci\u00f3n de determinadas hormonas. A s\u00faa eficacia bas\u00e9ase en que certos tumores son hormonodependentes, pois as hormonas sexuais favorecen o seu crecemento, tanto os estr\u00f3xenos no caso da muller como os andr\u00f3xenos no home. A importancia da hormonoterapia no tratamento do cancro v\u00e9n dada porque mellora a supervivencia e produce menos efectos secundarios que a quimioterapia. As s\u00faas limitaci\u00f3ns derivan do feito de que s\u00f3 \u00e9 \u00fatil aplicada a determinados tumores sensibles \u00e1 mesma, sobre todo os constitu\u00eddos por tecidos hormonodependentes: cancro de mama, cancro de endometrio e cancro de pr\u00f3stata.\nNo cancro de mama, mediante unha t\u00e9cnica denominada inmunohistoqu\u00edmica, anal\u00edzase o tumor para comprobar se presenta receptores para as hormonas sexuais femininas (estr\u00f3xenos e proxesterona). Se o resultado \u00e9 positivo, iso indica que o tumor \u00e9 hormonodependente,\u00a0 e mentres maior sexa o n\u00famero de c\u00e9lulas que expresan estes receptores m\u00e1is alto ser\u00e1 o grao de hormonodependencia. Se o tumor non expresa receptores hormonais a probabilidade de que o tratamento hormonal sexa eficaz \u00e9 moi baixa. Por\u00e9n, no cancro de pr\u00f3stata xeralmente non se realizan estudos para comprobar se existen receptores hormonais, as\u00famese a s\u00faa existencia, pois est\u00e1n presentes na gran maior\u00eda dos casos."}
{"id": "409639", "revid": "23204", "url": "https://gl.wikipedia.org/wiki?curid=409639", "title": "Hormonoterapia", "text": ""}
{"id": "409640", "revid": "5863", "url": "https://gl.wikipedia.org/wiki?curid=409640", "title": "Pistola", "text": "A pistola \u00e9 unha arma de fogo curta, dese\u00f1ada para ser usada cunha \u00fanica man, e que dispara balas na distancia curta. Foi concibida para usala como unha defensa, a pesar do feito de que tam\u00e9n pode ser usado de xeito ofensivo.\nEtimolox\u00eda.\nA\u00ednda que as primeiras pistolas foron creadas no s\u00e9culo XVI\u00a0como armas auxiliares de cabalar\u00eda,\u00a0no s\u00e9culo XV o termo pistola a pu\u00f1ais e dagas que se agochaban entre a roupa. No s\u00e9culo XVIII, comezou a ser chamarse pistolas \u00e1s armas curtas empu\u00f1adas cunha man.\nA palabra v\u00e9n do franc\u00e9s \"pistole,\"\u00a0e esta do checo \"p\u00ed\u0161\u0165ala\" (frauta), pola forma das antigas armas de guerra husitas. Outra teor\u00eda ref\u00edrese \u00e1 cidade italiana \"Pistoia\", onde \u00e9 manufacturaban pu\u00f1ais.\nHistoria.\nPistolas antigas.\nA pistola empregaba os mesmos mecanismos de disparo que os mosquetes e fusiles de avancarga: chave de roda nos s\u00e9culos\u00a0XVI e XVII, chave de pedernal no s\u00e9culo XVIII e primeira parte do XIX e chave de percusi\u00f3n, \u00f3 aparecer, a comezos do XIX.\nTodas estas pistolas requir\u00edan a recarga da s\u00faa munici\u00f3n de xeito manual logo de cada disparo. A munici\u00f3n introduc\u00edase pola boca do can\u00f3n (arma de \"avancarga\") e consist\u00eda en p\u00f3lvora, proxectil e taco de papel (que serv\u00eda de tap\u00f3n para manter comprimidos os dous anteriores dentro do can\u00f3n). Logo prem\u00edase cun admin\u00edculo chamado baqueta. Este m\u00e9todo de recarga era moi lento e, xeralmente, os combatentes desenfundaban os seus sabres ou espadas despois de disparar, xa que as circunstancias non permit\u00edan recargar novamente a pistola."}
{"id": "409641", "revid": "1888", "url": "https://gl.wikipedia.org/wiki?curid=409641", "title": "Lois Xos\u00e9 Pereira Arias", "text": ""}
{"id": "409643", "revid": "1888", "url": "https://gl.wikipedia.org/wiki?curid=409643", "title": "Manuel Mar\u00eda Puga y Parga", "text": ""}
{"id": "409644", "revid": "1888", "url": "https://gl.wikipedia.org/wiki?curid=409644", "title": "Ignacio Ramonet M\u00edguez", "text": ""}
{"id": "409645", "revid": "1888", "url": "https://gl.wikipedia.org/wiki?curid=409645", "title": "Mar\u00eda Xos\u00e9 Queiz\u00e1n Vilas", "text": ""}
{"id": "409646", "revid": "1888", "url": "https://gl.wikipedia.org/wiki?curid=409646", "title": "Bertomeu Rajoy Losada", "text": ""}
{"id": "409647", "revid": "1888", "url": "https://gl.wikipedia.org/wiki?curid=409647", "title": "Henrique Manuel Rabu\u00f1al Corgo", "text": ""}
{"id": "409648", "revid": "1888", "url": "https://gl.wikipedia.org/wiki?curid=409648", "title": "Anxo Quintela Gonz\u00e1lez", "text": ""}
{"id": "409649", "revid": "1888", "url": "https://gl.wikipedia.org/wiki?curid=409649", "title": "Xos\u00e9 Lu\u00eds Quintas Figueroa", "text": ""}
{"id": "409650", "revid": "1888", "url": "https://gl.wikipedia.org/wiki?curid=409650", "title": "Ant\u00f3n Pulido N\u00f3voa", "text": ""}
{"id": "409651", "revid": "1888", "url": "https://gl.wikipedia.org/wiki?curid=409651", "title": "Xos\u00e9 Puente Castro", "text": ""}
{"id": "409652", "revid": "1888", "url": "https://gl.wikipedia.org/wiki?curid=409652", "title": "Xos\u00e9 Puente Bra\u00f1as", "text": ""}
{"id": "409653", "revid": "23204", "url": "https://gl.wikipedia.org/wiki?curid=409653", "title": "Rebeca Lane", "text": "Rebeca Eunice Vargas Tamayac co\u00f1ecida como Rebeca Lane ou Miss Penny Lane, nada en Cidade de Guatemala o 6 de decembro de 1984, \u00e9 unha soci\u00f3loga, poeta e cantante de rap feminista e anarquista guatemalteca. Pertence ao colectivo \u00daltima Dosis e \u00e9 fundadora de Somos Guerreras, unha proposta para visibilizar o traballo das mulleres de Centroam\u00e9rica no hip hop xerando espazos de formaci\u00f3n, convivencia e produci\u00f3n de eventos. Publicou a s\u00faa poes\u00eda en revistas literarias de Guatemala, Porto Rico e M\u00e9xico. Como soci\u00f3loga realizou diversas investigaci\u00f3ns sobre culturas xuven\u00eds e tribos urbanas en Guatemala (2012). \nTraxectoria.\nRebeca Lane creceu nunha familia relacionada coa m\u00fasica e a poes\u00eda como medio de expresi\u00f3n. A s\u00faa t\u00eda foi a guerrilleira e poeta Rebeca Eunice Vargas Braghiroli, detida e desaparecida polo ex\u00e9rcito guatemalteco a finais da guerra civil en Guatemala en 1981. A s\u00faa desaparici\u00f3n, explicou a artista en diversas entrevistas, deixou unha profunda ferida na cantante quen busca rescatar a memoria hist\u00f3rica do seu pa\u00eds a trav\u00e9s do rap: \u201cnon como v\u00edtima -di- \"sen\u00f3n como portavoz da marxinalidade e da loita de clases\u201d\".\nO seu nome art\u00edstico como rapeira ten conexi\u00f3n con esa desaparici\u00f3n: \u201cO meu nome \u00e9 a mi\u00f1a identidade, arraigada a unha identidade ancestral e dolorosa pola s\u00faa ausencia. O Lane sae dun sobrenome que me puxeron os meus amigos (Miss Penny Lane)\" Miss Penny Lane \u00e9 o nome que utilizou para asinar o seu blog, Mujeres de bolsa grande y zapatos bajos, que recolle a s\u00faa produci\u00f3n po\u00e9tica. Como poeta publicou na Revista da USAC, Revista Literaria \"Voces Convergentes\", Revista \"Imagina\", \"El Vest\u00edbulo\" (Porto Rico), a revista electr\u00f3nica \"Te prometo Anarqu\u00eda\", e \"Analistas Independientes de Guatemala\" , as\u00ed como en poemarios colectivos de Cascada de Palabras, Cartonera (M\u00e9xico).\nRebeca Lane participou tam\u00e9n como actriz de teatro en \"Hist\u00e9ricas y no tanto\" (2013), \"Danzas saicas alucinantes\" (2012), \"El juego\" (2009), e \"Las profanas\" (2009).\nO rap como espazo de denuncia.\nEstudou sociolox\u00eda na Escola de Ciencia Pol\u00edtica da Universidade de San Carlos de Guatemala. En 2012 realizou diversas investigaci\u00f3ns e relatorios sobre culturas urbanas e identidades xuven\u00eds, particularmente a cultura hip hop.\nA s\u00faa inquietude polo rap xorde por mor da s\u00faa militancia nunha organizaci\u00f3n civil na que, familiares de asasinados, desaparecidos e presos pol\u00edticos da \u00faltima ditadura militar en Guatemala, loitan contra a represi\u00f3n e a impunidade en favor dos dereitos humanos. Empezou escoitando o grupo arxentino Actitud Mar\u00eda Marta. Na poes\u00eda que escribe desde pequena atopa os elementos primordiais do rap: palabra, rima e m\u00fasica. Como locutora do programa \u201cPoliticamente incorrecta\u201d en Da-radio.com en cidade de Guatemala onde conversaba sobre temas considerados socialmente tab\u00fa tivo a posibilidade de co\u00f1ecer grupos de rap e gravar.\nNa s\u00faa obra po\u00e9tica e as s\u00faas canci\u00f3ns de rap destaca a denuncia da situaci\u00f3n das mulleres e a reivindicaci\u00f3n de autonom\u00eda e liberdade rompendo coa tradici\u00f3n. Neste marco forma Somos Guerreras con Nakury e Nativa unha proposta para visibilizar o traballo das mulleres no hip hop de Centroam\u00e9rica.\nEn 2012 no colectivo \u00daltima Dosis gravou \"Rap(H)\u00b2 - 502 mg\" e participou no Festival Internacional Revoluci\u00f3n Hip Hop 2012 de Guatemala.\nEn outubro de 2013 lanzou un EP con oito temas, e participou en diversos festivais internacionais en M\u00e9xico.\nEn 2015 presentou o seu segundo traballo en solitario, o \u00e1lbum \"Poes\u00eda venenosa\".\nRebeca Lane na Galiza.\nEn 2018 participa no festival Elas Son Artistas na Coru\u00f1a e act\u00faa tam\u00e9n en Vigo."}
{"id": "409654", "revid": "5863", "url": "https://gl.wikipedia.org/wiki?curid=409654", "title": "Carme Prieto Rouco", "text": ""}
{"id": "409655", "revid": "1888", "url": "https://gl.wikipedia.org/wiki?curid=409655", "title": "Mois\u00e9s da Presa Esmerode", "text": ""}
{"id": "409656", "revid": "1888", "url": "https://gl.wikipedia.org/wiki?curid=409656", "title": "Santiago Prego Cabeza", "text": ""}
{"id": "409657", "revid": "1888", "url": "https://gl.wikipedia.org/wiki?curid=409657", "title": "Miguelanxo Prado Plana", "text": ""}
{"id": "409658", "revid": "89787", "url": "https://gl.wikipedia.org/wiki?curid=409658", "title": "B\u00fanker", "text": "Un b\u00fanker \u00e9 unha construci\u00f3n feita de ferro e formig\u00f3n, que se utiliza nas guerras para protexerse dos bombardeos, tanto da aviaci\u00f3n como da artillar\u00eda.\nTipos.\nOs b\u00fankeres te\u00f1en un uso militar, a\u00ednda que \u00e1s veces tam\u00e9n civil ou mixto.\nTrincheira.\nEste tipo de b\u00fanker \u00e9 unha pequena estrutura de formig\u00f3n con tellado, parcialmente enterrada na terra, que xeralmente \u00e9 parte dun sistema de trincheiras. Tales b\u00fankeres ofrecen mellor protecci\u00f3n \u00f3s soldados que a trincheira aberta e ademais incl\u00fae protecci\u00f3n contra ataques a\u00e9reos (granadas, proxect\u00eds de morteiro). Ademais ofrecen protecci\u00f3n perante o clima.\nA parte frontal dun sistema de trincheiras xeralmente incl\u00fae metralladoras ou morteiros e forma un campo de tiro dominante. Os b\u00fankeres da parte traseira do sistema adoitan utilizarse como postos de mando, para almacenamento de materiais e como hospitais de campa\u00f1a para atender os soldados feridos.\nFort\u00edn.\nCo\u00f1\u00e9cense como \"fort\u00edns\" os escavados en postos de garda, que dispo\u00f1en de espazos de formig\u00f3n a trav\u00e9s dos cales disparan as armas de fogo. En ingl\u00e9s, ch\u00e1manse\u00a0\"pillbox\", nome que xurdiu debido \u00e1 similitude da estrutura deste b\u00fanker coa das pequenas caixas para levar p\u00edlulas\u00a0m\u00e9dicas.\nOs fort\u00edns est\u00e1n a mi\u00fado camuflados para agochar a s\u00faa localizaci\u00f3n e aumentar \u00f3 m\u00e1ximo o elemento sorpresa. Poden ser parte dun sistema de trincheiras, interconectados formando unha li\u00f1a de defensa con outros fort\u00edns co obxectivo de que cubran o lume uns a outros (defensa en profundidade), ou poden ser postos a resgardo de estruturas estrat\u00e9xicas como pontes e embarcadoiros."}
{"id": "409659", "revid": "1131", "url": "https://gl.wikipedia.org/wiki?curid=409659", "title": "Universidade Estatal de Moscova", "text": "A Universidade Estatal de Moscova, ou Universidade Estatal M. V. Lomon\u00f3sov de Moscova (en ruso: \u041c\u043e\u0441\u043a\u043e\u0432\u0441\u043a\u0438\u0439 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0443\u043d\u0438\u0432\u0435\u0440\u0441\u0438\u0442\u0435\u0442 \u0438\u043c\u0435\u043d\u0438 \u041c. \u0412. \u041b\u043e\u043c\u043e\u043d\u043e\u0441\u043e\u0432\u0430 - \u041c\u0413\u0423; transliterado: Mosk\u00f3vskiy gosud\u00e1rstvenniy universit\u00e9t \u00edmeni M. V. Lomon\u00f3sova - MGU), \u00e9 a maior e m\u00e1is antiga universidade da Federaci\u00f3n Rusa.\nFoi fundada por Mikha\u00edl Lomon\u00f3sov en 1755, seguindo o modelo das universidades alem\u00e1s. En 1940 a universidade foi renomeada co nome do seu fundador.\nLev\u00e1ntase na Cu\u00ed\u00f1a dos Pardais, sobor do r\u00edo Moscova, no suroeste da capital.\nNo ano 2004 a universidade ti\u00f1a cerca de 4 000 profesores, 31 000 estudantes e 7 000 doutorados. \nHistoria.\nA universidade fundouse o 12 de xaneiro de 1755, segundo o calendario xuliano (o 25 de xaneiro segundo o calendario gregoriano), por un decreto da Emperatriz Isabel I de Rusia, Elizaveta Petrovna, (filla de Pedro o Grande).\nDesde ent\u00f3n o 25 de xaneiro, o d\u00eda de Santa Tatiana, cel\u00e9brase como o \"D\u00eda dos estudantes\" en todo o mundo rusofalante, e ese d\u00eda tam\u00e9n recibe o nome de \"D\u00eda de Tatiana\". As\u00ed mesmo ese d\u00eda acaban os exames do semestre do outono universitario.\nDurante o reinado de Catarina a Grande a universidade foi trasladada a unha serie de edificios neocl\u00e1sicos na r\u00faa Mojovaya.\nNa segunda metade do s\u00e9culo XIX, a Universidade Estatal de Moscova converteuse no centro m\u00e1is importante de investigaci\u00f3n cient\u00edfica e outros estudos de Rusia.\nEn 1905 unha organizaci\u00f3n de tipo social democr\u00e1tico foi creada na universidade co fin de expulsar ao tsar do poder e transformar o pa\u00eds nunha rep\u00fablica. O goberno tsarista pechou a universidade en varias ocasi\u00f3ns como resposta. \nEn 1911 produc\u00edronse importantes protestas cando as tropas do tsar entraron no campus detendo a varios profesores. Un total de 130 cient\u00edficos e profesores dimitiron en masa, inclu\u00edndo alg\u00fans tan destacados como Nikol\u00e1i Zelinski, Piotr L\u00e9bedev e Sergu\u00e9i Chaplyguin. Varios miles de estudantes foron tam\u00e9n expulsados da universidade ese ano.\nTras a Revoluci\u00f3n de Outubro de 1917 a universidade abriuse \u00e1s clases populares e non tan s\u00f3 \u00e1 burgues\u00eda acomodada. En 1919 elimin\u00e1ronse os custos de matr\u00edcula e habilit\u00e1ronse instalaci\u00f3ns nas que os estudantes humildes pod\u00edan preparar os seus exames de acceso \u00e1 universidade.\nA universidade experimentou unha not\u00e1bel expansi\u00f3n despois da Revoluci\u00f3n Rusa de 1917, e mantivo o seu papel preeminente en matem\u00e1ticas, f\u00edsica, qu\u00edmica, mec\u00e1nica, astronom\u00eda e outras disciplinas durante o per\u00edodo sovi\u00e9tico. Actualmente conta con m\u00e1is de 350 laboratorios, varios institutos de investigaci\u00f3n, varios observatorios e tam\u00e9n varios museos. A s\u00faa biblioteca de investigaci\u00f3n Gorky \u00e9 unha das bibliotecas m\u00e1is grandes de Rusia. \nEn 1940 a universidade foi renomeada co nome do seu fundador Mikha\u00edl Lomon\u00f3sov.\nEntre os estudantes m\u00e1is co\u00f1ecidos da Universidade Estatal de Moscova est\u00e1n os escritores Mikha\u00edl L\u00e9rmontov, Anton Chekhov e Ivan Turgenev, os intelectuais radicais Aleksandr Herzen e V. G. Belinsky e o l\u00edder sovi\u00e9tico Mikha\u00edl Gorbachov. "}
{"id": "409661", "revid": "1888", "url": "https://gl.wikipedia.org/wiki?curid=409661", "title": "Xoaqu\u00edn Poza Juncal", "text": ""}
{"id": "409662", "revid": "1888", "url": "https://gl.wikipedia.org/wiki?curid=409662", "title": "Fern\u00e1n Poza Juncal", "text": ""}
{"id": "409663", "revid": "1888", "url": "https://gl.wikipedia.org/wiki?curid=409663", "title": "Xos\u00e9 Ram\u00f3n Pousa Est\u00e9vez", "text": ""}
{"id": "409664", "revid": "1888", "url": "https://gl.wikipedia.org/wiki?curid=409664", "title": "Xos\u00e9 Mar\u00eda Posada Pereira", "text": ""}
{"id": "409665", "revid": "1888", "url": "https://gl.wikipedia.org/wiki?curid=409665", "title": "Xos\u00e9 G. Posada-Curros", "text": ""}
{"id": "409666", "revid": "1888", "url": "https://gl.wikipedia.org/wiki?curid=409666", "title": "Agosti\u00f1o Portela Paz", "text": ""}
{"id": "409668", "revid": "51040", "url": "https://gl.wikipedia.org/wiki?curid=409668", "title": "Chancelar\u00eda do Reich", "text": "A Chancelar\u00eda do Reich (en ) era o nome tradicional da oficina do chanceler de Alema\u00f1a (Reichskanzler) dende 1871 at\u00e9 1945. Hoxe, a oficina ad\u00f3itase chamar\u00a0\"Kanzleramt\" (Oficina do Chanceler), ou m\u00e1is formalmente \"Bundeskanzleramt\" (Oficina Federal do Chanceler).\nO termo \"Reichskanzlei\" tam\u00e9n se refire a varios edificios que albergaban os niveis superiores do goberno de Alema\u00f1a.\nHistoria.\nAntiga Chancelar\u00eda do Reich.\nCando se produciu a alianza militar da Confederaci\u00f3n Alem\u00e1 do Norte, esta reorganizouse como un Estado federal a partir do 1 de xullo de 1867, cre\u00e1ndose a oficina dun Chanceler Federal (Bundeskanzler). A s\u00faa sede fixouse na capital prusiana, Berl\u00edn, e co persoal do Primeiro Ministro prusiano Otto von Bismarck Despois da unificaci\u00f3n de Alema\u00f1a, o 18 de xaneiro de 1871, pola adhesi\u00f3n dos Estados do sur de Alema\u00f1a, Bismarck foi o Chanceler do Reich do novo Imperio Alem\u00e1n.\nEn 1869, o goberno do Estado de Prusia adquirira o palacio na cidade antiga do Pr\u00edncipe Antoni Radziwi\u0142\u0142 na r\u00faa Wilhelmstra\u00dfe n.\u00ba 77 (Palais Schulenburg), que dende 1875 foi reconstru\u00eddo como o edificio oficial da Chancwler\u00eda e inaugurouse coas reuni\u00f3ns do Congreso de Berl\u00edn en xullo de 1878. A Wilhelmstra\u00dfe, pr\u00f3xima \u00e1 Porta de Brandeburgo, converteuse no eixo de todos os edificios do goberno alem\u00e1n e en sin\u00f3nimo do poder pol\u00edtico, termo que se seguiu usando durante a Alema\u00f1a nazi. O palacio orixinal ampliouse significativamente pola construci\u00f3n dun anexo moderno\u00a0rematado\u00a0en 1930. Cando en 1935 os arquitectos Paul Troost e Leonhard Gall redese\u00f1aron o interior como o domicilio de Adolf Hitler, agregouse un invernadoiro no xard\u00edn cun soto a proba de bombas, que a partir de 1936 foi ampliado continuamente e comunicado co b\u00fanker da Nova Chancelar\u00eda, co\u00f1ecido como o \"F\u00fchrerbunker\".\nNova Chancelar\u00eda do Reich.\nEn 1938, Hitler encargou \u00f3 seu arquitecto favorito Albert Speer a construci\u00f3n do Palacio da Nova Chanceler\u00eda do Reich, solicitando que o edificio se completase nun ano. O Palacio deb\u00eda ocupar unha quinteiro completo, cun gran parque interior, integrar a Vella Chancelar\u00eda, o Palacio Borsig do s\u00e9culo XIX, situado na esquina, e contar cun cuartel para a Primeira Divisi\u00f3n das Waffen-SS que constitu\u00eda a garda de corps de Hitler. A\u00ednda que en Berl\u00edn levant\u00e1base o antigo Palacio Real de Berl\u00edn (Humboldt Forum), os presidentes da Rep\u00fablica de Weimar e Hitler non o utilizaron pola s\u00faa asociaci\u00f3n coa monarqu\u00eda. O r\u00e9xime nazi requir\u00eda de fortalecer a Wilhelmstrasse como s\u00edmbolo pol\u00edtico e por iso decidiuse constru\u00edr a Nova Chancelar\u00eda nese lugar.\nNo subsolo da Chancelar\u00eda constru\u00eduse o F\u00fchrerbunker, onde Hitler cometeu suicidio\u00a0\u00f3 final da segunda guerra mundial en 1945. A Nova Chancelar\u00eda do Reich ti\u00f1a a direcci\u00f3n n.\u00ba 6 de Vossstra\u00dfe e foi constru\u00edda sobre unha serie de antigos edificios, como varias embaixadas en Prusia dos desaparecidos Estados alem\u00e1ns, como Baden, Saxonia e Baviera."}
{"id": "409670", "revid": "23204", "url": "https://gl.wikipedia.org/wiki?curid=409670", "title": "Terapia dirixida", "text": "A terapia dirixida ou terapia dirixida\u00a0molecularmente \u00e9 unha das principais modalidades de tratamento m\u00e9dico (farmacoterapia) para o cancro. Outros son a terapia hormonal e a quimioterapia citot\u00f3xica. Como unha forma de medicina molecular, \u00e9 dirixida por bloques de terapia no crecemento das c\u00e9lulas cancerosas \u00f3 interferir con mol\u00e9culas dirixidas espec\u00edficas necesarias para a carcinox\u00e9nese e o crecemento tumoral, no canto de simplemente interferir con t\u00f3dalas c\u00e9lulas que se dividen rapidamente (por exemplo, coa quimioterapia tradicional). Debido a que a maior\u00eda dos axentes para terapia dirixida son produtos biofarmac\u00e9uticos, o termo terapia biol\u00f3xica \u00e1s veces \u00e9 sin\u00f3nimo de terapia dirixida cando se utiliza no contexto da terapia do cancro (e polo tanto, dist\u00ednguese da quimioterapia, \u00e9 dicir, a terapia citot\u00f3xica). Por\u00e9n, as modalidades p\u00f3dense combinar; conxugados de anticorpo-f\u00e1rmaco comb\u00ednanse bioloxicamente para atacar os mecanismos citot\u00f3xicos nunha terapia dirixida.\nEsp\u00e9rase que as terapias dirixidas contra o cancro poidan ser m\u00e1is eficaces que as antigas formas de tratamentos e menos prexudiciais para as c\u00e9lulas normais. Moitas terapias dirixidas son exemplos da inmunoterapia (o uso dos mecanismos inmunes para obxectivos terap\u00e9uticos) desenvolvidos polo campo da inmunolox\u00eda do cancro. Polo tanto, como inmunomoduladores, v\u00f3lvense un tipo de modificadores da resposta biol\u00f3xica.\nNon est\u00e1n dirixidas a terapias para o cancro de mama, mieloma m\u00faltiple, linfoma, cancro de pr\u00f3stata, melanoma e outros cancros.\nOs experimentos definitivos que amosaron que a terapia dirixida ser\u00eda dar a volta o fenotipo maligno das c\u00e9lulas tumorais implicando tratamento de c\u00e9lulas Her2/neu transformadas con anticorpos monoclonales in vitro e in vivo polo laboratorio de Mark Greene, isto a trav\u00e9s dun informe de 1985."}
{"id": "409671", "revid": "23204", "url": "https://gl.wikipedia.org/wiki?curid=409671", "title": "Terapia dirixida molecularmente", "text": ""}
{"id": "409672", "revid": "23204", "url": "https://gl.wikipedia.org/wiki?curid=409672", "title": "Carcinoma ductal in situ", "text": "O carcinoma ductal in situ (CDIS) ou carcinoma intraductal \u00e9 a forma m\u00e1is frecuente de cancro de mama non invasor en mulleres e caracter\u00edzase polo desenvolvemento de neoplasias nos condutos mamarios do seo. O termo \"in situ\" ref\u00edrese \u00f3 feito de que o tumor non sa\u00edu do conduto nin invadiu outros tecidos que rodean o seo.\nO comedocarcinoma \u00e9 unha forma de CDIS no que o tumor forma necrose\u00a0central.\nEpidemiolox\u00eda.\nDende a aparici\u00f3n e uso da mamograf\u00eda, o CDIS converteuse nun dos trastornos mamarios m\u00e1is diagnosticados, ocupando un 20% dos cancros diagnosticados nos programas de cribado de cancro de mama. A mi\u00fado co\u00f1\u00e9ceselle como o estadio 0 do cancro de mama. Nos pa\u00edses onde a mamograf\u00eda non \u00e9 com\u00fan, o CDIS tende a ser diagnosticado en etapas m\u00e1is avanzadas e tard\u00edas, mentres que co uso frecuente da mamograf\u00eda, p\u00f3dese diagnosticar un CDIS antes de que chegue a ser unha masa palpable na mama. A\u00ednda que o carcinoma ductal \"in situ\" \u00e9 inofensivo de seu, atop\u00e1ronse evidencias de que en at\u00e9 un 2% dos casos pode aparecer met\u00e1stase.\nDiagnose.\nO carcinoma ductal in situ\u00a0(CDIS) ad\u00f3itase descubrir por medio dunha mamograf\u00eda, como unha ou varias masas calcificadas, chamadas microcalcificaciones. Por\u00e9n, non todas as microcalcificaci\u00f3ns representan un CDIS, polo que se require confirmaci\u00f3n por medio dunha biopsia. O CDIS pode ser multifocal e o tratamento dir\u00edxese \u00e1 escisi\u00f3n dos elementos anormais do conduto mamario, deixando no seo s\u00f3 as rexi\u00f3ns libres do carcinoma. A mi\u00fado dec\u00eddese aplicar radioterapia despois da resecci\u00f3n do seo. Co tratamento axeitado, un CDIS ten pouco risco de desenvolverse nun cancro invasor, un risco considerablemente menor a\u00ednda despois da radioterapia."}
{"id": "409673", "revid": "23204", "url": "https://gl.wikipedia.org/wiki?curid=409673", "title": "Carcinoma intraductal", "text": ""}
{"id": "409674", "revid": "23204", "url": "https://gl.wikipedia.org/wiki?curid=409674", "title": "Reconstruci\u00f3n mamaria", "text": "Unha reconstruci\u00f3n mamaria\u00a0\u00e9 un tipo de intervenci\u00f3n m\u00e9dica que implica a reconstruci\u00f3n dun ou ambos\u00a0seos, xeralmente nas mulleres. Util\u00edzase tecido aut\u00f3logo ou pr\u00f3tese para constru\u00edr unha mama de aspecto natural. A mi\u00fado isto incl\u00fae a reformaci\u00f3n da ar\u00e9ola e a mamila. Este procedemento implica o uso de implantes mamarios ou solapas de tecido do mesmo paciente.\nAn\u00e1lise.\nA parte principal do procedemento adoita levar a cabo inmediatamente despois da mastectom\u00eda. Como con moitas outras cirurx\u00edas, os pacientes con comorbilidades m\u00e9dicas significativas como son (presi\u00f3n arterial alta, obesidade, diabetes) e fumadores son candidatos de maior risco. Os cirurxi\u00e1ns poden optar por realizar a reconstruci\u00f3n despois dun prazo para diminu\u00edr este risco. Hai pouca evidencia dispo\u00f1ible de estudos aleatorios para favorecer a reconstruci\u00f3n inmediata ou tard\u00eda. A taxa de infecci\u00f3n pode ser maior coa reconstruci\u00f3n primaria (feito \u00f3 mesmo tempo que a mastectom\u00eda), pero hai beneficios psicol\u00f3xicos e financeiros \u00f3 ter unha soa reconstruci\u00f3n primaria. Os pacientes que agardan recibir radioterapia como parte do seu tratamento adxuvante son comunmente considerados para unha reconstruci\u00f3n serodia aut\u00f3loga debido \u00e1 maior porcentaxe de complicaci\u00f3ns coas t\u00e9cnicas de implante expansor de tecidos neses pacientes. Agardar de seis meses a un ano pode diminu\u00edr o risco de complicaci\u00f3ns. Por\u00e9n, este risco sempre ser\u00e1 maior nos pacientes que recibiron radioterapia.\nA reconstruci\u00f3n mamaria diferida consid\u00e9rase m\u00e1is dif\u00edcil que a reconstruci\u00f3n inmediata. Con frecuencia non s\u00f3 o volume do seo necesita ser restaurado, sen\u00f3n tam\u00e9n a superficie da pel. Moitos pacientes sometidos a reconstruci\u00f3n mamaria diferida foron previamente tratados con radiaci\u00f3n ou tiveron un fallo durante a reconstruci\u00f3n inmediata da mama. En case todos os casos de reconstruci\u00f3n mamaria serodia, o tecido debe ser tomado doutra parte do corpo para formar a nova mama."}
{"id": "409675", "revid": "23204", "url": "https://gl.wikipedia.org/wiki?curid=409675", "title": "Reconstruci\u00f3n da mama", "text": ""}
{"id": "409676", "revid": "89787", "url": "https://gl.wikipedia.org/wiki?curid=409676", "title": "BRCA1", "text": "BRCA1 (breast cancer 1, \u00abcancro de mama 1\u00bb) \u00e9 un xene supresor de tumores humano, que regula o ciclo celular e evita a proliferaci\u00f3n incontrolada. A prote\u00edna BRCA1, produto deste xene, forma parte do sistema de detecci\u00f3n e reparaci\u00f3n dos danos do ADN. O xene \"BRCA1\" at\u00f3pase no brazo longo (q) do cromosoma 17, na posici\u00f3n 21, dende o par de bases 38.449.843 at\u00e9 o par de bases 38.530.933. Diversas mutaci\u00f3ns deste xene est\u00e1n implicadas nalg\u00fans tipos de cancro, especialmente o cancro de mama. Nas mulleres portadoras de mutaci\u00f3ns no xene BRCA1, o risco acumulado at\u00e9 os 70 anos est\u00edmase entre 51 e 95% para cancro de mama e entre 22 e 66% para cancro de ovario.\nDescubrimento.\nA primeira evidencia da existencia deste xene obt\u00edvose polo laboratorio King da Universidade de California en 1990. Catro anos despois, logo dunha carreira internacional por atopalo, o xene foi clonado pola Universidade de Utah, o \u2018National Institute of Environmental Health Sciences\u2019 (NIEHS) e \u2018Myriad Genetics\u2019."}
{"id": "409681", "revid": "27155", "url": "https://gl.wikipedia.org/wiki?curid=409681", "title": "BRCA2", "text": "A prote\u00edna BRCA2 (das s\u00faas siglas en ingl\u00e9s \"Breast Cancer Type 2 susceptibility protein\") \u00e9 unha prote\u00edna codificada en humanos polo xene BRCA2. Identific\u00e1ronse ort\u00f3logos de BRCA2 na maior\u00eda de mam\u00edferos para os cales o xenoma completo est\u00e1 dispo\u00f1ible. BRCA2 pertence \u00e1 familia de xenes supresores de tumores e a prote\u00edna codificada por este xene est\u00e1 implicada en reparaci\u00f3n de dano cromos\u00f3mico cun importante papel na reparaci\u00f3n libre de erros de cortes na dobre hebra de ADN.\nO xene \"BRCA2\" est\u00e1 localizado no brazo longo (q) do cromosoma 13 na posici\u00f3n 12.3 (13q12.3), dende a base 31.787.616 at\u00e9 a base 31.871.804. Identific\u00e1ronse centos de mutaci\u00f3ns neste xene, moitas das cales causan un incremento no risco de sufrir cancro de mama. As mulleres que presentan estas mutaci\u00f3ns te\u00f1en un risco acumulado at\u00e9 os 70 anos de entre 33- 95% para cancro de mama, e entre 4 e 47% para cancro de ovario."}
{"id": "409682", "revid": "56817", "url": "https://gl.wikipedia.org/wiki?curid=409682", "title": "Raloxifeno", "text": "O raloxifeno \u00e9 un medicamento que est\u00e1 indicado no tratamento da osteoporose en mulleres posmenop\u00e1usicas. A s\u00faa acci\u00f3n principal \u00e9 diminu\u00edr a probabilidade de que se produzan fracturas vertebrais neste grupo de pacientes, mais non dimin\u00fae o risco de fractura de cadeira.\nPertence \u00f3 grupo terap\u00e9utico dos moduladores selectivos do receptor de estr\u00f3xeno, polo que a s\u00faa acci\u00f3n d\u00e9bese a que se une \u00f3s receptores estrox\u00e9nicos existentes en diferentes tecidos. No \u00f3so dimin\u00fae a resorci\u00f3n \u00f3sea, polo que favorece o aumento de masa \u00f3sea e dimin\u00fae a probabilidade de fractura vertebral. En troques, act\u00faa sobre o \u00fatero de maneira antagonista \u00f3s estr\u00f3xenos, polo que non provoca o crecemento do endometrio nas mulleres posmenopausicas nin causa sangrado uterino. Tampouco estimula o tecido mamario polo que ten acci\u00f3n antagonista sobre este \u00f3rgano e inhibe o trofismo e por esas raz\u00f3ns \u00e9 utilizado no tratamento de cancro de mama preferentemente, polo que se deixou de usar o tamoxifeno, que \u00e9 un agonista parcial do receptor estrox\u00e9nico en \u00fatero a\u00ednda que sexa antagonista de estr\u00f3xenos en mama."}
{"id": "409683", "revid": "56817", "url": "https://gl.wikipedia.org/wiki?curid=409683", "title": "Tamoxifeno", "text": "O tamoxifeno \u00e9 un medicamento que se emprega como terapia complementaria para o cancro de mama. Util\u00edzase durante un per\u00edodo de 5 anos logo de rematar a cirurx\u00eda e a\u00a0quimioterapia e demostrou en diferentes estudos que dimin\u00fae considerablemente a probabilidade de que se produza unha reincidencia do tumor.\nComercial\u00edzase en forma de comprimidos de 10 e 20\u00a0mg. A dose diaria rolda entre 20 e 40\u00a0mg repartidos nunha ou d\u00faas tomas.\nTecnicamente clasif\u00edcase como modulador selectivo dos receptores estrox\u00e9nicos. O seu mecanismo de acci\u00f3n bas\u00e9ase no seu efecto antiestrox\u00e9nico, \u00e9 dicir, bloquea a acci\u00f3n desta hormona que estimula o desenvolvemento das c\u00e9lulas tumorales. Non \u00e9 \u00fatil en t\u00f3dolos cancros de mama, sen\u00f3n s\u00f3 naqueles cuxas c\u00e9lulas presentan receptores espec\u00edficos para estr\u00f3xenos. Os tumores de mama son heterox\u00e9neos a nivel celular e unicamente o 60% presentan receptores hormonais deste tipo.\nA s\u00faa acci\u00f3n non se limita \u00e1 mama, pois diferentes \u00f3rganos te\u00f1en receptores para estr\u00f3xenos. No \u00fatero ten paradoxalmente un efecto agonista estrox\u00e9nico e no \u00f3so mellora a asimilaci\u00f3n de calcio, polo que \u00e9 beneficioso na osteoporose, no caso das mulleres menop\u00e1usicas. Nas mulleres premenopausicas pode xerar o efecto contrario, aumentado a perda de densidade mineral \u00f3sea."}
{"id": "409684", "revid": "23204", "url": "https://gl.wikipedia.org/wiki?curid=409684", "title": "Conan IV de Breta\u00f1a", "text": ""}
{"id": "409686", "revid": "23204", "url": "https://gl.wikipedia.org/wiki?curid=409686", "title": "Mauro Pezzente", "text": "Mauro Pezzente \u00e9 un m\u00fasico canadense, cofundador e baixista da banda de post-rock Godspeed You! Black Emperor e da sala de espect\u00e1culos en Montreal Casa del Popolo.\nTraxectoria.\nPezzente, xunto con Efrim Manuel e Mike Moya, guitarristas, formaron o grupo Godspeed You! Black Emperor en 1994. A banda produciu o seu propio \u00e1lbum de debut, All Lights Fucked on the Hairy Amp Drooling, naquel mesmo ano, cunha distribuci\u00f3n limitada a 33 copias en casete. Toca nunha segunda banda, Maica Mia e a nivel t\u00e9cnico traballou na gravaci\u00f3n do \u00e1lbum Sound Uniti, do grupo William Parker Quartet \u200e e para Indigo Trio, no seu Live in Montreal ."}
{"id": "409689", "revid": "89787", "url": "https://gl.wikipedia.org/wiki?curid=409689", "title": "Loganair", "text": "Loganair Limited \u00e9 unha aeroli\u00f1a rexional escocesa fundada en 1962 co seu domicilio social no aeroporto de Glasgow en Paisley, Renfrewshire. Loganair proporciona servizos para os voos de correo nocturno no nome de Royal Mail. Ademais da s\u00faa base principal no aeroporto de Glasgow, a compa\u00f1\u00eda ten centros de conexi\u00f3ns nos aeroportos de Edimburgo, Inverness, Dundee e Aberdeen. A aeroli\u00f1a ten unha licenza de operador do Tipo A, que lle permite transportar pasaxeiros, carga e correo en avi\u00f3ns con 20 ou m\u00e1is asentos.\nFrota.\nEn abril de 2018 a frota de Loganair estaba formada polos seguintes avi\u00f3ns:"}
{"id": "409690", "revid": "47401", "url": "https://gl.wikipedia.org/wiki?curid=409690", "title": "Alla Pugacheva", "text": "Alla Borisovna Pugacheva (), nada en Moscova (Uni\u00f3n Sovi\u00e9tica) o 15 de abril de 1949 \u00e9 unha cantante rusa que vendeu m\u00e1is de 250 mill\u00f3ns de \u00e1lbums, o que a converten nunha das cantantes que vendeu m\u00e1is discos en solitario da historia. Foi reco\u00f1ecida como artista distinguida da RSFSR en 1980, Artista do Pobo da RSFSR en 1985 e Artista do Pobo da URSS en 1991. Logo da descomposici\u00f3n da URSS a s\u00faa popularidade non decaeu e obtivo o sobrenome de \"diva emblema\" da Federaci\u00f3n Rusa e unha medalla de honor en 1994 das mans do presidente Boris Eltsin. En 2009 obtivo do presidente Dmitrii Medvedev a Orde do M\u00e9rito pola Patria de III clase, unha das m\u00e1is altas condecoraci\u00f3ns a civ\u00eds en Rusia.\nAs s\u00faas canci\u00f3ns caracter\u00edzanse polas s\u00faas melod\u00edas art\u00edsticas, a l\u00edrica enxe\u00f1osa e a s\u00faa presenza vocal, case teatral. Traballou tam\u00e9n no cinema e no teatro.\nTraxectoria.\nComezou a s\u00faa carrira en 1965 e dende ent\u00f3n obtivo numerosos premios musicais. En 1978 ga\u00f1ou o Festival Internacional da Canci\u00f3n de Sopot, coa canci\u00f3n \"Vsio m\u00f3gut korol\u00ed\".\nEn 1986, pouco despois do accidente de Chern\u00f3bil, trasladouse a Pripyat e ofreceu un concerto gratu\u00edto aos \"liquidadores\" que traballaban para controlar os efectos da cat\u00e1strofe. En 1997 representou a Rusia no Festival de Eurovisi\u00f3n coa canci\u00f3n \"Prima Donna\".\nPugacheva caracter\u00edzase tam\u00e9n por axudar os novos talentos a acadar a fama, como fixo co grupo Nautilus Pompilius e con Viacheslav Butusov.\nA\u00ednda que case todas as s\u00faas canci\u00f3ns as interpreta en ruso e ela mesma se reco\u00f1ece como cantante para esta lingua, en 1985 gravou un disco que se co\u00f1eceu como \"Watch Out\".\nDiscograf\u00eda.\nA s\u00faa discograf\u00eda componse de m\u00e1is de 30 discos."}
{"id": "409691", "revid": "47401", "url": "https://gl.wikipedia.org/wiki?curid=409691", "title": "Alla Pugachova", "text": ""}
{"id": "409692", "revid": "23204", "url": "https://gl.wikipedia.org/wiki?curid=409692", "title": "S\u00e4kyl\u00e4", "text": "S\u00e4kyl\u00e4 (en sueco \"Vittis\") \u00e9 unha cidade de Finlandia, situada no oeste do pa\u00eds, na rexi\u00f3n de Satakunta. En 2018 a s\u00faa poboaci\u00f3n era de 6.882 habitantes. A superficie do termo municipal \u00e9 de 527,71 km2, dos cales 107,89 km2 son auga. O concello ten unha densidade de poboaci\u00f3n de 43,11 hab./km\u00b2.\nO concello \u00e9 uniling\u00fce en fin\u00e9s."}
{"id": "409693", "revid": "89787", "url": "https://gl.wikipedia.org/wiki?curid=409693", "title": "Lata Mangeshkar", "text": "Lata Mangeshkar (), nada en Indore o 28 de setembro de 1929 e finada en Mumbai o 6 de febreiro de 2022, foi unha cantante india, co\u00f1ecida como dobradora musical nos filmes de Bollywood. Era a irm\u00e1 m\u00e1is vella dos tam\u00e9n cantantes Asha Bhosle, Hridaynath Mangeshkar, Usha Mangeshkar e Meena Khadikar.\nTraxectoria.\nAdestrada dende os cinco anos de idade polo seu pai, o cantante cl\u00e1sico Deenanath Mangeshkar, iniciou a s\u00faa carreira en 1942. Tras sete d\u00e9cadas de carreira, cantou en m\u00e1is de mil filmes en preto de vinte linguas da India, principalmente hindi e marathi. Por interpretar canci\u00f3ns tam\u00e9n en bengal\u00ed e urd\u00fa \u00e9 extremamente popular en Bangladesh e Paquist\u00e1n. \u00c9 c\u00e9lebre a an\u00e9cdota sobre un xeneral paquistan\u00ed que, durante un acto diplom\u00e1tico con representantes indios, bromeou dicindo que estar\u00eda disposto a entregar os territorios en litixio de Azad Caxemira en troco de Lata.\nRecibiu as m\u00e1is altas condecoraci\u00f3ns art\u00edsticas indias, entre elas o premio Bharat Ratna, e apareceu no \"Libro Guinness dos R\u00e9cords\" dende 1974 a 1991 como a cantante m\u00e1is gravada do mundo.\nAdemais de produtora dos filmes \"Vaadal\" (1953), \"Jhaanjhar\" (1953), \"Kanchan\" (1955) e \"Lekin\" (1990), tam\u00e9n exerceu ocasionalmente como directora musical. A finais da d\u00e9cada de 1960 compuxo a m\u00fasica de varios filmes en marathi co pseud\u00f3nimo Anand Ghan.\nInfluencia.\nFreddie Mercury, fundador e voz principal da banda Queen, mencionouna como unha das s\u00faas grandes influencias. O produtor Dr Dre tivo que pagar 2 mill\u00f3ns de d\u00f3lares a Lata Mangeshkar pola utilizaci\u00f3n en 2002 dun extracto da canci\u00f3n \"Kaliyon Ka Chaman Thoda Resham Lagta Hai\" (do filme \"Jyoti\") na canci\u00f3n \"Addictive\" de Shari Watson."}
{"id": "409694", "revid": "1131", "url": "https://gl.wikipedia.org/wiki?curid=409694", "title": "Aeroporto de Victoria", "text": "O aeroporto internacional de Victoria \u00e9 un aeroporto canadense que serve a Victoria, Columbia Brit\u00e1nica. Est\u00e1 situado a 22 quil\u00f3metros ao norte da cidade, na pen\u00ednsula de Saanich, coa meirande parte das s\u00faas instalaci\u00f3ns en North Saanich, \u00e9 uha pequena parte en Sidney. O aeroporto est\u00e1 operado pola Victoria Airport Authority.\nNo ano 2017 usaron o aeroporto un total de 1 934 842 pasaxeiros e tivo 135 708 movementos de avi\u00f3ns sendo o d\u00e9cimo aeroporto m\u00e1is concorrido do Canad\u00e1 en termos de pasaxe. Na Columbia Brit\u00e1nica foi o segundo aeroporto m\u00e1is concorrido en termos de pasaxeiros e movementos."}
{"id": "409696", "revid": "1131", "url": "https://gl.wikipedia.org/wiki?curid=409696", "title": "Aeroporto de Kelowna", "text": "O aeroporto internacional de Kelowna \u00e9 un aeroporto canadense situado a 11,5 quil\u00f3metros ao nord\u00e9s da cidade de Kelowna, na Columbia Brit\u00e1nica. Opera servizos regulares a Vancouver, Toronto, Calgary, Edmonton, Victoria e Seattle, e servizos estacionais a Canc\u00fan, Puerto Vallarta, Los Cabos e Phoenix. No ano 2017 usaron o aeroporto un total de 1 893 470 pasaxeiros."}
{"id": "409697", "revid": "1131", "url": "https://gl.wikipedia.org/wiki?curid=409697", "title": "Aeroporto de San Xo\u00e1n de Terra Nova", "text": "O aeroporto internacional de San Xo\u00e1n \u00e9 un aeroporto en Terra Nova e Labrador, Canad\u00e1. Est\u00e1 situado no norte de San Xo\u00e1n de Terra Nova, servindo a s\u00faa \u00e1rea metropolitana e a pen\u00ednsula de Avalon. Est\u00e1 operado pola St. John's International Airport Authority Inc."}
{"id": "409698", "revid": "25871", "url": "https://gl.wikipedia.org/wiki?curid=409698", "title": "Pyongyang (banda dese\u00f1ada)", "text": "Pyongyang\u00a0\u00e9 unha novela de banda dese\u00f1ada autobiogr\u00e1fica do escritor canadense Guy Delisle, na que describe a s\u00faa estancia en Pyongyang, a capital de Corea do Norte.\nEn 2018 foi traducido ao galego por Bel\u00e9n Pout\u00f3n e publicado pola editorial Rinoceronte.\nArgumento.\nDelisle viaxa a Corea do Norte, un pa\u00eds moi pechado aos estranxeiros, para supervisar a externalizaci\u00f3n de series de animaci\u00f3n producidas en Occidente. O libro pres\u00e9ntase como unha serie de an\u00e9cdotas e reflexi\u00f3ns que compo\u00f1en un retrato dun dos pa\u00edses m\u00e1is herm\u00e9ticos do mundo."}
{"id": "409699", "revid": "1131", "url": "https://gl.wikipedia.org/wiki?curid=409699", "title": "Pra\u00e7a dos Restauradores", "text": "A Pra\u00e7a dos Restauradores \u00e9 unha praza da cidade de Lisboa, en Portugal. Conmemora a liberaci\u00f3n do pa\u00eds do dominio espa\u00f1ol no ano 1640.\nA s\u00faa caracter\u00edstica m\u00e1is representativa \u00e9 o Monumento dos Restauradores, un obelisco no centro da praza. As figuras de bronce e ouro do pedestal representan a Vitoria, cunha palma e unha coroa, e a Liberdade. Os nomes e datas que est\u00e1n gravados \u00f3s lados do obelisco son os das batallas da Guerra de Restauraci\u00f3n. O proxecto do monumento \u00e9 autor\u00eda de Ant\u00f3nio Tom\u00e1s da Fonseca, e as estatuas aleg\u00f3ricas (Liberdade e Vitoria), de Sim\u00f5es de Almeida e Alberto Nunes."}
{"id": "409701", "revid": "5863", "url": "https://gl.wikipedia.org/wiki?curid=409701", "title": "Adolfo Lahorra y Tello", "text": ""}
{"id": "409702", "revid": "5863", "url": "https://gl.wikipedia.org/wiki?curid=409702", "title": "Adolfo Lahorra e Tello", "text": ""}
{"id": "409703", "revid": "54334", "url": "https://gl.wikipedia.org/wiki?curid=409703", "title": "Igrexa de Endre", "text": "A igrexa de Endre (sueco: \"Endre kyrka\") \u00e9 unha igrexa medieval luterana en Endre, na illa sueca de Gotland, pertencente \u00e1 diocese de Visby.\nHistoria e arquitectura.\nA presente igrexa estivo precedida por unha anterior de estilo rom\u00e1nico. Desa primeira igrexa s\u00f3 se conserva a torre, constru\u00edda no s\u00e9culo XII e elevada no XIV. Un feixe de esculturas de pedra tam\u00e9n foron reusadas no actual edificio, como por exemplo unha escultura dun drag\u00f3n e outra dun le\u00f3n, que agora se atopan no muro da fachada sur da igrexa. O resto do edificio data do s\u00e9culo XIII (o coro e a sancrist\u00eda) e de principios do XIV (a nave). A igrexa est\u00e1 constru\u00edda con rocha calcaria.\nAdemais das mencionadas esculturas rom\u00e1nicas, o exterior da igrexa tam\u00e9n est\u00e1 adornada con portais esculpidos, tanto de estilo rom\u00e1nico como g\u00f3tico.\nInternamente a igrexa est\u00e1 decorada con frescos realizados polo artista co\u00f1ecido como Passionsm\u00e4staren a mediados do s\u00e9culo XV. Os frescos foron descubertos durante unha renovaci\u00f3n en 1915. A igrexa tam\u00e9n conserva varios paneis das vidreiras medievais. O retablo tam\u00e9n \u00e9 medieval, de finais do s\u00e9culo XIV, ao iguual que o sagrario. A cruz triunfal data de ao redor do ano 1300, e a p\u00eda bautismal, posiblemente feita polo artista Hegvald, \u00e9 unha peza rom\u00e1nica do s\u00e9culo XII ricamente decorada.\nA igrexa at\u00f3pase nun cemiterio que est\u00e1 rodeado por unha muralla baixa de pedra calcaria, na cal a\u00ednda sobrevive unha \"lychgate\" medieval."}
{"id": "409705", "revid": "89787", "url": "https://gl.wikipedia.org/wiki?curid=409705", "title": "Acenocumarol", "text": "O acenocumarol \u00e9 un anticoagulante, similar \u00e1 warfarina, cuxo mecanismo de acci\u00f3n \u00e9 ser un antagonista da vitamina K. \u00c9 un derivado da cumarina comercializado co nome de Sintrom\u00ae ou Sinthrome\u00ae.\nPresenta unha vida media breve (de 10 a 24 horas). A s\u00faa dose de sost\u00e9n \u00e9 de 1 a 8\u00a0mg/d\u00eda.\nMonitorizaci\u00f3n e seguimento do tratamento.\nDebido \u00e1 variabilidade e a complexidade do sangue, as doses e a concentraci\u00f3n de acenocumarol est\u00e1n directamente relacionadas coa viscosidade e a composici\u00f3n do sangue, plaquetas e factores de coagulaci\u00f3n entre outros.\nEn consecuencia, debe haber un control moi exhaustivo porque hai unha marxe terap\u00e9utica moi estreita. \u00c9 imprescindible e necesario un control diario do paciente para adecuar o f\u00e1rmaco \u00e1s necesidades do paciente.\nA experiencia no tratamento fixo que, ao estabilizarse o INR no valor requirido, os controis poidan espazarse varios d\u00edas e mesmo 3 ou 4 semanas."}
{"id": "409706", "revid": "27155", "url": "https://gl.wikipedia.org/wiki?curid=409706", "title": "Acenocoumarol", "text": ""}
{"id": "409707", "revid": "27155", "url": "https://gl.wikipedia.org/wiki?curid=409707", "title": "Sintrom", "text": ""}
{"id": "409708", "revid": "27155", "url": "https://gl.wikipedia.org/wiki?curid=409708", "title": "Sinthrome", "text": ""}
{"id": "409711", "revid": "85894", "url": "https://gl.wikipedia.org/wiki?curid=409711", "title": "Conraua goliath", "text": "A Conraua goliath \u00e9 unha especie de anfibio anuro da familia Conrauidae. \nEst\u00e1 situado no suroeste do Camer\u00fan e na Guinea Ecuatorial continental. Alcanza os 33 cent\u00edmetros do foci\u00f1o ata o cloaca e coas pernas estiradas chegan a 80 cm, pode saltar 3 m nun s\u00f3 salto, e pesa uns 3 kg, o que o converte no anuro m\u00e1is grande do mundo e ten a peculiaridade de ser reproductivo de 10.000 ovos en toda a s\u00faa vida.\nEst\u00e1 ameazada de extinci\u00f3n debido \u00e1 perda do seu h\u00e1bitat natural. "}
{"id": "409716", "revid": "23204", "url": "https://gl.wikipedia.org/wiki?curid=409716", "title": "Imperio Khmer", "text": "O Imperio khmer (en , ) ou Imperio de Angkor foi un poderoso reino cuxo territorio central corresponde co que hoxe en d\u00eda \u00e9 o Reino de Camboxa no sueste asi\u00e1tico, pero que tam\u00e9n comprend\u00eda os territorios dos modernos pa\u00edses de Tailandia, Laos, Vietnam, parte de Birmania e Malaisia. O imperio xurdiu como unha escisi\u00f3n dos reinos de Chenl\u00e1 e Fun\u00e1n e tivo como centro a Cidade Sacra de Angkor, hoxe cidade de Siem Riep, \u00f3 norte do lago Sap. O seu esplendor e a enorme riqueza arqueol\u00f3xica e cultural son a inspiraci\u00f3n nacional dos seus directos descendentes, a maior\u00eda deles khmer\u00a0presentes sobre todo en Camboxa, pero en maior ou menor medida nos pa\u00edses circundantes tam\u00e9n.\nHistoria.\nFormaci\u00f3n e crecemento.\nA x\u00e9nese do que ser\u00eda o poderoso Imperio khmer dar\u00edase xa dende o s\u00e9culo I coa presenza de elementos culturais, militares e relixiosos da India. At\u00e9 o s\u00e9culo VII, o territorio do sueste asi\u00e1tico organizar\u00edase politicamente en tribos das cales xurdir\u00edan dous misteriosos reinos que a\u00ednda constit\u00faen unha inc\u00f3gnita para a historia e a arqueolox\u00eda: Chenl\u00e1 e Fun\u00e1n. A invasi\u00f3n que fixo Indonesia durante o s\u00e9culo VII\u00a0\u00f3\u00a0sueste asi\u00e1tico ser\u00eda motivo de unidade pol\u00edtica definitiva despois da independencia liderada polo carism\u00e1tico descendente de Kambu Svayambhuva, fundador da cultura khmer: Jayavarman II, o deus-rei. \nSegundo un monumento conmemorativo nas ru\u00ednas de Sdok Kok Thom de 1052, a 25 km de Sisofon, Jayavarman II fundou catro capitais, sendo estas as cidades de Indrapura, no delta do r\u00edo Mekong; Hariharalaya (hoxe en d\u00eda Roluos), na chaira de Angkor; Amarendrapura, na zona do templo-monta\u00f1a de Ak Yum, actualmente recuberta en gran parte polo barai occidental; e Mahendrapura, no macizo monta\u00f1oso de Phnom Kulen. As\u00ed, unificou Camboxa e celebrou a s\u00faa coroaci\u00f3n no ano 802, nun rito sacro realizado polo \"br\u00e1hmana\" Shivakaivalya na monta\u00f1a de Phnom Kulen, que o declarou rei sobre todos os outros monarcas e \u00e1rbitro absoluto de todo o reino, co poder conferido por Shiva."}
{"id": "409719", "revid": "23204", "url": "https://gl.wikipedia.org/wiki?curid=409719", "title": "Provincia de Siem Reap", "text": "A provincia de Siem Riep (en ) \u00e9 unha provincia do Reino de Camboxa localizada no noroeste do pa\u00eds e cuxa capital \u00e9 a Cidade de Siem Reap. A traduci\u00f3n do nome \u00e9: Siem ref\u00edrese a \"siam\"\u00e9s, de Siam, \u00e9 dicir, tailand\u00e9s e \"Reap\" trad\u00facese como \"ca\u00edda, derrota\", \u00e9 dicir, \"A derrota dos tailandeses\".\nXeograf\u00eda.\nA provincia conta cun aeroporto que a comunica co Aeroporto Internacional de Pochengton en Phnom Penh e co Aeroporto Internacional de Bangkok. Forma parte da chaira camboxana e o seu sur est\u00e1 bordeado polo lago Sap, unha importante reserva en pesca e fauna acu\u00e1tica. A provincia \u00e9 ademais rica nun complexo arqueol\u00f3xico que se conecta por todo o seu territorio e que \u00e9 a principal atracci\u00f3n. Ten unha superficie de 10.299 km\u00b2, que en termos de extensi\u00f3n \u00e9 similar \u00e1 do L\u00edbano."}
{"id": "409721", "revid": "25871", "url": "https://gl.wikipedia.org/wiki?curid=409721", "title": "Arquitectura khmer", "text": "A\u00a0arquitectura khmer \u00e9 un estilo de arquitectura t\u00edpica de hindu\u00edstas da India, de car\u00e1cter relixioso. Un dos lugares no mundo que cont\u00e9n este estilo \u00e9 a rexi\u00f3n de\u00a0Angkor, en Camboxa, que se desenvolveu especialmente durante o per\u00edodo de\u00a0Angkor.\nEste per\u00edodo comezou probablemente no ano 802, cando o fundador do\u00a0Imperio Khmer, Jayavarman II foi autoproclamar \"chakravartin\" (monarca universal) e declarou a independencia de Xava. O per\u00edodo rematou no ano 1431, cando os\u00a0tailandeses\u00a0de\u00a0Ayutthaya\u00a0saquearon Angkor e fixeron que a elite khmer emigrase a\u00a0Phnom Penh.\nA arquitectura de Angkor ten estruturas, elementos e motivos caracter\u00edsticos. Xa que diferentes estilos arquitect\u00f3nicos foron pasando durante o per\u00edodo angkoriano, non todas estas caracter\u00edsticas son as mesmas durante o per\u00edodo. Os estudosos te\u00f1en usado a presenza ou ausencia destas caracter\u00edsticas para datar os restos arqueol\u00f3xicos."}
{"id": "409722", "revid": "23204", "url": "https://gl.wikipedia.org/wiki?curid=409722", "title": "Arquitectura de Camboxa", "text": ""}
{"id": "409723", "revid": "23204", "url": "https://gl.wikipedia.org/wiki?curid=409723", "title": "Cami\u00f1os do Inca", "text": "Os Cami\u00f1os do Inca\u00a0(en quechua, \"Qhapaq \u00d1an\", que quere dicir: \"cami\u00f1o do rei\" ou \"do poderoso\" ou \"cami\u00f1o do Inca\") foi un sistema de cami\u00f1os de enormes distancias na civilizaci\u00f3n incaica que vinculaba as cidades importantes da costa e da serra. Estruturouse con base en dous eixos lonxitudinais: do sector da cordilleira e do chairo costeiro. Este sistema dos incas non foi sen\u00f3n un bimilenario legado preincaico, potenciado durante o Imperio Inca, tanto para a totalidade desa organizaci\u00f3n de rutas, que superaban os 30\u00a0000 quil\u00f3metros, como para o cami\u00f1o principal (de aproximadamente 5200\u00a0km de lonxitude). Todos estes cami\u00f1os atop\u00e1banse conectados a\u00a0Cuzco, a capital do Tahuantinsuyo ou Imperio incaico, e facilitaban a s\u00faa comunicaci\u00f3n cos distintos pobos anexados no marco do proceso expansivo inca e, \u00f3 mesmo tempo, constitu\u00edan un efectivo medio de integraci\u00f3n pol\u00edtico\u2013administrativa, socioecon\u00f3mica e cultural. Dado que o Qhapaq \u00d1an interconectaba localidades tan distantes como Quito, Cuzco e Tucum\u00e1n, os conquistadores espa\u00f1ois empreg\u00e1rono durante o s\u00e9culo XVI para invadir o\u00a0Per\u00fa, Bolivia, Chile e as pampas da cordilleira arxentina.\nO famoso \u00abCami\u00f1o do Inca\u00bb, que une a cidade de Cuzco co sitio arqueol\u00f3xico de Machu Picchu, \u00e9 s\u00f3 unha parte m\u00ednima e intrarrexional da xigantesca rede de cami\u00f1os incas."}
{"id": "409724", "revid": "23204", "url": "https://gl.wikipedia.org/wiki?curid=409724", "title": "Qhapaq \u00d1an", "text": ""}
{"id": "409725", "revid": "23204", "url": "https://gl.wikipedia.org/wiki?curid=409725", "title": "Cami\u00f1os Incas", "text": ""}
{"id": "409729", "revid": "5312", "url": "https://gl.wikipedia.org/wiki?curid=409729", "title": "Fortaleza (arquitectura militar)", "text": "Unha fortaleza ou forte \u00e9 un tipo de fortificaci\u00f3n de car\u00e1cter permanente dese\u00f1ada para a defensa en tempos de guerra e como base militar. O termo deriva do lat\u00edn \"fortis\" (\"forte\") igual que fortificaci\u00f3n.\nA diferenza doutras fortificaci\u00f3ns que complementan as funci\u00f3ns dunha construci\u00f3n (castelos como protecci\u00f3n da residencia feudal, ou igrexas fortificadas per ter un lugar de abrigo da comunidade), as fortalezas te\u00f1en unha marcada funci\u00f3n militar \u00f3 servir como base permanente dun destacamento militar.\nPor outra banda, cando se fala de fortaleza, ent\u00e9ndese como un lugar inexpugnable e inaccesible coa tecnolox\u00eda militar do momento. Iso fai que un campamento romano, o un castelo medieval fosen considerados fortalezas no seu tempo e perdesen esta consideraci\u00f3n cando a tecnolox\u00eda militar evoluciona."}
{"id": "409730", "revid": "1131", "url": "https://gl.wikipedia.org/wiki?curid=409730", "title": "Estrogenuinas", "text": "Estrogenuinas \u00e9 un grupo musical de riot grrrl creado en Salamanca en 2011. Os seus membros son \u00c1ngela \u00c1lvarez, Carolina \u00c1lvarez e Paula De Rufino.\nTraxectoria.\nO grupo foi creado en 2011 por \u00c1ngela \u00c1lvarez (voz e guitarra), Carolina \u00c1lvarez (baixo e coros), Mar\u00eda G\u00f3mez (guitarra e coros) e Rebeca Serrada (bater\u00eda). En 2013 editaron o seu primeiro disco, \"De Guijuelo a Wisconsin\", gravado nos estudios Arcane Planet de Salamanca e autoeditado. En 2014 Mar\u00eda e Rebeca deixaron o grupo, e substitu\u00edunas Elena Nieto, que xa tocara en SPPPACE. En 2017 publicaron \"Sonido Chirll-Out\", gravado por Javier Nieto nos estudios Dobro de Valladolid, e producido por Javier Vielba de Arizona Baby. A bater\u00eda foi gravada por Dar\u00edo Dagomsa, posto que Elena estaba traballando en Alema\u00f1a.\nAs s\u00faas letras caracter\u00edzanse polo humor, a s\u00e1tira e os xogos de palabras."}
{"id": "409731", "revid": "1888", "url": "https://gl.wikipedia.org/wiki?curid=409731", "title": "Manuel Salgado Biempica", "text": "Manuel Salgado Biempica, nado en Lobeira e finado en Tui o 26 de outubro de 1932, foi un militar e escritor galego.\nTraxectoria.\nFillo de Constantino Salgado Monasterio. Comandante de Infanter\u00eda, ao comezo da ditadura de Primo de Rivera foi delegado gobernativo de Monforte de Lemos. Irm\u00e1n de Arturo Salgado Biempica, subdirector de CAMPSA, foi delegado do Monopolio de Petr\u00f3leos da provincia da Coru\u00f1a en 1927. Instalado en Tui, foi o primeiro presidente do Tennis Club. Finou en Tui o 26 de outubro de 1932.\nVida persoal.\nCasou con Mar\u00eda de los Dolores Pe\u00f1arredonda."}
{"id": "409733", "revid": "89787", "url": "https://gl.wikipedia.org/wiki?curid=409733", "title": "Pakistan International Airlines", "text": "Pakistan International Airlines (urd\u00fa: \u067e\u0627\u06a9\u0633\u062a\u0627\u0646 \u0627\u0646\u0679\u0631\u0646\u06cc\u0634\u0646\u0644 \u0627\u06cc\u0626\u0631 \u0644\u0627\u0626\u0646\u0632\u202c\u200e), comunmente referida coa abreviaci\u00f3n PIA (urd\u00fa: \u067e\u06cc\u200c\u0622\u0626\u06cc\u200c\u0627\u06d2\u202c\u200e), \u00e9 a aeroli\u00f1a nacional de Paquist\u00e1n. O seu principal centro de conexi\u00f3ns est\u00e1 en Karachi e ten centros de conexi\u00f3ns secundarios en Lahore e Islamabad.\nA aeroli\u00f1a fundouse o 23 de outubro de 1946 como Orient Airways, inicialmente estivo baseada en Calcuta, na India Brit\u00e1nica, antes de pasar as s\u00faas operaci\u00f3ns a Paquist\u00e1n, que acababa de independizarse, en 1947. No ano 1955 foi nacionalizada e renomeada Pakistan International Airlines. Ese mesmo ano iniciou os seus servizos internacionais cara Londres e Roma. PIA foi a primeira aeroli\u00f1a asi\u00e1tica en operar o Lockheed Super Constellation, e foi a primeira compa\u00f1\u00eda non comunista en voar a China. PIA foi a segunda aeroli\u00f1a asi\u00e1tica en introducir o Boeing 707. No ano 2004 converteuse no cliente de lanzamento do Boeing 777-200LR.\nPIA \u00e9 a aeroli\u00f1a m\u00e1is grande do pa\u00eds e opera unha frota de m\u00e1is de 30 avi\u00f3ns. A compa\u00f1\u00eda opera voos regulares a 22 destinos dom\u00e9sticos e 28 internacionais en Asia, Europa, Oriente Medio e Norteam\u00e9rica.\nFrota.\nEn decembro de 2017 a frota de Pakistan International Airlines est\u00e1 formada polos seguintes avi\u00f3ns:"}
{"id": "409734", "revid": "5863", "url": "https://gl.wikipedia.org/wiki?curid=409734", "title": "Manuel Salgado", "text": "Co nome de Manuel Salgado podemos referirnos a:"}
{"id": "409735", "revid": "23204", "url": "https://gl.wikipedia.org/wiki?curid=409735", "title": "Cidadela", "text": "Unha cidadela \u00e9 un n\u00facleo fortificado dunha vila ou cidade. Pode ser unha fortaleza, un\u00a0castelo\u00a0ou un centro fortalecido. O termo \u00e9 un diminutivo de \"cidade\" e quere dicir \"pequena cidade\", e \u00e9 chamado as\u00ed por ser unha parte pequena da cidade onde est\u00e1 o n\u00facleo defensivo. A antiga\u00a0Esparta\u00a0tivo unha cidadela \u00f3 igual que moitos outras cidades gregas.\nNunha\u00a0fortificaci\u00f3n con basti\u00f3ns, a cidadela \u00e9 a parte m\u00e1is forte do sistema, \u00e1s veces ben dentro das paredes exteriores e baluartes. Por\u00e9n, a\u00a0mi\u00fado forman parte do muro exterior por raz\u00f3ns econ\u00f3micas. \u00c9 considerada a \u00faltima li\u00f1a de defensa, xa que o inimigo debe crebar os outros sistemas defensivos para chegar a ela. Unha cidadela \u00e9 tam\u00e9n un termo para chamarlle \u00e1 terceira parte dun castelo medieval, con paredes m\u00e1is altas que o resto."}
{"id": "409736", "revid": "1131", "url": "https://gl.wikipedia.org/wiki?curid=409736", "title": "Aeroporto de Kalibo", "text": "O aeroporto internacional de Kalibo \u00e9 un aeroporto que serve \u00e1 \u00e1rea metropolitana de Kalibo, a capital da provincia filipina de Aklan, e un dos dous que serve a Boracay, sendo o outro o aeroporto Godofredo P. Ramos. \u00c9 un dos aeroportos finilpinos que m\u00e1is r\u00e1pido medra en termos de tr\u00e1fico de pasaxeiros, aumentando un 50% no ano 2010 e sendo o segundo cunha maior oferta de asentos en 2014,aunmentado un 20%. O aeroporto est\u00e1 situado a 2 quil\u00f3metros ao leste de Kalibo e a 68 do porto de Caticlan."}
{"id": "409737", "revid": "1131", "url": "https://gl.wikipedia.org/wiki?curid=409737", "title": "Aeroporto de Puerto Princesa", "text": "O aeroporto internacional de Puerto Princesa \u00e9 un aeroporto filipino que serve a Puerto Princesa, situado na provinacia filipina de Palawan. O aeroporto \u00e9 a principal porta de entrada ao Parque Nacional do r\u00edo subterr\u00e1neo de Puerto Princesa, Patrimonio da Humanidade."}
{"id": "409738", "revid": "54334", "url": "https://gl.wikipedia.org/wiki?curid=409738", "title": "Igrexa de B\u00e4l", "text": "A igrexa de B\u00e4l (sueco: \"B\u00e4ls kyrka\") \u00e9 unha igrexa medieval luterana en B\u00e4l, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa actual foi constru\u00edda durante a primeira metade do s\u00e9culo XIII e substitu\u00edu a unha igrexa de pedra anterior da cal se conservan fragmentos no muro entre o coro e a nave. Do presente edificio, o coro \u00e9 a parte m\u00e1is antiga, coa nave e a torre constru\u00eddas sucesivamente. Dende o s\u00e9culo XIII ata o XV engad\u00edronselle pinturas. Por algunha raz\u00f3n a torre nunca se rematou e non alcanzou a altura prevista orixinalmente.\nA igrexa ten dous portais na fachada sur, un que conduce ao coro, e outra m\u00e1is grande na nave. O m\u00e1is pequeno \u00e9 o m\u00e1is antigo e \u00e9 de estilo rom\u00e1nico, mentres que o principal \u00e9 g\u00f3tico e est\u00e1 m\u00e1is decorado. Ademais, hai unha entrada na fachada norte. As aperturas das fiestras son todas orixinais e non foron ampliadas en s\u00e9culos posteriores.\nNo interior a igrexa est\u00e1 decorada con frescos descubertos a comezos do s\u00e9culo XXI. Estes representan a Paix\u00f3n de Cristo e escenas da Biblia. A igrexa ten varios obxectos medievais: unha cruz triunfal de finais do s\u00e9culo XIII, unha p\u00eda bautismal dese mesmo s\u00e9culo, e unha escultura de madeira que representa \u00e1 Virxe Mar\u00eda. O retablo \u00e9 barroco, realizado en 1664, e o p\u00falpito \u00e9 de 1744.\nA igrexa foi restaurada en 1965-66, e novamente a comezos dos anos 2000."}
{"id": "409740", "revid": "7523", "url": "https://gl.wikipedia.org/wiki?curid=409740", "title": "Sporting CP", "text": ""}
{"id": "409742", "revid": "23204", "url": "https://gl.wikipedia.org/wiki?curid=409742", "title": "Liga de Campi\u00f3ns da UEFA 2017-18", "text": "A Liga de Campi\u00f3ns da UEFA 2017\u201318 foi a 63.\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nA final xogouse no Estadio Ol\u00edmpico de K\u00ediv, Ucra\u00edna.\nRoldas previas.\nPrimeira rolda.\nO sorteo tivo lugar 19 de xu\u00f1o de 2017. A ida das eliminatorias disputouse o 27 e 28 de xu\u00f1o, mentres que a volta xogouse o 4 de xullo de 2017.\nSegunda rolda.\nOs partidos de ida xog\u00e1ronse o 11, 12 e 14 de xullo, e os de volta o 18 e o 19 de xullo de 2017.\nTerceira rolda.\nA terceira rolda div\u00eddese en d\u00faas secci\u00f3ns: unha para campi\u00f3ns de liga e outra para non campi\u00f3ns. Os equipos perdedores pasaron \u00e1 rolda de playoff da UEFA Europa League 2017-18. Os partidos de ida xog\u00e1ronse o 25 e 26 de xullo, e os de volta o 1 e 2 de agosto de 2017.\n!colspan=6|Ruta de campi\u00f3ns\n!colspan=6|Ruta de non campi\u00f3ns\nRolda de play-off.\nA rolda de play-off div\u00eddese en d\u00faas secci\u00f3ns: unha para campi\u00f3ns de liga e outra para non campi\u00f3ns. Os equipos perdedores pasaron \u00e1 fase de grupos da UEFA Europa League 2017-18. Os partidos de ida xog\u00e1ronse o 15 e 16 de agosto, e os de volta o 22 e 23 de agosto de 2017.\n!colspan=6|Ruta de campi\u00f3ns\n!colspan=6|Ruta de non campi\u00f3ns\nEliminatorias.\nOitavos de final.\nOs partidos de ida xog\u00e1ronse o 13, 14, 20 e 21 de febreiro, e os de volta o 6, 7, 13 e 14 de marzo de 2018.\nCuartos de final.\nOs partidos de ida xog\u00e1ronse o 3 e 4 de abril, e os volta o 10 e 11 de abril de 2018.\nSemifinais.\nOs partidos de ida xog\u00e1ronse o 24 e 25 de abril, e os de volta o 1 e 2 de maio de 2018.\nEstat\u00edsticas.\nNas estat\u00edsticas non se te\u00f1en en conta as roldas previas.\nEquipo da tempada.\nA UEFA seleccionou os seguintes 18 xogadores para formar parte do mellor equipo do torneo."}
{"id": "409743", "revid": "23204", "url": "https://gl.wikipedia.org/wiki?curid=409743", "title": "Baixo a lei do terror", "text": "Baixo a lei do terror (en ) \u00e9 un filme de 1997 dirixido por Albert Pyun. Est\u00e1 protagonizado por Linden Ashby, Rutger Hauer e Andrew Divoff.\nEstreouse en galego o 18 de maio de 2001 a trav\u00e9s da TVG."}
{"id": "409744", "revid": "23204", "url": "https://gl.wikipedia.org/wiki?curid=409744", "title": "Mozart and the Whale", "text": "Mozart and the Whale (estreado como Crazy in Love nalgunhas partes de Europa) \u00e9 un filme de comedia rom\u00e1ntica de 2005 dirixido por Petter N\u00e6ss. Est\u00e1 protagonizado por Josh Hartnett e Radha Mitchell.\nO filme conta a historia de dous mozos coa s\u00edndrome de Asperger. A personaxe de Donald (Josh Hartnett) dirixe un pequeno grupo de autoaxuda de persoas con espectro autista, no que entra Isabelle (Radha Mitchell). \"Mozart and the Whale\" \u00e9 unha historia ficticia, pero as personaxes est\u00e1n vagamente baseados na relaci\u00f3n real de Jerry Newport e Mary Meinel (hoxe Mary Newport)."}
{"id": "409747", "revid": "1888", "url": "https://gl.wikipedia.org/wiki?curid=409747", "title": "Xo\u00e1n Manuel Rodr\u00edguez de Cea", "text": ""}
{"id": "409749", "revid": "1888", "url": "https://gl.wikipedia.org/wiki?curid=409749", "title": "Xos\u00e9 Rodr\u00edguez Carracido", "text": ""}
{"id": "409750", "revid": "1888", "url": "https://gl.wikipedia.org/wiki?curid=409750", "title": "Xos\u00e9 Mar\u00eda Rodr\u00edguez Barreiro", "text": ""}
{"id": "409751", "revid": "1888", "url": "https://gl.wikipedia.org/wiki?curid=409751", "title": "Xos\u00e9 Mar\u00eda Rivero de Aguilar Otero", "text": ""}
{"id": "409752", "revid": "1888", "url": "https://gl.wikipedia.org/wiki?curid=409752", "title": "Manuel Rivas Barros", "text": ""}
{"id": "409753", "revid": "1888", "url": "https://gl.wikipedia.org/wiki?curid=409753", "title": "Xos\u00e9 Henrique Rivadulla Conde", "text": ""}
{"id": "409754", "revid": "23204", "url": "https://gl.wikipedia.org/wiki?curid=409754", "title": "Puerperio", "text": "Na fisiolox\u00eda humana, o puerperio \u00e9 o per\u00edodo que inmediatamente segue \u00f3\u00a0parto e que se estende o tempo necesario (normalmente 6-8 semanas, ou 40 d\u00edas) para que o corpo materno \u2014inclu\u00edndo as hormonas e o aparello reprodutor feminino\u2014 volvan \u00e1s condici\u00f3ns prexestacionais, minorando as caracter\u00edsticas adquiridas durante o embarazo. No puerperio, tam\u00e9n se incl\u00fae o per\u00edodo das primeiras 24 horas despois do parto, que recibe o nome de posparto inmediato.\nSe os fen\u00f3menos se suceden naturalmente e sen alteraci\u00f3ns, o puerperio ser\u00e1 normal ou fisiol\u00f3xico, en caso contrario ser\u00e1 irregular ou patol\u00f3xico. Tr\u00e1tase dun per\u00edodo moi importante, xa que \u00e9 o tempo de aparici\u00f3n dos factores que encabezan as causas de mortalidade materna, como as hemorraxias posparto, entre outras. Por iso, durante o puerperio ad\u00f3itase ter controlados os par\u00e1metros vitais e a perda de sangue maternos.\nO enfoque principal do coidado durante o puerperio \u00e9 asegurar que a nai estea saudable e en condici\u00f3ns de coidar do seu meni\u00f1o, equipada coa informaci\u00f3n que requira para a lactaci\u00f3n materna, a s\u00faa sa\u00fade reprodutiva, planificaci\u00f3n familiar e os axustes relacionados \u00e1 s\u00faa vida.\nDurante este per\u00edodo de transici\u00f3n biol\u00f3xica, o acabado de nacer\u00a0pasa \u00e1 s\u00faa vez por un estado de adaptaci\u00f3n extrauterina, unha das transici\u00f3ns fisiol\u00f3xicas de maior repercusi\u00f3n at\u00e9 a morte."}
{"id": "409755", "revid": "1888", "url": "https://gl.wikipedia.org/wiki?curid=409755", "title": "Xos\u00e9 Riestra L\u00f3pez", "text": ""}
{"id": "409756", "revid": "1888", "url": "https://gl.wikipedia.org/wiki?curid=409756", "title": "Aurelio Ribalta Copete", "text": ""}
{"id": "409757", "revid": "25871", "url": "https://gl.wikipedia.org/wiki?curid=409757", "title": "Obras de Michelangelo", "text": ""}
{"id": "409758", "revid": "89787", "url": "https://gl.wikipedia.org/wiki?curid=409758", "title": "Mastite", "text": "A mastite ou mamite\u00a0\u00e9 un termo m\u00e9dico que se refire \u00e1 inflamaci\u00f3n da gl\u00e1ndula mamaria de primates e a ubre noutros mam\u00edferos. D\u00e1se por unha obstruci\u00f3n dos condutos do leite. A mastite pode ser chamado tam\u00e9n absceso subareolar, ectasia ductal, inflamaci\u00f3n periductal ou doenza de Zuska. Denom\u00ednase mastite puerperal cando ocorre en nais lactantes e non-puerperal no resto dos casos. A mastite raramente ocorre en homes ou animais machos. Pola s\u00faa similitude cos s\u00edntomas do cancro de mama, d\u00e9bese exclu\u00edr un para o diagn\u00f3stico do outro.\nA mastite \u00e9 unha condici\u00f3n adoita en medicina\u00a0veterinario, tomando nese campo, unha definici\u00f3n similar. Xeralmente afecta o gando bovino, causado por unha bacteria, endurecendo as mamilas do animal, do mesmo xeito que a ubre, cortando a subministraci\u00f3n de leite e no seu lugar segregando un l\u00edquido amarelado e oloroso que a maior\u00eda das veces acomp\u00e1\u00f1ase de residuos de sangue. \u00c9 quen de provocar a morte en casos moi severos.\nOs microorganismos m\u00e1is frecuentemente asociados a unha mastite son os estreptococos do grupo B, o \"Staphylococcus aureus\" e especies non tuberculosas do x\u00e9nero \"Mycobacterium\" en humanos e o \"Arcanobacterium pyogenes\" que produce unha mastite bovina transmitida por moscas.\nEpidemiolox\u00eda.\nA mastite ocorre entre o 1 e o 3\u00a0% das mulleres que aleitan \u00f3s seus fillos."}
{"id": "409759", "revid": "1888", "url": "https://gl.wikipedia.org/wiki?curid=409759", "title": "Xos\u00e9 Benito Reza", "text": "Xos\u00e9 Benito Reza Rodr\u00edguez, nado en Celanova o 16 de abril de 1956, \u00e9 un enxe\u00f1eiro de montes e escritor galego.\nTraxectoria.\nEnxe\u00f1eiro de montes pola Universidade Polit\u00e9cnica de Madrid (1980). Foi Director dos Parques Naturais Baixa Limia-Serra do Xur\u00e9s e Invernadoiro (1995-1999) e Director Xeral de Conservaci\u00f3n da Natureza (2005-2009) e como tal promoveu a Lei de Protecci\u00f3n da Paisaxe de Galicia (2008), e declarou as primeiras paisaxes protexidas de Galicia. \u00c9 presidente do Seminario de Estudos Celanovenses, membro da Fundaci\u00f3n Curros Enr\u00edquez e do Grupo hist\u00f3rico arqueol\u00f3xico Larouco e secretario e xu\u00edz honorario da Asociaci\u00f3n de Amigos do Couto Mixto."}
{"id": "409760", "revid": "1888", "url": "https://gl.wikipedia.org/wiki?curid=409760", "title": "Xos\u00e9 Benito Reza Rodr\u00edguez", "text": ""}
{"id": "409761", "revid": "23204", "url": "https://gl.wikipedia.org/wiki?curid=409761", "title": "Mamite", "text": ""}
{"id": "409762", "revid": "1888", "url": "https://gl.wikipedia.org/wiki?curid=409762", "title": "Anxo Adolfo Rei Ballesteros", "text": ""}
{"id": "409763", "revid": "23204", "url": "https://gl.wikipedia.org/wiki?curid=409763", "title": "Doenza conx\u00e9nita", "text": "Unha doenza conx\u00e9nita \u00e9 aquela que se manifesta dende o nacemento, xa sexa producida por un trastorno ocorrido durante o desenvolvemento embrionario, durante o parto, ou como consecuencia dun defecto hereditario. \nAs exposici\u00f3ns a produtos qu\u00edmicos no medio ambiente poden prexudicar a funci\u00f3n reprodutiva humana de moitas maneiras. Os sistemas reprodutivos masculinos e femininos son importantes sistemas de \u00f3rganos, os cales son sensibles a numerosos axentes qu\u00edmicos e f\u00edsicos. A ampla gama de resultados reprodutivos adversos incl\u00fae unha reduci\u00f3n na fertilidade, abortos espont\u00e1neos, baixo peso \u00f3 nacer, malformaci\u00f3ns e deficiencias do desenvolvemento.\nTaxa de ocorrencia.\nRelaci\u00f3n das anomal\u00edas conx\u00e9nitas co sexo.\nMoitos estudos atoparon que a frecuencia de aparici\u00f3n de certas malformaci\u00f3ns conx\u00e9nitas depende do sexo do neno.\nPor exemplo, a estenose pil\u00f3rica ocorre m\u00e1is a mi\u00fado en homes, mentres que a luxaci\u00f3n conx\u00e9nita de cadeira \u00e9 de catro a cinco veces m\u00e1is probable en mulleres. Entre os nenos cun ril, hai aproximadamente o dobre de homes, mentres que entre os nenos con tres riles hai aproximadamente 2,5 veces m\u00e1is mulleres. O mesmo patr\u00f3n obs\u00e9rvase entre os beb\u00e9s cun n\u00famero excesivo de costelas, v\u00e9rtebras, dentes e outros \u00f3rganos que nun proceso de evoluci\u00f3n sufriron reduci\u00f3n, entre eles hai m\u00e1is mulleres. A anencefalia prod\u00facese con aproximadamente o dobre de frecuencia nas mulleres. A cantidade de nenos que nacen con 6 dedos \u00e9 d\u00faas veces maior que a cantidade de nenas.\n\u00d3 redor do 3% dos recentemente nados te\u00f1en unha \"anomal\u00eda f\u00edsica importante\", o que significa unha anomal\u00eda f\u00edsica que ten un significado cosm\u00e9tico ou funcional. As anomal\u00edas conx\u00e9nitas f\u00edsicas son a principal causa de mortalidade infantil nos Estados Unidos, e representan m\u00e1is do 20% de todas as mortes infant\u00eds."}
{"id": "409764", "revid": "23204", "url": "https://gl.wikipedia.org/wiki?curid=409764", "title": "Enfermidade conx\u00e9nita", "text": ""}
{"id": "409767", "revid": "22795", "url": "https://gl.wikipedia.org/wiki?curid=409767", "title": "Centro de Estudo Xacobeos", "text": ""}
{"id": "409773", "revid": "1888", "url": "https://gl.wikipedia.org/wiki?curid=409773", "title": "Francisco Rey Balbis", "text": ""}
{"id": "409774", "revid": "1888", "url": "https://gl.wikipedia.org/wiki?curid=409774", "title": "Xos\u00e9 Rego L\u00f3pez", "text": ""}
{"id": "409775", "revid": "98629", "url": "https://gl.wikipedia.org/wiki?curid=409775", "title": "Nicolas Anelka", "text": "Nicolas S\u00e9bastien Anelka, nado en Le Chesnay o 17 de agosto de 1977, \u00e9 un exfutbolista franc\u00e9s que xogaba de dianteiro e foi internacional coa selecci\u00f3n francesa."}
{"id": "409778", "revid": "25871", "url": "https://gl.wikipedia.org/wiki?curid=409778", "title": "Jos\u00e9 Isbert", "text": "Jos\u00e9 Ysbert Alvarruiz, nado en Madrid o 3 de marzo de 1886 e finado en Madrid o 28 de novembro de 1966, foi un actor de cine espa\u00f1ol, m\u00e1is co\u00f1ecido polo nome art\u00edstico de Jos\u00e9 Isbert ou Pepe Isbert. Foi o pai da actriz Mar\u00eda Isbert.\nTraxectoria.\nPasou boa parte da s\u00faa infancia en Tarazona de la Mancha (provincia de Albacete), de onde era a s\u00faa familia. Obtivo o t\u00edtulo de Profesor de comercio e comezou a traballar como tal, chegando a ser membro do Tribunal de Contas, mais decidiu deixar todo e dedicarse \u00e1 interpretaci\u00f3n.\nTivo o seu primeiro papel no Teatro Apolo de Madrid, coa obra \"El iluso Ca\u00f1izares\". Pouco despois comezou a traballar no Teatro Lara, onde realizou varias funci\u00f3ns con \u00e9xito e reco\u00f1ecemento da cr\u00edtica. Neste teatro participou en obras como \"La ciudad alegre y seguros\", \"La Inmaculada de los Dolores\" ou \"La se\u00f1orita de Trev\u00e9lez\", esta \u00faltima do dramaturgo Carlos Arniches, de quen Jos\u00e9 Isbert foi familia.\nEn 1912 fixo o seu debut no cine coa pel\u00edcula \"Asesinato y entierro de don Jos\u00e9 Canalejas\", no papel do anarquista Pardi\u00f1as. Non quixo volver actuar no cine mudo, e centrouse no teatro. Coa chegada do cine sonoro participou en \"La pura verdad\" (1931), se ben seguiu participando en obras teatrais de \u00e9xito como \"El se\u00f1or Badanas\" de Carlos Arniches, ou \"Angelina o el honor de un brigadier\".\nNa d\u00e9cada de 1940 participou en pel\u00edculas como \"El testamento del virrey\" ou \"Contrato de silencio\". Nas d\u00e9cadas de 1950 e 1960 tivo a s\u00faa \u00e9poca dourada, especialmente desde o seu papel de alcalde na pel\u00edcula \"Bienvenido, Mr. Marshall\", \"El verdugo\", \"Los jueves milagro\" ou \"El cochecito\". Representaba un personaxe con pouca cultura, sinxelo e agradable. Tam\u00e9n participou en \"La gran familia\", no que actuaba como av\u00f3, que tivo d\u00faas secuelas.\nAo longo da s\u00faa carreira profesional recibiu diversos premios e reco\u00f1ecementos. Amais de ser pai da actriz Mar\u00eda Isbert, os seus netos tam\u00e9n est\u00e1n relacionados co mundo do cinema: Tony, Carlos Isbert son actores, e Jos\u00e9 S. \u00e9 actor, dramaturgo e guionista."}
{"id": "409780", "revid": "89787", "url": "https://gl.wikipedia.org/wiki?curid=409780", "title": "Revolta de Bar Kokhba", "text": "A revolta de\u00a0 Bar Kokhba (; \"Mered Bar Kokhba\") foi unha rebeli\u00f3n dos xudeus da provincia Romana de Xudea, liderada por Sim\u00f3n bar Kokhba, contra o Imperio Romano. Tivo lugar entre os anos 132-136, e foi a \u00faltima das tres grandes guerras xudeu-romanas, por iso tam\u00e9n \u00e9 co\u00f1ecida como a Terceira Guerra xudeu\u2013romana ou a Terceira Revolta xud\u00eda. Alg\u00fans historiadores tam\u00e9n se refiren a ela como a Segunda Revolta de Xudea, sen contar a guerra de Kitos (115-117), que tivo un car\u00e1cter marxinal na rexi\u00f3n de Xudea.\nA revolta estoupou como consecuencia das tensi\u00f3ns pol\u00edticas e relixiosas na provincia romana de Xudea tralo fracaso da primeira revolta nos anos 66-73. Estas aumento da tensi\u00f3n debeuse ao aumento da presenza romana en Xudea, cambios na vida administrativa e na econom\u00eda, xunto ao estoupido e supresi\u00f3n das revoltas xud\u00edas en Mesopotamia, Libia e a Cirenaica. As raz\u00f3ns m\u00e1is pr\u00f3ximas semellan centrarse na construci\u00f3n dunha nova cidade, Aelia Capitolina, sobre as ru\u00ednas de Xerusal\u00e9n e a construci\u00f3n dun templo en honra ao deus X\u00fapiter sobre o Monte do Templo. Os Pais da Igrexa e a literatura rab\u00ednica inciden no papel de Rufus, o gobernador de Xudea, como causa da revolta.\nNo 132, a revolta liderada por Sim\u00f3n bar Kokhba estendeuse rapidamente desde Modi'in por toda a rexi\u00f3n, interrompendo a gornici\u00f3n romana en Xerusal\u00e9n. Quintus Tineius Rufus foi o gobernador durante a primeira fase da revolta, e a el atrib\u00faese o fracaso de deter o seu avance. Os \u00faltimos rexistros sobre Rufus son do ano 132, desco\u00f1ec\u00e9ndose se morreu o foi substitu\u00eddo. A pesar da chegada dun n\u00famero significativo de reforzos desde as provincias romanas de Siria, Exipto e Arabia, as vitorias rebeldes sobre os romanos estableceron un estado independente en Israel sobre a maior parte da provincia de Xudea durante dous anos, e o propio Bar Kokhba tomou o t\u00edtulo de Nasi (\"pr\u00edncipe\"). Sim\u00f3n bar Kokhba, o l\u00edder da revolta, foi reco\u00f1ecido por moitos dos xudeus como o Mes\u00edas, que restaurar\u00eda a s\u00faa independencia nacional. Isto provocou que o emperador Hadriano reunira un gran n\u00famero forzas de todo o imperio para a invasi\u00f3n de Xudea no ano 134, baixo o mando do xeneral romano Sextus Julius Severus. O ex\u00e9rcito romano estaba composto de seis lexi\u00f3ns completas cos seus auxilias que finalmente lograron acabar coa revolta.\nRepercusi\u00f3ns.\nConsecuencias inmediatas.\nAs proclamas de Hadriano trataron de erradicar o nacionalismo xudeu en Xudea, que percibiu como a causa das repetidas revoltas. O emperador prohibiu a lei da Tor\u00e1, o calendario hebreo e executou aos estudosos xudaicos. Os pergami\u00f1os sagrados do xuda\u00edsmo foron queimados cerimoniosamente no Monte do Templo. No antigo Templo de Xerusal\u00e9n, xa destru\u00eddo, instalou d\u00faas estatuas adicadas ao deus X\u00fapiter Capitolino e a el mesmo. Nun intento de erradicar calquera memoria de Xudea e o antigo Israel, borrou o nome do mapa e o substitu\u00edu por Syria Palaestina. Destru\u00edndo calquera asociaci\u00f3n dos xudeus con Xudea e prohibindo a pr\u00e1ctica da fe xud\u00eda, Hadriano pretendeu erradicar unha naci\u00f3n que provocara grandes danos ao Imperio Romano. Do mesmo xeito, reconstru\u00edu Xerusal\u00e9n como unha polis\u00a0pag\u00e1 baixo o nome de Aelia Capitolina, na cal os xudeus ti\u00f1an prohibida a entrada, coa \u00fanica excepci\u00f3n do d\u00eda do Tisha B'Av.\nOs historiadores modernos ven a revolta de Bar Kokhba como un suceso de decisiva importancia na historia. Sinalan que, ao contrario que sucedeu coa primeira guerra xudeu-romana\u00a0relatada por Xosefo, a poboaci\u00f3n xud\u00eda de Xudea quedou devastada trala revolta de Bar Kokhba, xa fose asasinada, exiliada, ou vendidos como escravos. Calquera autoridade pol\u00edtica ou relixiosa xud\u00eda foi eliminada. Os xudeus pasaron a ser unha minor\u00eda en Xudea, permanecendo grades grupos tan s\u00f3 en Galilea, Bet Shean e no Gol\u00e1n. A destruci\u00f3n masiva e mortes durante o transcurso da revolta levou a investigadores como Bernard Lewis a sinalar o comezo da di\u00e1spora xud\u00eda neste momento. A morte de Hadriano no ano 138 tivo especial relevancia entre as comunidades xud\u00edas superviventes. Alg\u00fans destes xudeus asent\u00e1ronse en Galilea, con algunhas familias rab\u00ednicas en S\u00e9foris. O xuda\u00edsmo rab\u00ednico xa se convertera nunha relixi\u00f3n \"port\u00e1til\", centrada arredor das sinagogas.\nXudea non volveu ser un centro da vida pol\u00edtica, relixiosa ou cultural xud\u00eda ata tempos m\u00e1is modernos, a\u00ednda que os xudeus continuaron poboando esporadicamente a rexi\u00f3n e lev\u00e1ronse a cabo importantes desenvolvementos relixiosos al\u00ed. Galilea transformouse nun importante centro do xuda\u00edsmo rab\u00ednico, e o Talmud de Xerusal\u00e9n recompilouse al\u00ed entre os s\u00e9culos IV e\u00a0V.\nRelaci\u00f3ns posteriores entre os xudeus e os romanos.\nAs relaci\u00f3ns dos xudeus co Imperio Romano na rexi\u00f3n continuaron a ser complicadas. Constantino o Grande permitiulles lamentar a s\u00faa derrota e humillaci\u00f3n unha vez ao no durante o Tisha B'Av no Muro das Lamentaci\u00f3ns. Entre os anos 351 e 352, os xudeus de Galilea lanzaron outra revolta contra os romanos que tivo graves consecuencias. A revolta tivo lugar durante o aumento da influencia cristi\u00e1 no Imperio Romano de Oriente, baixo a dinast\u00eda Constantina. No 355, por\u00e9n, as relaci\u00f3ns cos gobernantes romanos melloraron debido \u00e1 chegada ao poder do emperador Xuliano, quen ao contrario que os seus predecesores resistiuse ao cristianismo. No ano 363, pouco despois de que o emperador lanzara a s\u00faa campa\u00f1a contra o Imperio Sas\u00e1nida, ordenou a reconstruci\u00f3n do Templo de Xerusal\u00e9n, nun intento de fortalecer a outras relixi\u00f3ns no canto do cristianismo. O fracaso na reconstruci\u00f3n do Templo atrib\u00faese ao terremoto de Galilea do 363, e tradicionalmente tam\u00e9n a ambivalencia xud\u00eda sobre o proxecto. O apoio do emperador Xuliano ao xuda\u00edsmo fixo que os seguidores desta relixi\u00f3n comezaran a chamalo \"Xuliano o Heleno\". As feridas que sufriu o emperador durante a s\u00faa campa\u00f1a en Persia, e a s\u00faa posterior morte, puxeron fin \u00e1s aspiraci\u00f3ns xud\u00edas, xa que os seus sucesores abrazaron de novo o cristianismo.\nNo ano 438, cando a emperatriz Eudocia eliminou a prohibici\u00f3n dos xudeus de rezar no Monte do Templo, os l\u00edderes da comunidade en Galilea, fixeron un chamamento \"a grande e poderosa xente dos xudeus\" que comezaba dicindo:\"Sabede que o fin do exilio do noso pobo chegou!\". Por\u00e9n a poboaci\u00f3n cristi\u00e1 de Xerusal\u00e9n percibiu esta chamada como unha ameaza \u00e1 s\u00faa primac\u00eda, polo que alz\u00e1ronse nunha revolta que acabou perseguindo aos xudeus da cidade."}
{"id": "409782", "revid": "5863", "url": "https://gl.wikipedia.org/wiki?curid=409782", "title": "Enrique Mauricio Iglesias", "text": "Enrique Mauricio Iglesias, tam\u00e9n co\u00f1ecido por Mau, nado en Pontevedra o 13 de marzo de 1977, \u00e9 un escritor galego. \nTraxectoria.\nFoi xogador de balonm\u00e1n. Estudou no IES S\u00e1nchez Cant\u00f3n a secundaria e logo fixo Ciencias Pol\u00edticas na Universidade de Santiago de Compostela.\nParticipou na campa\u00f1a de \"Onde v\u00e9n o leite\" para Feiraco, na banda dese\u00f1ada \"Dominicanas Somos\" e nunha curta de animaci\u00f3n para o Museo Mass\u00f3.\n\u00c9 autor, conxuntamente con Carlos \u00c1lvarez Taboada, de varios libros de literatura infantil publicados en Lela Edici\u00f3ns. Son os autores do proxecto \"Polo correo do vento\" que \u00e9 un colectivo especializado en actividades pensadas para o p\u00fablico m\u00e1is novo co fin de promover a lectura, a comprensi\u00f3n oral en galego e o desenvolvemento da creatividade e expresi\u00f3n art\u00edstica das nenas e nenos; e leva xa feito un longo percorrido, en multitude de centros de ensino, bibliotecas, museos, feiras, librar\u00edas e centros socioculturais, dende a aparici\u00f3n dos 7 libros da colecci\u00f3n do mesmo nome, publicada por Edici\u00f3ns Xerais de Galicia, a partir do ano 2008."}
{"id": "409783", "revid": "85894", "url": "https://gl.wikipedia.org/wiki?curid=409783", "title": "Carlos \u00c1lvarez Taboada", "text": "Carlos \u00c1lvarez Taboada, nado en Pontevedra o 9 de outubro de 1979, \u00e9 un ilustrador e escritor galego. \nTraxectoria.\nFoi xogador de balonm\u00e1n. Estudou a secundaria no IES S\u00e1nchez Cant\u00f3n e logo estudou Publicidade.\nTen colaborado en diversas publicaci\u00f3ns, como por exemplo no fanzine catal\u00e1n \"Despacio\" ou na campa\u00f1a \"Mans Limpas\" promovida polo SERGAS en 2007.\n\u00c9 autor, conxuntamente con Enrique Mauricio Iglesias, de varios libros de literatura infantil publicados en Lela Edici\u00f3ns. Son os autores do proxecto \"Polo correo do vento\" que \u00e9 un colectivo especializado en actividades pensadas para o p\u00fablico m\u00e1is novo co fin de promover a lectura, a comprensi\u00f3n oral en galego e o desenvolvemento da creatividade e expresi\u00f3n art\u00edstica das nenas e nenos; e leva xa feito un longo percorrido, en multitude de centros de ensino, bibliotecas, museos, feiras, librar\u00edas e centros socioculturais, dende a aparici\u00f3n dos 7 libros da colecci\u00f3n do mesmo nome, publicada por Edici\u00f3ns Xerais de Galicia, a partir do ano 2008.\nEn 2018 publicou en solitario \"A biblioteca de Pedrarcana\", obra finalista no Premio Merl\u00edn:"}
{"id": "409785", "revid": "5863", "url": "https://gl.wikipedia.org/wiki?curid=409785", "title": "Mar\u00eda Luz Morales y Godoy", "text": ""}
{"id": "409786", "revid": "5863", "url": "https://gl.wikipedia.org/wiki?curid=409786", "title": "Mar\u00eda Luz Morales e Godoy", "text": ""}
{"id": "409788", "revid": "1131", "url": "https://gl.wikipedia.org/wiki?curid=409788", "title": "Guccio Gucci", "text": "Guccio Gucci, nado en Florencia o 26 de marzo de 1881 e finado en Mil\u00e1n o 2 de xaneiro de 1953, foi un prestixioso dese\u00f1ador de moda italiano, fundador da firma de moda Gucci.\nTraxectoria.\nEn 1906 fundou Gucci, a cal comeza sendo unha talabartar\u00eda en Florencia. Por raz\u00f3ns desco\u00f1ecidas, Guccio mudouse a Par\u00eds e m\u00e1is tarde a Londres, onde traballou como Maitre no Hotel Savoy. En 1920 regresou a Italia, e nese mesmo ano abriu en Florencia a primeira tenda cun pequeno capital en Florencia.\nO \u00e9xito inicial de Guccio debeuse \u00e1 calidade artes\u00e1 das s\u00faas peles. Durante os primeiros anos a s\u00faa clientela orixinal consist\u00eda de xinetes \u00f3s cales lles vend\u00eda accesorios de coiro. A medida que a clientela se volveu m\u00e1is sofisticada, o mesmo lle ocorreu \u00f3s seus produtos. Introduciuse tam\u00e9n na venda de equipaxes de luxo, convert\u00e9ndose no equivalente \u00e1 firma Louis Vuitton en Francia.\nOs seus catro fillos (Aldo, Ugo, Vasco e Rodolfo) encargaranse de expandir a firma e abrir novas tendas en Florencia, Roma e Mil\u00e1n. O reco\u00f1ecido dobre G de Gucci foi introducido \u00f3 mercado por primeira vez despois da segunda guerra mundial. Despois da segunda guerra mundial, a firma foi nomeada Guccio Gucci srl, conservando o mesmo nome ata a morte de Guccio en 1953. En 1982 mudou o nome por Guccio Gucci spA.\nFaleceu en 1953, ano no que os seus fillos Aldo e Rodolfo abriron a primeira tenda Gucci no estranxeiro, na cidade de Nova York."}
{"id": "409789", "revid": "5863", "url": "https://gl.wikipedia.org/wiki?curid=409789", "title": "Afonso Daniel Manuel Rodr\u00edguez Castelao", "text": ""}
{"id": "409791", "revid": "89787", "url": "https://gl.wikipedia.org/wiki?curid=409791", "title": "Riftia pachyptila", "text": "Riftia pachyptila \u00e9 unha especie de verme an\u00e9lido xigante mari\u00f1o tub\u00edcola (anteriormente clasificado nos filos Pogonophora e Vestimentifera) relacionado con outros vemes tub\u00edcolas que se encontran en zonas pel\u00e1xicas e intermareais. \"Riftia pachyptila\" vive desde uns 1\u00a0600 m de profundidade a varios miles de m, sobre o fondo do oc\u00e9ano Pac\u00edfico preto das chemineas negras e pode tolerar niveis de sulfuro de hidr\u00f3xeno extremadamente altos. Estes vermes poliquetos poden alcanzar a lonxitude de 2,4\u00a0m e os seus corpos tubulares te\u00f1en un di\u00e1metro de 4\u00a0cm. A temperatura ambiental no seu medio natural est\u00e1 entre os 2 e os 30\u00a0\u00b0C.\nNon se debe confundir co molusco bivalvo \"Kuphus\".\nDesenvolvemento.\n\"Riftia\" desenv\u00f3lvese a partir dunha larva troc\u00f3fora pel\u00e1xica nadadora e non simbi\u00f3tica, que entra no desenvolvemento xuvenil (metatroc\u00f3fora), convert\u00e9ndose en s\u00e9sil e adquire seguidamente bacterias simbi\u00f3ticas. As bacterias simbi\u00f3ticas, das cales os vermes adultos dependen para o seu sustento, non est\u00e1n presentes nos gametos, sen\u00f3n que son incorporadas do ambiente a trav\u00e9s da pel nun proceso parecido a unha infecci\u00f3n. O tracto dixestivo conecta transitoriamente a boca, situada no extremo do proceso medio ventral, a un intestino anterior, medio e posterior e ao ano e pens\u00e1base previamente que era o cami\u00f1o polo que se introduc\u00edan as bacterias no corpo dos adultos. Despois de que se establecen os simbiontes no intestino medio, o intestino sofre unha remodelaci\u00f3n substancial e un agrandamento do trofosoma, mentres que o resto do tracto dixestivo xa non se detecta nos esp\u00e9cimes adultos.\nEstrutura corporal.\nTe\u00f1en unha \"pluma\" vermella moi vasclarizada no extremo do seu extremo libre, que \u00e9 un \u00f3rgano para o intercambio de compostos co ambiente (por exemplo, H2S, CO2, O2 etc.). Os vermes tubulares non te\u00f1en moitos predadores. Se son ameazados, a pluma pode retraerse dentro do tubo protector do verme. A pluma proporciona nutrientes esenciais \u00e1s bacterias que viven dentro do trofosoma. Estes vermes tub\u00edcolas non te\u00f1en tracto dixestivo de adultos, pero as bacterias (que poden supo\u00f1er ata a metade do peso corporal do verme) converten o ox\u00edxeno, sulfuro de hidr\u00f3xeno, di\u00f3xido de carbono etc. en mol\u00e9culas org\u00e1nicas das cales se alimentan os vermes h\u00f3spedes. Este proceso,co\u00f1ecido como quimios\u00edntese, foi reco\u00f1ecido no trofosoma por Colleen Cavanaugh.\nA viva cor vermella das estruturas da pluma \u00e9 o resultado de ter varias hemoglobinas extremadamente complexas, que conte\u00f1en ata 144 cadeas de globina (cada unha presumiblemente incl\u00fae estruturas hemo asociadas). Estas hemoglobinas de verme tub\u00edcola xigante son salientables por transportar ox\u00edxeno en presenza de sulfuro, sen seren inhibidas por esta mol\u00e9cula como o son as hemoglobinas da maior\u00eda das especies.\nO nitrato e nitrito son t\u00f3xicos, pero c\u00f3mpre nirt\u00f3xeno para os procesos biosint\u00e9ticos. As bacterias quimiosint\u00e9ticas que est\u00e1n dentro do trofosoma converten este nitrato en i\u00f3ns amonio, que despois est\u00e1n dispo\u00f1ibles para a produci\u00f3n de amino\u00e1cidos na bacteria, e que son \u00e1 s\u00faa vez liberados no verme tub\u00edcola. Para transportar nitratos \u00e1s bacterias, \"R. pachyptila\" concentra o nitrato no seu sangue, a unha concentraci\u00f3n 100 veces maior que na auga que o rodea. O mecanismo exacto desta capacidade de \"R. pachyptila\" para resistir e concentrar o nitrato a\u00ednda non se co\u00f1ece.\nFontes de nutrientes e enerx\u00eda.\nComo non dispo\u00f1en de luz solar como fonte de enerx\u00eda directa, estes vermes tub\u00edcolas xigantes dependen das bacterias do seu h\u00e1bitat para oxidar o sulfuro de hidr\u00f3xeno, e usan o ox\u00edxeno disolto na auga como aceptor de electr\u00f3ns. Esta reacci\u00f3n proporciona a enerx\u00eda necesaria para a quimios\u00edntese. Por esa raz\u00f3n estes vermes son parcialmente dependentes da luz solar de forma indirecta, xa que usan o ox\u00edxeno libre, que foi liberado na fotos\u00edntese en capas da auga moi superiores, para as\u00ed obter nutrientes. Deste modo, os vermes tub\u00edcolas xigantes son similares a moitas formas de vida oce\u00e1nica que viven a profundidades \u00e1s que a luz do sol non pode penetrar. Por\u00e9n, os vermes tub\u00edcolas son salientables por poderen usar as bacterias para obter indirectamente case todos os materiais que precisan para crecer a partir de mol\u00e9culas disoltas na auga. Alg\u00fans nutrientes te\u00f1en que ser filtrados da auga. Por tanto, o crecemento destes vermes lembra o crecemento hidrop\u00f3nico dos fungos m\u00e1is que o dos animais t\u00edpicos que necesitan \"comer\". Hai outra especie que ten un estilo de vida similar, pero \u00e9 un molusco, o \"Kuphus\".\nReproduci\u00f3n.\nPara reproducirse, as femias de \"Riftia pachyptila\" liberan ovos ricos en l\u00edpidos na auga que os rodea polo que flotan a capas superiores da auga. Os machos ent\u00f3n liberan paquetes de esperma que nadan en busca dos ovos. Unha vez que os ovos eclosionan, as larvas nadan cara \u00e1s profundidades para adherirse a unha rocha.\nTaxa de crecemento e idade.\n\"Riftia pachyptila\" ten a taxa de crecemento m\u00e1is r\u00e1pida de calquera invertebrado mari\u00f1o co\u00f1ecido. Estes organismos s\u00e1bese que colonizan un novo sitio, crecen ata a madurez sexual e incrementan a s\u00faa lonxitude ata os 1,5\u00a0m en menos de dous anos. Isto contrasta fortemente cos \"Lamellibrachia luymesi\", os vermes tub\u00edcolas que viven nas emanaci\u00f3ns fr\u00edas do mar profundo e medran moi lentamente durane a maior\u00eda das s\u00faas vidas. \"Lamellibrachia luymesi\" tarda de 170 a 250 anos en medrar ata os 2 metros de lonxitude, e t\u00e9\u00f1ense descuberto esp\u00e9cimes a\u00ednda meirandes.\nNotas.\nKristen M. Kusek :: Oceanus Magazine, publicado orixinalmente on line o 12 de xaneiro de 2007 "}
{"id": "409792", "revid": "27155", "url": "https://gl.wikipedia.org/wiki?curid=409792", "title": "Riftia", "text": ""}
{"id": "409793", "revid": "25871", "url": "https://gl.wikipedia.org/wiki?curid=409793", "title": "Adri\u00e1n Barb\u00f3n", "text": "Adri\u00e1n Barb\u00f3n Rodr\u00edguez, nado en Llaviana o\u00a04 de xaneiro de 1979, \u00e9 un avogado e pol\u00edtico asturiano, presidente do Principado de Asturias dende o 20 de xullo de 2019, e dende o 17 de setembro de 2017, secretario xeral da Federaci\u00f3n Socialista Asturiana (FSA-PSOE). Anteriormente foi alcalde de Llaviana e presidente da Asociaci\u00f3n de Comarcas Mineiras de Espa\u00f1a (ACOM).\nTraxectoria.\nNaceu na localidade de La Pola Llaviana, no coraz\u00f3n das Concas Mineiras asturianas. Realizou os estudos de primaria en Sotrondio e de secundaria en Llaviana. Cursou dereito na\u00a0Universidade de Oviedo,\u00a0licenci\u00e1ndose en 2002.\nPol\u00edtica.\nA s\u00faa actividade pol\u00edtica principiou con dezasete anos nas\u00a0Xuventudes Socialistas de Espa\u00f1a, foi secretario xeral desa organizaci\u00f3n en Llaviana e no Val do Nal\u00f3n. Posteriormente afiliouse tam\u00e9n ao PSOE.\nConcelleiro da s\u00faa localidade natal dende 2003, foi asemade tenente de alcalde. Posteriormente, o 30 de setembro de 2008, asumiu a alcald\u00eda logo da renuncia de Marciano Barre\u00f1ada por motivos persoais, convert\u00e9ndose no seu momento no alcalde m\u00e1is novo de Asturias. Revalidou o posto nas elecci\u00f3ns de 2011 e mais nas de 2015.\u00a0Dimitiu o 9 de outubro de 2017.\nFormou parte da Comisi\u00f3n Executiva Auton\u00f3mica da Federaci\u00f3n Socialista Asturiana dirixida por\u00a0Javier Fern\u00e1ndez entre 2008 e 2012. Ademais foi membro do Comit\u00e9 Federal do PSOE e xecretario xeral da Agrupaci\u00f3n Socialista de Llaviana dende 2012 ata novembro de 2017.\nDurante a crise do PSOE de 2016 foi, xunto coa exalcaldesa de Llangreu, Mar\u00eda Fern\u00e1ndez, e Delia Losa, un dos membros asturianos do Comit\u00e9 Federal que defendeu o Non como posici\u00f3n do Grupo Parlamentario Socialista na sesi\u00f3n de investidura do popular Mariano Rajoy.\nDeputado no Congreso.\nEn setembro de 2015 e en substituci\u00f3n de Mar\u00eda Luisa Carcedo, tomou posesi\u00f3n como deputado no Congreso, ocupando un escano nos \u00faltimos meses da X\u00a0Lexislatura, cargo que compaxinou coa alcald\u00eda durante ese breve per\u00edodo de tempo.\nFigurou na candidatura socialista por Asturias ao Congreso dos Deputados, nas elecci\u00f3ns xerais de 2015, ocupando o n\u00famero 4 na lista. De cara \u00e1s elecci\u00f3ns xerais do 26 de xu\u00f1o de 2016, novamente entrou na candidatura do PSOE por Asturias ao Congreso mais non obstante en ningunha das d\u00faas elecci\u00f3ns logrou a acta.\nXXXIX Congreso do PSOE.\nApoiou e participou publicamente na campa\u00f1a da candidatura de Pedro S\u00e1nchez \u00e1 secretar\u00eda xeral do PSOE no seu XXXIX\u00a0Congreso, defendendo un cambio no modelo de partido, no que a militancia tomase a palabra e que permanecese atento ao sentir da cidadan\u00eda e do electorado. Barb\u00f3n rescatou durante a campa\u00f1a interna lemas hist\u00f3ricos como \u00abSocialismo \u00e9 liberdade\u00bb. Finalmente, este per\u00edodo de crise interna no PSOE finalizou coa vitoria de S\u00e1nchez cun 50,21\u00a0% dos votos fronte a Susana D\u00edaz e Patxi L\u00f3pez o 21 de maio de 2017.\nSecretario xeral da FSA.\nDespois de celebrarse o XXXIX\u00a0Congreso do PSOE os d\u00edas 16, 17 e 18 de xu\u00f1o de 2017, no que Pedro S\u00e1nchez sa\u00edu elixido secretario seral dos socialistas espa\u00f1ois, abriuse o proceso congresual na Federaci\u00f3n Socialista Asturiana e Adri\u00e1n Barb\u00f3n presentou a s\u00faa candidatura a secretario xeral o 6 de xullo de 2017 na Casa do Pobo de Xix\u00f3n. Contou co aval de 3215 militantes, 1200 m\u00e1is que o outro precandidato.\nFinalmente ga\u00f1ou as primarias celebradas o 17 de setembro de 2017, con 3315 votos, o que significou o 60,6\u00a0% dos votos dos militantes.\nPresidente do Principado de Asturias.\nO 30 de maio de 2018 foi elixido, mediante o proceso de primarias na Federaci\u00f3n Socialista Asturiana, candidato a presidente do Principado de Asturias.\nNas elecci\u00f3ns \u00e1 Xunta Xeral do Principado de Asturias de 2019, celebradas o domingo 26 de maio, o PSOE encabezado por Adri\u00e1n Barb\u00f3n, obtivo o 35,25 % dos votos e un total de 20 deputados, duplicando as\u00ed ao Partido Popular de Asturias, que quedou en 10 escanos. Respecto \u00e1s elecci\u00f3ns auton\u00f3micas de 2015, con Javier Fern\u00e1ndez como candidato, o PSOE incrementou os seus apoios en m\u00e1is de 43 000 votos, chegando a obter seis deputados m\u00e1is. \nBarb\u00f3n foi investido presidente do Principado de Asturias polo pleno da Xunta Xeral en minor\u00eda o 15 de xullo de 2019, cos 20 votos a favor de FSA-PSOE e os dous votos de IU-IAS, quedando a un s\u00f3 escano da maior\u00eda absoluta."}
{"id": "409794", "revid": "197", "url": "https://gl.wikipedia.org/wiki?curid=409794", "title": "Amaia", "text": "O nome Amaia pode referirse a:"}
{"id": "409795", "revid": "85894", "url": "https://gl.wikipedia.org/wiki?curid=409795", "title": "Judit Farr\u00e9s", "text": "Judit Farr\u00e9s, nada en Igualada en 1974, \u00e9 unha actriz e DJ catal\u00e1.\nTraxectoria.\nEstudou interpretaci\u00f3n no Institut del Teatre de Barcelona, e titulouse en grao medio no Conservatori de M\u00fasica Superior do Liceo de Barcelona. Recibiu unha bolsa do Institut del Teatre para asistir \u00e1 Scuola Europea per l\u2019Arte de l\u2019Autore de San Miniato (Italia).\nComo actriz traballou na obra \"Fashion Feeling Music\", dirixida por Josep Maria Mestres, e tam\u00e9n como DJ en \"La llum no es veu en els carrers pels carrers de B\u00e0squiat\", da compa\u00f1\u00eda Lan\u00f2nima Imperial, con direcci\u00f3n de Xavier Albert\u00ed e Bebeto Cidra. Traballou tam\u00e9n baixo a direcci\u00f3n de Pep Anton Mu\u00f1oz, Luca Valentino, Joan Castells e \u00c0ngel Ll\u00e0cer. Participou en montaxes do Teatre Lliure Titus Andr\u00f2nic, con direcci\u00f3n de \u00c0lex Rigola, co que traballou tam\u00e9n en \"Cancionero de palacio\", estreada no Festival Castell de Perelada.\nA partir de 2004 centrouse na elaboraci\u00f3n de bandas sonoras e espazos sonoros para espect\u00e1culos, como \"El virus\" (dirixido por David Selvas), \"Teatre per a minuts\" (Jorge Raed\u00f3), \"Ariadna\" (Xavi Sabata), ou \"Pell\" (Olga Tragant). En solitario presentou o espect\u00e1culo \"La huelga\", onde toca en directo a s\u00faa banda sonora da pel\u00edcula de Sergei Eisenstein \"\u0421\u0442\u0430\u0447\u043a\u0430\" (1924).\nColaborou con Albert Pla no disco \"Can\u00e7ons d'amor i droga\" (2003), con posta en escena dirixida por \u00c0lex Rigola. En 2006 preparou a banda sonora do espect\u00e1culo de Pla \"El malo de la pel\u00edcula\", e colaborou no seu disco \"Vida y milagros\".\nEn 2015 actuou xunto a Mireia Trias na obra \"Confid\u00e8ncies a Al\u00b7l\u00e0\", adaptaci\u00f3n da novela de Saphia Azzeddine feita pola directora Magda Puyo\nColaborou coa poeta Ajo, con quen actuou na Cidade da Cultura de Galicia."}
{"id": "409797", "revid": "98629", "url": "https://gl.wikipedia.org/wiki?curid=409797", "title": "Hubert Hahne", "text": "Hubert Hahne, nado en Moers o 28 de marzo de 1935, \u00e9 un expiloto de automobilismo alem\u00e1n.\nTraxectoria.\nParticipou en cinco Grandes Premios do Campionato do Mundo de F\u00f3rmula 1, dous deles ao volante de coches de F\u00f3rmula 2 e unha carreira de F\u00f3rmula Un f\u00f3ra de campionato.\nHahne tivo \u00e9xito nas carreiras de coches, inclu\u00edndo o European Touring Car Championship. En 1966, correu na BMW New Class 2000TI. Nas seis horas Gro\u00dfer Preis der Tourenwagen O 3 de xullo de 1966, nun Alfa Romeo GTA baixou o r\u00e9cord da carreira de turismos en N\u00fcrburgring a 10:08.9. Un mes m\u00e1is tarde, nunha carreira de apoio do Gran Premio de Alema\u00f1a de 1966, Hahne foi o primeiro en facer a volta ao N\u00fcrburgring en menos de 10 minutos nun coche de turismo, en 9:58.5.\nNo vello e longo N\u00fcrburgring, os coches de F\u00f3rmula 2 ocasionalmente ti\u00f1an a s\u00faa propia carreira xunto cos coches de F\u00f3rmula Un nas mesmas carreiras para encher a pista, o que proporcionaba a outros pilotos como Kurt Ahrens, Jr., Gerhard Mitter e Dieter Quester a oportunidade de participar no Gran Premio de Alema\u00f1a. A medida que a serie de F\u00f3rmula d\u00faas puntuaba por separado, os pilotos non puideron puntuar os Campionatos do Mundo. Hahne participou no Gran Premio de Alema\u00f1a de 1966 e no Gran Premio de Alema\u00f1a de 1969, nas series especiais da F\u00f3rmula 2 dos devanditos eventos, pero retirouse antes do inicio do evento de 1969 debido ao accidente mortal sufrido polo seu compa\u00f1eiro de equipo Gerhard Mitter.\nPara o seu verdadeiro debut na F\u00f3rmula 1 no Gran Premio de Alema\u00f1a de 1967, Hahne pilotou un chasis Lola de F\u00f3rmula 2 equipado cun motor de catro v\u00e1lvulas de 2 litros BMW, cualificando as\u00ed a unidade para a F\u00f3rmula Un. A f\u00e1brica de BMW foi autorizada a correr con isto para dar un pouco de \u00e1nimo nacional. Retirouse na volta 7 por un fallo na suspensi\u00f3n. Ao ano seguinte terminou d\u00e9cimo no mesmo autom\u00f3bil.\nHahne conseguiu un March 701 para 1970, pero non puido clasificarse para o Gran Premio de Alema\u00f1a de 1970 que se celebrou no Hockenheimring ese ano. Hahne afirmou que o chasis e o motor estaban entre os peores dos moitos March e Cosworth entregados ese ano. Ronnie Peterson demostrou m\u00e1is tarde en Silverstone que este coche pod\u00eda facer tempos adecuados e Hahne retirouse das carreiras.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409798", "revid": "1131", "url": "https://gl.wikipedia.org/wiki?curid=409798", "title": "Aeroporto internacional Francisco Bangoy", "text": "O aeroporto internacional Francisco Bangoy , tam\u00e9n co\u00f1ecido como aeroporto internacional de Davao, \u00e9 o principal aeroporto que serve \u00e1 cidade de Davao e \u00e1 rexi\u00f3n de Davao, en Filipinas. \u00c9 o aeroporto m\u00e1is concorrido da illa de Mindanao e o terceiro do pa\u00eds."}
{"id": "409799", "revid": "98629", "url": "https://gl.wikipedia.org/wiki?curid=409799", "title": "Air Seoul", "text": "Air Seoul \u00e9 unha aeroli\u00f1a de baixo custo de Corea do Sur subsidiaria de Asiana Airlines. A aeroli\u00f1a est\u00e1 baseada no aeroporto de Incheon en Se\u00fal, dende o cal opera voos a destinos internacionais. A compa\u00f1\u00eda comezou a operar o d\u00eda 11 de xullo de 2016.\nHistoria.\nDende principios do ano 2014 Asiana Airlines levaba considerando lanzar unha segunda aeroli\u00f1a de baixo custo ademais de Air Busan. Inicialmente tivo dificultades para continuar co proxecto debido ao accidente do voo 214 de Asiana Airlines en xullo de 2013. Asiana ten s\u00f3 un 46% das acci\u00f3ns de Air Busan, mentres que controla totalmente Air Seoul. Air Busan est\u00e1 baseada en Busan, o que permitiu a outras aeroli\u00f1as de baixo custo como Jin Air e Jeju Air encher o mercado de Se\u00fal; Air Seoul est\u00e1 baseada en Se\u00fal. Os obxectivos de Air Seoul son reforzar a competencia de Asiana con outras aeroli\u00f1as de baixo custo do pa\u00eds e mellorar a actuaci\u00f3n da compa\u00f1\u00eda en certos mercados, como o das cidades secundarias xaponesas.\nA aeroli\u00f1a foi creada o 7 de abril de 2015. En xu\u00f1o de 2016 Air Seoul operou voos de proba dentro de Corea do Sur. O 5 de xullo de 2016 Air Seoul recibiu o seu certificado de operador. Os voos entre Se\u00fal-Gimpo e Jeju comezaron o 11 de xullo. A aeroli\u00f1a comezou a voar ao Xap\u00f3n no mes de outubro, sendo as s\u00faas primeiras rutas internacionais, e dende ent\u00f3n converteuse nunha aeroli\u00f1a puramente internacional.\nFrota.\nEn xaneiro de 2018 a frota de Air Seoul est\u00e1 formada polos seguintes avi\u00f3ns:"}
{"id": "409800", "revid": "98629", "url": "https://gl.wikipedia.org/wiki?curid=409800", "title": "Scuderia Serenissima", "text": "Scuderia Serenissima e Scuderia SSS Republica di Venezia foron nomes utilizados por Giovanni Volpi para participar nos seus propios coches na F\u00f3rmula Un e nas carreiras de autom\u00f3biles deportivos a principios dos anos 60.\nScuderia Serenissima foi un exitoso equipo de carreiras a comezos de 1960. Financiado por Giovanni Volpi, Serenissima utilizou Ferraris con moito \u00e9xito ata que o fundador financiou a empresa exiled Ferrari company, ATS. Despois diso, Enzo Ferrari deixou de vender os seus autom\u00f3biles a Serenissima, polo que a compa\u00f1\u00eda recorreu a De Tomaso, ATS, e Maserati. Volpi e, polo tanto, Serenissima, abandonaron o automobilismo en 1970.\nF\u00f3rmula Un.\nEn , a Scuderia Serenissima ingresou no Campionato do Mundo de F\u00f3rmula 1. Competiu por primeira vez nun Cooper T51 para Maurice Trintignant no Gran Premio de M\u00f3naco de 1961, onde terminou s\u00e9timo. En B\u00e9lxica, Trintignant retirouse na volta 23 coa caixa de cambios rota logo de cualificar o seu coche no d\u00e9cimo cuarto lugar. No Gran Premio de Francia de 1961, Scuderia Serenissima presentou dous autos. De novo o Cooper para Trintignant e un De Tomaso para Giorgio Scarlatti. Trintignant rematou no 13\u00ba lugar mentres Scarlatti retirouse na volta 15 cando o seu motor rompeu. No Gran Premio de Alema\u00f1a de 1961 Trintignant retirouse na volta 12 cando o seu motor rompeu. No Gran Premio de Italia de 1961, Scuderia Serenissima volveu a participar con dous autos, o Cooper para Trintignant e un De Tomaso para Nino Vaccarella. Trintignant terminou a carreira no noveno lugar e Vaccarella retirouse na volta 13 cando o seu motor rompeuse. En , agora chamada Scuderia SSS Republica di Venezia, presentaron autom\u00f3biles para Nino Vaccarella. En M\u00f3naco, Vaccarella non puido clasificarse para a carreira. Tres carreiras m\u00e1is tarde en Alema\u00f1a, Vaccarella terminou na d\u00e9cima sexta posici\u00f3n. Na \u00faltima carreira para a Scuderia en Italia, Vaccarella terminou na novena posici\u00f3n. En Serenissima proporcionou motores para o equipo McLaren. E no Gran Premio do Reino Unido de 1966 Bruce McLaren terminou no sexto lugar, anotando un punto no Campionato do Mundo.\nCarreiras de autom\u00f3biles deportivos.\nEn 1963, Volpi comezou a desenvolver o seu propio prototipo GT, o Jungla GT. Usou un novo motor V8, dese\u00f1ado por Alberto Massimino, con carrozar\u00eda pechada de Francesco Salomone (constru\u00edda por Gran Sport). Unha versi\u00f3n posterior aberta constru\u00eduna Fantuzzi.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409801", "revid": "98629", "url": "https://gl.wikipedia.org/wiki?curid=409801", "title": "Igrexa de Dalhem", "text": "A igrexa de Dalhem (sueco: \"Dalhems kyrka\") \u00e9 unha igrexa medieval luterana en Dalhem, na illa sueca de Gotland, pertencente \u00e1 diocese de Visby.\nHistoria.\nA primeira igrexa que houbo no lugar foi unha \"stavkirke\", hoxe desaparecida. Seguiulle unha pequena igrexa de pedra, probablemente de estilo rom\u00e1nico, que seguramente tivese un coro con \u00e1bsida. Na presente igrexa o coro e a nave son as partes m\u00e1is antigas, datando do s\u00e9culo XIII. A torre, o portal principal e a gran fiestra na fachada oeste datan do s\u00e9culo XIV. A construci\u00f3n foi dirixida por monxes cistercienses da pr\u00f3xima Abad\u00eda de Roma. A igrexa permaneceu case inalterada dende ent\u00f3n sendo engadido alg\u00fan mobiliario posteriormente, destacando o p\u00falpito de madeira tallada de 1637. No ano 1899 iniciouse unha gran restauraci\u00f3n que transformou a igrexa en gran medida.\nRestauraci\u00f3n.\nO arquitecto e artista Axel Herman H\u00e4gg recadou cartos, tam\u00e9n internacionalmente, para completar a restauraci\u00f3n da igrexa. Os traballos continuaron durante 15 anos, ata 1914. A igrexa alterouse substancialmente tanto externamente como internamente, nun intento de facer que parecese m\u00e1is medieval. A renovaci\u00f3n considerouse notable na s\u00faa \u00e9poca, e fixo que a igrexa fose chamada o \"santuario nacional de Gotland\". No presente, a renovaci\u00f3n foi descrita como \"unha reconstruci\u00f3n estridente e imprecisa da Idade Media\". Permanece como un interesante exemplo das ideas da conservaci\u00f3n do patrimonio cultural prevalecentes nese momento.\nArquitectura.\nA igrexa est\u00e1 formada por tres partes distintas: a torre, a nave e o coro. A torre, que ten uns 50 metros de altura, est\u00e1 adornada con galer\u00edas, unha influencia da arte do val do Rin, e est\u00e1 coroada cunha forma de agulla co\u00f1ecida como tem\u00f3n renano. O portal principal, na fachada sur, est\u00e1 decorado con esculturas de pedra con motivos pouco com\u00fans en Gotland e \u00e9 do s\u00e9culo XIV. No muro adxacente ao portal norte, hai unha tumba da anterior igrexa. O exterior foi encalado, pero durante a restauraci\u00f3n deixouse a pedra n\u00faa.\nInternamente a igrexa est\u00e1 dominada completamente polos cambios realizados entre 1899 e 1914, pero entre os \u00faltimos engadidos a\u00ednda hai varios elementos orixinais medievais. O igrexa ten a vidreira m\u00e1is antiga de Gotland, feita por un artes\u00e1n alem\u00e1n, pero a ela se lle engadiron novas fiestras imitando o estilo medieval durante a restauraci\u00f3n. Tam\u00e9n sobreviven varios frescos medievais, representando por exemplo a crucifixi\u00f3n ao arcanxo Miguel. Por\u00e9n, as paredes est\u00e1n dominadas polas moitas pinturas realizadas por H\u00e4gg durante a renovaci\u00f3n. Un nicho destinado a gardar o pan e o vi\u00f1o da eucarist\u00eda sobrevive da anterior igrexa rom\u00e1nica. Tam\u00e9n se conserva unha cruz procesional do s\u00e9culo XIV e unha p\u00eda bautismal do s\u00e9culo XII, pero case todo o mobiliario restante \u00e9 da restauraci\u00f3n da igrexa."}
{"id": "409802", "revid": "89787", "url": "https://gl.wikipedia.org/wiki?curid=409802", "title": "Aeroporto de Brindisi", "text": "O aeroporto de Brindisi , tam\u00e9n co\u00f1ecido como \"aeroporto de Brindisi Papola Casale\" e \"aeroporto de Salento\", \u00e9 un aeroporto en Brindisi, no sur de Italia, situado a 6 quil\u00f3metros do centro da cidade."}
{"id": "409803", "revid": "52194", "url": "https://gl.wikipedia.org/wiki?curid=409803", "title": "Luki Botha", "text": "Lukas \"Luki\" Botha, nado en Pretoria (Transvaal) o 16 de xaneiro de 1930 e finado o 1 de outubro de 2006 foi un ex-piloto de F\u00f3rmula 1 de Sur\u00e1frica que participou nun Gran Premio do Campionato do Mundo, pilotando un Brabham BT11 no Gran Premio de Sur\u00e1frica de 1967.\nTraxectoria.\nFoi un ansioso piloto de automobilismo deportivo e de resistencia. O seu primeiro coche foi un Dart constru\u00eddo en Sur\u00e1frica cun motor Ford de 1500cc cunha \u00e1rbore de levas Cosworth. Conseguiu o segundo posto da s\u00faa clase na s\u00faa primeira carreira de tres horas con este coche. Graduouse cun Lotus 23 con motor Cosworth 1100cc m\u00e1is tarde en 1965 co que ga\u00f1ou cinco carreiras de clase nacional en 1966. O coche sufriu un accidente m\u00e1is adiante no ano debido a que a suspensi\u00f3n traseira fallou en Kyalami.\nNa \u00faltima metade de 1966 comprou un Elva MK VII e un motor de 1760 cc dun Porsche RS5 Spider. Combinou ambos para crear o Elva Mk VII-Porsche RS. Demostrou ser unha combinaci\u00f3n formidable. A s\u00faa primeira vitoria do coche chegou na carreira de Sportscar Class 2000 cc en Bulawayo. M\u00e1is tarde nunha carreira de resistencia de nove horas en Kyalami a caixa de cambios fallou, pero non antes de establecer a volta r\u00e1pida da s\u00faa clase de 1:34:50 no vello circu\u00edto.\nDurante o VIII Gran Premio de Angola, o Elva demostrou o seu m\u00e9rito, conseguindo unha quinta posici\u00f3n met\u00e9ndose no medio do paquete de Ferrari 250 GT que coparon do primeiro ao oitavo lugar. Logrou unha vitoria sobre os Porsches de f\u00e1brica, os Ford GT40 e Lolas. Botha m\u00e1is tarde comentou que fora a s\u00faa experiencia de carreiras m\u00e1is divertida. Ga\u00f1ou seis carreiras de clase Sports Car e d\u00faas carreiras de resistencia de 2/3 horas de 2000 cc e s\u00f3 substitu\u00edu a caixa de cambios do coche unha vez.\nF\u00f3rmula 1.\nO seu paso a F\u00f3rmula Un foi nun Brabham BT11 cun motor Climax de 2000c c. Na s\u00faa primeira sa\u00edda co novo coche chegou segundo (novembro de 1966). Participou nas carreiras da serie surafricana do ano seguinte ata xullo. Tam\u00e9n competiu no Gran Premio de Sur\u00e1frica de 1967, parte do Campionato do Mundo de F\u00f3rmula Un. Tras 38 voltas tivo un problema mec\u00e1nico que foi resolto coa axuda dun espectador e continuou a terminar a carreira con 60 voltas no seu haber. Non clasificou.\nDurante unha carreira en Louren\u00e7o Marques, agora Maputo, en Mozambique, estrelouse fortemente cando a zona de escape estaba inundada pola multitude. O accidente cobrouse a vida de nove espectadores e 17 resultaron feridos. Tras o accidente, volveu ao asento dun coche de carreiras, pero sent\u00eda que a fa\u00edsca xa non estaba al\u00ed e deixou as carreiras.\nLogo das carreiras.\nContinuou o seu traballo na enxe\u00f1er\u00eda civil e axudou con alg\u00fans dos traballos de enxe\u00f1er\u00eda civil en Soweto. Posteriormente, dedicouse \u00e1 agricultura no KZN-Midlands antes de trasladarse a East London para ocupar un posto como enxe\u00f1eiro. Alg\u00fans anos m\u00e1is tarde trasladou a s\u00faa familia \u00e1 s\u00faa cidade natal de Pretoria onde m\u00e1is tarde foi nomeado CEO do Consello Metropolitano de Tswane.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409805", "revid": "25871", "url": "https://gl.wikipedia.org/wiki?curid=409805", "title": "Johnny Servoz-Gavin", "text": "Georges-Francis \"Johnny\" Servoz-Gavin, nado en Grenoble o 18 de xaneiro de 1942 e finado na mesma cidade o 29 de maio de 2006, foi un piloto de carreiras franc\u00e9s, de automobilismo deportivo e monoprazas.\nParticipou en 13 Grandes Premios do Campionato do Mundo de F\u00f3rmula entre a tempada de F\u00f3rmula Un e a tempada de , non conseguindo cualificar nun. Logrou un podio e un total de nove puntos de campionato. Pilotou para o equipo Tyrrell de F\u00f3rmula Un, principalmente \ncomo compa\u00f1eiro de equipo de Jackie Stewart.\nTraxectoria.\nServoz-Gavin naceu ao p\u00e9 dos Alpes. Cando era adolescente, traballou como instrutor de esqu\u00ed, durante o cal co\u00f1eceuse como \"Johnny\".\nOs primeiros traballos de Servoz-Gavin inclu\u00edron o desenvolvemento de autom\u00f3biles deportivos para Matra. Logo de competir inicialmente en rallyes, Servoz-Gavin trasladouse \u00e1 carreiras de monoprazas. Anteriormente asistira \u00e1 escola de pilotos no circu\u00edto de Magny-Cours no centro de Francia, (do cal foi \"expulsado\") e en 1965 ingresou no Campionato de Francia de F\u00f3rmula 3 nun Brabham BT18 privado. A finais dos 60, Servoz-Gavin era unha estrela en ascenso, seguindo os pasos de Jacky Ickx e Jean-Pierre Beltoise. Foi campi\u00f3n franc\u00e9s de F\u00f3rmula Tres en 1966 pilotando un Matra MS5 oficial e, en 1969, ga\u00f1ou o Campionato de Europa de F\u00f3rmula 2.\nF\u00f3rmula Un.\nAs s\u00faas actuaci\u00f3ns nas carreiras de F\u00f3rmula Tres ga\u00f1aron a atenci\u00f3n do equipo Matra, o que o levou \u00e1 F\u00f3rmula Un. A s\u00faa mellor tempada foi a tempada de F\u00f3rmula Un, particularmente o Gran Premio de Italia de 1968, no que terminou segundo e logrou seis puntos, pilotando un Matra. Tam\u00e9n impresionou no Gran Premio de M\u00f3naco de 1968, entrando como substituto de Jackie Stewart, comezou na primeira fila da grella, e liderou por diante de Graham Hill na sa\u00edda, ata que a s\u00faa carreira rematou ao romper o eixo de transmisi\u00f3n nun incidente similar ao que resultou na morte de Lorenzo Bandini no Gran Premio de M\u00f3naco de 1967. O ano seguinte, tam\u00e9n logoru un sexto lugar no Gran Premio do Canad\u00e1 de 1969 no Circu\u00edto de Mosport Park, o que lle conseguiu un lugar na historia como o \u00fanico piloto en conseguir un punto de campionato mundial cun coche de F\u00f3rmula Un con tracci\u00f3n nas 4 rodas, o Matra MS84.\nServoz-Gavin sufriu unha lesi\u00f3n ocular nun evento fora das pistas no inverno de 1969-70, e preocupouse de que a s\u00faa visi\u00f3n estivese danada. Pilotou un March 701, para o equipo Tyrrell que terminou quinto (a\u00ednda que \u00faltimo) no Gran Premio de Espa\u00f1a de 1970 noJarama. Logo de golpear unha barreira novamente, e non cualificar para o Gran Premio de M\u00f3naco de 1970, decidiu retirarse. Servoz-Gavin considerou que os riscos inherentes \u00e1 F\u00f3rmula Un e as carreiras en xeral non merec\u00edan a pena pero os problemas coa s\u00faa visi\u00f3n poden ter influenciado na s\u00faa decisi\u00f3n.\nOutros intereses no automobilismo.\nEn 1969, Servoz-Gavin participou en eventos de resistencia de Matra, co-pilotando con Pedro Rodr\u00edguez.\nVida posterior.\nHome de boa aparencia e pertencente a alta sociedade, estaba entre varios pilotos de F\u00f3rmula 1 que se rumorea como o piloto desco\u00f1ecido na pel\u00edcula de curtametraxe de 1977 de Claude Lelouch, \"C'\u00e9tait un rendez-vous\", a\u00ednda que Lelouch afirmou pilotar o propio autom\u00f3bil.\nDespois de deixar as carreiras, Servoz-Gavin viviu nunha casa flotante e sufriu graves queimaduras cando unha botella de gas estoupou no seu barco en 1982. Morreu en maio de 2006 como resultado dunha embolia pulmonar, despois dun per\u00edodo de mala sa\u00fade. Ti\u00f1a 64 anos.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409810", "revid": "1888", "url": "https://gl.wikipedia.org/wiki?curid=409810", "title": "Antonio Rodr\u00edguez de Fraga e Fraga", "text": ""}
{"id": "409811", "revid": "1888", "url": "https://gl.wikipedia.org/wiki?curid=409811", "title": "Mar\u00eda Isabel Rivera Torres", "text": ""}
{"id": "409812", "revid": "1888", "url": "https://gl.wikipedia.org/wiki?curid=409812", "title": "Vitor Xos\u00e9 Rivas Villa", "text": ""}
{"id": "409814", "revid": "59564", "url": "https://gl.wikipedia.org/wiki?curid=409814", "title": "Teresa L\u00f3pez", "text": "Mar\u00eda Teresa L\u00f3pez Fern\u00e1ndez, nada na Coru\u00f1a en 1964, \u00e9 unha fil\u00f3loga e profesora galega.\nTraxectoria.\nDoutora en Filolox\u00eda Galego-Portuguesa. \u00c9 profesora da Universidade da Coru\u00f1a dende 1991 e titular da \u00e1rea de Filolox\u00eda galega e portuguesa. Foi decana da Facultade de Filolox\u00eda da UDC (2005-2013). Fixo edici\u00f3ns cr\u00edticas de obras de Manuel Lugr\u00eds Freire e Ferm\u00edn Bouza Brey."}
{"id": "409816", "revid": "1888", "url": "https://gl.wikipedia.org/wiki?curid=409816", "title": "Mar\u00eda Teresa L\u00f3pez Fern\u00e1ndez", "text": ""}
{"id": "409818", "revid": "1888", "url": "https://gl.wikipedia.org/wiki?curid=409818", "title": "Inmaculada L\u00f3pez Silva", "text": ""}
{"id": "409819", "revid": "5863", "url": "https://gl.wikipedia.org/wiki?curid=409819", "title": "Cristina Coto", "text": "Cristina Coto de la Mata, nada en\u00a0Sotrondio\u00a0o\u00a06 de marzo de 1970, \u00e9 unha avogada e pol\u00edtica asturiana, presidenta\u00a0de\u00a0Foro Asturias\u00a0dende 2015.\nTraxectoria.\nNatural de\u00a0Sotrondio, localidade situada no concello de\u00a0San Mart\u00edn del Rey Aurelio, estudou dereito na Universidade de Oviedo.\nEntrou nas\u00a0Novas Xeraci\u00f3ns do Partido Popular de Asturias en 1994. En 1999, tras celebrarse un congreso asturiano, pasou a ocupar o posto de secretaria de organizaci\u00f3n municipal do partido. Elixida en 2002 coordinadora de organizaci\u00f3n do PP de Asturias, logrou acta de\u00a0deputada na\u00a0Xunta Xeral do Principado de Asturias tras as elecci\u00f3ns auton\u00f3micas de 2003, renovando o seu escano en 2007.\nO 3 de febreiro de 2011 Coto abandonou o seu escano na Xunta Xeral e deuse de baixa no PP para afiliarse a Foro Asturias, fundado polo exministro do PP Francisco \u00c1lvarez-Cascos. Nas\u00a0elecci\u00f3ns auton\u00f3micas de 2011\u00a0Foro f\u00edxose co goberno asturiano, e Coto volveu \u00e1 Xunta Xeral, desta volta como deputada de Foro, actuando como a s\u00faa voceira\u00a0parlamentaria.\nNon obstante Foro Asturias perder a presidencia do Principado despois da celebraci\u00f3n dunhas elecci\u00f3ns auton\u00f3micas anticipadas en 2012, Coto mantivo o seu escano e a portavoc\u00eda do seu grupo. En febreiro de 2015 \u00c1lvarez-Cascos anunciou a s\u00faa decisi\u00f3n de non se volver presentar como candidato \u00e1 presidencia do Principado de Asturias nas elecci\u00f3ns auton\u00f3micas dese ano, deixando asemade a presidencia de Foro Asturias.\u00a0Un congreso celebrado o\u00a014 de marzo de 2015\u00a0elixiu a Coto nova presidenta. Coto, xa que logo, presentouse como cabeza de lista da s\u00faa formaci\u00f3n logrando 3 deputados."}
{"id": "409821", "revid": "23204", "url": "https://gl.wikipedia.org/wiki?curid=409821", "title": "\u00c1ngel Mart\u00ednez P\u00e9rez", "text": "\u00c1ngel Mart\u00ednez P\u00e9rez, nado en Vigo e finado en Poio o 24 de febreiro de 2022, foi un empresario e representante musical galego, co\u00f1ecido como Lito.\nTraxectoria.\nA finais da d\u00e9cada de 1980 comezou no negocio da representaci\u00f3n de orquestras e eventos musicais. En 1985 fundou Espect\u00e1culos Lito con sede en Caldas de Reis. Foi fundador ou representante de orquestras como Panorama, Par\u00eds de Noia, Sinton\u00eda de Vigo, Philadelphia ou Olympus. O grupo de empresas Lito est\u00e1 formado por Soner Sonido e Iluminaci\u00f3n SL, Emuli SL, Escena Rent SLU e Producciones Art\u00edsticas Lito SL.\nA s\u00faa empresa chegou a mover 25 mill\u00f3ns de euros ao ano. Controlando a 60 orquestras en Galicia con 70 axentes comerciais que vend\u00edan os contratos coas orquestras que representaba \u00e1s comisi\u00f3ns de festas. Foi condenado pola Audiencia Provincial de Pontevedra en marzo de 2018 a 12 anos de c\u00e1rcere e ao pago de 36 mill\u00f3ns de euros por delito fiscal. Posteriormente o Tribunal Supremo anulou esta sentenza e, trala repetici\u00f3n do xu\u00edzo, a pena de c\u00e1rcere foi reducida en xu\u00f1o de 2021 a dous anos e tres meses.\nOs seus problemas coa Xustiza neses seus \u00faltimos anos acompa\u00f1\u00e1ronse de problemas de sa\u00fade f\u00edsica e mental. Finalmente, faleceu o 24 de febreiro de 2022, tras precipitarse ao baleiro dende a ponte da Barca (Poio), sobre a autoestrada AP-9."}
{"id": "409822", "revid": "22570", "url": "https://gl.wikipedia.org/wiki?curid=409822", "title": "Alvinella pompejana", "text": "Alvinella pompejana, chamado verme de Pompeia, \u00e9 unha especie de verme an\u00e9lido poliqueto de augas profundas. \u00c9 un extrem\u00f3filo que se encontra s\u00f3 en fontes hidrotermais mari\u00f1as do oc\u00e9ano Pac\u00edfico, descuberta a inicios da d\u00e9cada de 1980 nos fondos das illas Gal\u00e1pagos por bi\u00f3logos mari\u00f1os franceses.\nNome.\nO verme de Pompeia recibe ese nome pola cidade de Pompeia do Imperio Romano, que foi destru\u00edda durante unha erupci\u00f3n volc\u00e1nica do monte Vesubio no ano 79 d. C. O seu nome xen\u00e9rico e de familia (\"Alvinella\" e Allvinellidae) derivan do nome do veh\u00edculo submerxible de grandes profundidades \"Alvin\", que leva tres tripulantes e foi utilizado durante o descubrimento de chemineas hidrotermais e a s\u00faa fauna a finais da d\u00e9cada de 1970. A familia Alvinellidae cont\u00e9n outras oito especies, en dous x\u00e9neros, pero ningunha \u00e9 quen de igualar o l\u00edmite de tolerancia \u00e1 calor ao que chega \"A. pompejana\".\nIntroduci\u00f3n.\nEn 1980 Daniel Desbruy\u00e8res e Lucien Laubier, uns poucos anos despois do descubrimento do primeiro sistema de chemineas hidrotermais, identificaron un dos animais m\u00e1is tolerantes \u00e1 calor da Terra, \"Alvinella pompejana\", o verme de Pompeia. Foi descrito como un poliqueto de augas profundas que reside nos tubos pr\u00f3ximos \u00e1s chemineas hidrotermais, do leito mari\u00f1o. En 1997, o bi\u00f3logo mari\u00f1o Craig Cary e colegas atoparon os mesmos vermes nunha nova secci\u00f3n do oc\u00e9ano Pac\u00edfico, preto de Costa Rica, tam\u00e9n asociado \u00e1s chemineas hidrotermais. O novo descubrimento e os traballos seguintes supuxeron importantes progresos no co\u00f1ecemento cient\u00edfico destes vermes especiais.\nPoden alcanzar os 13\u00a0cm de lonxitude e son grises claros, con branquias parecidas a tent\u00e1culos vermellos nas s\u00faas cabezas. Quizais o m\u00e1is fascinante desta especie \u00e9 que o extremo da s\u00faa cola est\u00e1 a mi\u00fado exposto a temperaturas de ata 80\u00a0\u00b0C, mentres que a s\u00faa cabeza plumosa sobresae f\u00f3ra dos tubo en auga que est\u00e1 proporcionalmente moito m\u00e1is fr\u00eda, a 22\u00a0\u00b0C. Os cient\u00edficos intentan comprender como o verme de Pompeia pode soportar temperaturas tan extremas estudando as bacterias que forman unha cuberta pelosa no seu dorso. Como vive nunha relaci\u00f3n simbi\u00f3tica coas bacterias, o verme segrega mucus por pequenas gl\u00e1ndulas do seu dorso cos que alimenta as bacterias, e est\u00e1s \u00e1 s\u00faa vez, prot\u00e9xenos con certo grao de illamento. As bacterias son quimiolit\u00f3trofas, contribu\u00edndo \u00e1 ecolox\u00eda da comunidade do respiradoiro hidrotermal. Investigaci\u00f3ns recentes suxiren que as bacterias poder\u00edan xogar tam\u00e9n un importante papel na alimentaci\u00f3n dos vermes.\nEstes vermes viven adheridos \u00e1s chemineas negras e prosperan a temperaturas constantes de 45 a 60\u00a0\u00b0C e mesmo de ata 105\u00a0\u00b0C durante un certo tempo, o que fai que o verme de Pompeia sexa o animal complexo m\u00e1is tolerante \u00e1 calor co\u00f1ecido pola ciencia despois dos tard\u00edgrados, que poden sobrevivir a temperaturas de 150\u00a0\u00b0C.\nBiolox\u00eda.\nAlcanzan unha lonxitude de 13\u00a0cm, e te\u00f1en dorsos \"peludos\"; estes \"pelos\" son en realidade colonias de bacterias, como \"Nautilia profundicola\", que se cre que lle dan ao verme certo grao de illamento da calor. As gl\u00e1ndulas do dorso do verme segregan un mucus do cal se alimentan as bacterias, o que \u00e9 unha forma de simbiose. Os vermes de Pompeia forman grandes colonias agregadas encerradas en delicados tubos finos como o papel.\nEste verme ten unha cabeza con aspecto plumoso. As plumas son estruturas con forma de tent\u00e1culo, que son as branquias, coloreadas de vermello pola hemoglobina.\nBacterias simbi\u00f3ticas.\nA\u00ednda que non se sabe con exactitude como o verme de Pompeia pode sobrevivir nas severas condici\u00f3ns reinantes nos respiradoiros hidrotermais, sosp\u00e9itase que a resposta est\u00e1 na capa de bacterias de aspecto peludo do dorso do animal; esta capa pode ser de ata 1\u00a0cm de grosor. As bacterias poden posu\u00edr prote\u00ednas especiais, \"encimas eurit\u00e9rmicos\", que proporcionan \u00e1s bacterias, e por extensi\u00f3n aos vermes, protecci\u00f3n fronte a un amplo rango de temperaturas. As bacterias poden tam\u00e9n proprocionar illamento t\u00e9rmico. Os estudos est\u00e1n dificultados polas dificultades de tomar mostras; ata agora non se conseguiu que estes vermes sobrevivan \u00e1 descompresi\u00f3n.\nO estudo dos vermes de Pompeia e as s\u00faas bacterias simbi\u00f3ticas poder\u00eda levar a significativos avances nas industrias bioqu\u00edmica, farmac\u00e9utica, t\u00e9xtil, papeleira e dos deterxentes."}
{"id": "409823", "revid": "98629", "url": "https://gl.wikipedia.org/wiki?curid=409823", "title": "Gran Premio de M\u00f3naco de 2018", "text": "O Gran Premio de M\u00f3naco de 2018 (oficialmente Formula 1 Grand Prix de Monaco 2018) \u00e9 unha carreira de F\u00f3rmula 1 que se celebrou o 27 de maio de 2018 no Circu\u00edto de M\u00f3naco, Monte Carlo, Principado de M\u00f3naco. Foi a sexta carreira do Campionato Mundial de F\u00f3rmula 1 de 2018. Foi a sesax\u00e9sima sexta carreira como unha proba do Campionato do Mundo, e a setenta e seis carreira en xeral.\nInformes.\nAntecedentes.\nPneum\u00e1ticos.\nA carreira marcar\u00e1 o debut na competici\u00f3n do novo composto hiperbrando de Pirelli. \nActualizaci\u00f3ns de chasis.\nTras a pol\u00e9mica sobre o uso de pequenas \u00e1s por enriba do halo, os retrovisores montados montados na anterior rolda en Espa\u00f1a, a FIA prohibiu estas pequenas \u00e1s antes da fin de semana de carreira.\nPenalizaci\u00f3ns.\nRomain Grosjean recibiu unha sanci\u00f3n de tres postos na grella para causar unha colisi\u00f3n na volta de apertura en Espa\u00f1a.\nAdestramentos libres.\nO xoves os pilotos do equipo Red Bull, o australiano Daniel Ricciardo e o holand\u00e9s Max Verstappen, lideraron por esta orde as d\u00faas sesi\u00f3ns de adestramentos libres. Fernando Alonso non puido rodar con normalidade debido a problemas mec\u00e1nicos. O s\u00e1bado Max Verstappen esnaquizou a suspensi\u00f3n dianteira dereita do seu coche tras facer voar o seu Red Bull logo saltar por encima do bordo dunha illeta, Daniel Ricciardo foi o mellor na serie batendo o r\u00e9cord do circu\u00edto. Carlos Sainz foi oitavo e Fernando Alonso, d\u00e9cimo cuarto.\nClasificaci\u00f3n.\nMax Verstappen non foi capaz de competir na cualificaci\u00f3n xa que os seus mec\u00e1nicos non puideron reparar o coche a tempo despois dun accidente na sesi\u00f3n de pr\u00e1cticas finais. Daniel Ricciardo estableceu un novo r\u00e9cord de volta clasificatorio para lograr a pole position da carreira. Red Bull ocupou ambas extremidades da grella, Ricciardo comezou primeiro e Verstappen comezou o \u00faltimo.\nCarreira.\nRicciardo liderou na primeira curva cos 6 primeiros quedando no mesmo orde. Nas primeiras voltas da carreira Ricciardo queixouse dunha perda de potencia ao equipo e completou a maior parte da carreira con s\u00f3 seis das oito marchas.\nNa volta 53 Fernando Alonso retirouse debido a problemas coa caixa de cambios e sa\u00edu un coche de seguridade virtual na volta 70 cando os freos de Charles Leclerc fallaron e chocou contra a parte traseira de Hartley.\nEste foi o primeiro Gran Premio de M\u00f3naco desde 2009 onde non sa\u00edu o coche de seguridade, a\u00ednda que houbo un coche de seguridade virtual. "}
{"id": "409824", "revid": "5863", "url": "https://gl.wikipedia.org/wiki?curid=409824", "title": "Jorge Arbeleche", "text": "Jorge Arbeleche, nado en\u00a0Montevideo\u00a0o\u00a023 de outubro de 1943, \u00e9 un poeta, ensa\u00edsta, e profesor de literatura uruguaio. En 1999 recibiu o Premio Nacional de Literatura do Uruguai. \u00c9 membro de n\u00famero da Academia Nacional de Letras do Uruguai dende 1996, correspondente da Real Academia Galega dende o 20 de setembro de 2005 e socio fundador da Casa dos Escritores do Uruguai.\nTraxectoria.\nEstudou no\u00a0Instituto de Profesores Artigas en 1969 e comezou a dar clases de literatura ata a s\u00faa destituci\u00f3n en 1977 durante a ditadura. Restitu\u00eddo en 1985 d\u00e1 clases de literatura espa\u00f1ola na s\u00faa alma m\u00e1ter e asemade dende 1988 accedo ao corpo de inspectores docentes de secundaria. \nParte do seu labor acad\u00e9mico nos seus primeiros anos centrouno no estudo e recuperaci\u00f3n da obra e imaxe de Juana de Ibarbourou, e a pegada desta poetisa est\u00e1 moi presente no segundo libro de Arbeleche, \"Los instantes\" (1970).\nEn 1993, Arbeleche publicou\u00a0\"\u00c1gape\", unha antolox\u00eda que, conmemorando 25 anos de actividade po\u00e9tica, restit\u00fae escritos dos oito libros editados ata ese momento."}
{"id": "409825", "revid": "1576", "url": "https://gl.wikipedia.org/wiki?curid=409825", "title": "Escudo de Vanuatu", "text": "O escudo de Vanuatu \u00e9 un dos s\u00edmbolos de Vanuatu e representa un guerreiro melanesio sostendo unha lanza diante dunha monta\u00f1a e dun cairo de xabaril. Nel pode lerse o lema nacional Long God Yumi Stanap\u00a0(en bislama\u00a0en \"Deus nos apoiamos\"). A versi\u00f3n orixinal foi dese\u00f1ada polo artista australiano Rick Frazer en 1980."}
{"id": "409826", "revid": "27155", "url": "https://gl.wikipedia.org/wiki?curid=409826", "title": "Verme de Pompeia", "text": ""}
{"id": "409827", "revid": "27155", "url": "https://gl.wikipedia.org/wiki?curid=409827", "title": "Verme tub\u00edcola xigante", "text": ""}
{"id": "409830", "revid": "5212411", "url": "https://gl.wikipedia.org/wiki?curid=409830", "title": "QGIS", "text": "QGIS (antes chamado Quantum GIS, Geographic Information System) \u00e9 un programa de c\u00f3digo aberto e multiplataforma de sistemas de informaci\u00f3n xeogr\u00e1fica (GIS) a aplicaci\u00f3n soporta visi\u00f3n, edici\u00f3n e an\u00e1lise de informaci\u00f3n xeo espacial. \u00c9 libre e gratu\u00edto."}
{"id": "409831", "revid": "85894", "url": "https://gl.wikipedia.org/wiki?curid=409831", "title": "Jonathan Williams", "text": "Jonathan Williams nado no Cairo (Exipto) o 26 de outubro de 1942 e finado en Espa\u00f1a o 31 de agosto de 2014 foi un piloto de carreiras brit\u00e1nico.\nParticipou nun Gran Premio do Campionato do Mundo de F\u00f3rmula Un, o 22 de outubro de 1967. Terminou 8\u00ba, sen lograr puntos no Campionato do Mundo.\nTraxectoria.\nA s\u00faa andaina nas carreiras comezou a principios de 1960, competindo en turismos e varias f\u00f3rmulas j\u00fanior, gradu\u00e1ndose na F\u00f3rmula Tres en 1963 e en 1966 pilotando para o equipo de Sanctis. Durante este tempo traballou co mozo Sir Frank Williams, Sheridan Thynne e Piers Courage. \nEn 1967, asinou pola Scuderia Ferrari, inicialmente competindo nas carreiras de autom\u00f3biles deportivos. Ese ano, Ferrari perdeu varios pilotos, inclu\u00edndo o l\u00edder do equipo Lorenzo Bandini que morreu por lesi\u00f3ns sufridas no Gran Premio de M\u00f3naco e ao copiloto nos coches deportivos de Williams, G\u00fcnter Klass, morto durante a pr\u00e1ctica no Circu\u00edto de Mugello en xullo. M\u00e1is tarde ese ano, ofrec\u00e9ronlle a Williams un volante na F1, pero despois de s\u00f3 un Gran Premio foi abandonado por Ferrari e un proxecto posterior de F1 con Abarth non chegou a bo porto. Con todo, competiu nalg\u00fans eventos de F\u00f3rmula 2 en 1968 ga\u00f1ando a Rhine Cup nun coche inscrito por Sir Frank Williams, antes de pilotar un Serenissima oficial. En 1969 axudou a desenvolver o autom\u00f3bil F1 de De Tomaso para Frank Williams e continuou a competir na F2.\nContinuou activo nas carreiras de autom\u00f3biles deportivos. Nas 24 Horas de Le Mans de 1970, co-pilotou o Porsche 908 / 02 que levou c\u00e1maras para a pel\u00edcula de Steve McQueen \"Le Mans\". \nWilliams retirouse das carreiras en 1972 e o piloto converteuse, (inicialmente para Alessandro de Tomaso) a unha ocupaci\u00f3n que afirmaba non lle agradaba e posteriormente escritor e fot\u00f3grafo.\nWilliams morreu o 31 de agosto de 2014, aos 71 anos de idade. Apareceu no documental \"\", presentado nove meses despois da s\u00faa morte e que se pecha cun clip de pilotaxe de Williams na pel\u00edcula de 1971 \"Le Mans\".\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409832", "revid": "54334", "url": "https://gl.wikipedia.org/wiki?curid=409832", "title": "Igrexa de Eke", "text": "A igrexa de Eke (sueco: \"Eke kyrka\") \u00e9 unha igrexa medieval luterana en Eke, na illa sueca de Gotland, pertencente \u00e1 diocese de Visby.\nHistoria e arquitectura.\nA presente igrexa coa s\u00faa nave rom\u00e1nica e torre g\u00f3tica estivo precedida por unha \"stavkirke\" no mesmo lugar, da cal se atoparon fragmentos baixo o chan da igrexa no ano 1916. A \"stavkirke\" estaba decorada con pinturas de estilo bizantino.\nAs partes m\u00e1is antigas do actual edificio son a nave e o coro, que datan de mediados do s\u00e9culo XIII. A desproporcionada torre foi engadida ao redor do ano 1300. Posteriormente engad\u00eduse a sancrist\u00eda no ano 1833, e agrand\u00e1ronse todas as fiestras orixinais ag\u00e1s unha. Ese ano os murais medievais foron borrados con cal e foron descubertos novamente en 1916.\nExternamente a igrexa est\u00e1 dominada pola masiva torre. Esta ten un portal g\u00f3tico, mentres que a nave ten portais rom\u00e1nicos decorados coe n pedra calcaria vermella e arenita gris-verde de xeito alterno.\nNo seu interior a igrexa est\u00e1 ricamente decorada con frescos medievais. Os m\u00e1is antigos, do s\u00e9culo XIII, at\u00f3panse no coro e representan animais imaxinarios, ornamentos xeom\u00e9tricos e follaxe. Os outros son de mediados do s\u00e9culo XV e amosan escenas da Paix\u00f3n de Cristo e doutras historias da Biblia.\nEntre o mobiliario da igrexa destaca a p\u00eda bautismal do escultor rom\u00e1nico co\u00f1ecido como Sigraf que data do s\u00e9culo XII, as\u00ed como unha Madonna de madeira de ao redor do ano 1500. Os bancos e o p\u00falpito son do s\u00e9culo XVIII.\nA igrexa foi restaurada en 1916 e entre 1969 e 1971."}
{"id": "409833", "revid": "89787", "url": "https://gl.wikipedia.org/wiki?curid=409833", "title": "David Hobbs", "text": "David Wishart Hobbs, nado en Royal Leamington Spa o 9 de xu\u00f1o de 1939, \u00e9 un ex-piloto de automobilismo brit\u00e1nico. Orixinalmente comentarista para a canle Speed, traballa como comentarista para NBC e NBC Sports Network. En 1969 Hobbs foi inclu\u00eddo na lista de pilotos graduados, un grupo de 27 pilotos que polos seus logros foron avaliados como os mellores do mundo.\nHobbs vive en Milwaukee (Wisconsin) coa s\u00faa esposa, Margaret, coa que ten dous fillos, Gregory e Guy. En 1986, Hobbs abriu un concesionario de autom\u00f3biles, David Hobbs Honda, en Glendale, Wisconsin, que segue a existir hoxe e no que se anuncia persoalmente. O seu fillo m\u00e1is novo, Guy, traballou para Speed \u200b\u200bcomo un xornalista na s\u00faa cobertura deportiva. Hobbs foi contratado no Sal\u00f3n da Fama de Am\u00e9rica de Motorsports en 2009.\n\u00c9 o av\u00f3 do piloto Andrew Hobbs.\nTraxectoria.\nHobbs naceu poucos meses antes do estalido da segunda guerra mundial e ten unha vasta historia de experiencia de conduci\u00f3n internacional de m\u00e1is de 30 anos en todos os niveis de deportes a motor, inclu\u00eddos os coches deportivos, coches de turismo, Indy cars, IMSA, Can-Am e F\u00f3rmula Un. Participou nas 500 Millas de Indian\u00e1polis e nas 24 Horas de Daytona. Fixo vinte sa\u00eddas na carreira das 24 Horas de Le Mans, terminando no 8\u00ba lugar no primeiro intento de 1962, seguido dunha pole position e un mellor remate de terceiro (en 1969 e 1984) no seu haber.\nHobbs deb\u00eda debutar pilotando para Tim Parnell Racing no Gran Premio de Francia de 1965 en Clermont-Ferrand, pero un grave accidente de estrada o mandou ao hospital por tres semanas.\nEn 1971, Hobbs ga\u00f1ou a L &amp; M 5000 Continental Championship pilotando para Carl Hogan f\u00f3ra de St. Louis, Missouri, nun McLaren M10B-Chevrolet. Ga\u00f1ou cinco das oito roldas dese ano en Laguna Seca, Seattle, Road Am\u00e9rica (Elkhart Lake), Edmonton e Lime Rock. Doce anos despois, lograr\u00eda tam\u00e9n o campionato de 1983 da Serie Trans-Am. Tam\u00e9n fixo d\u00faas sa\u00eddas na NASCAR Winston Cup en 1976, inclu\u00edndo d\u00faas voltas nas 500 Millas de Daytona de 1976 e disputou unha carreira na International Race of Champions de 1979.\nOutras aparici\u00f3ns.\nHobbs apareceu na pel\u00edcula c\u00f3mica de 1983 \"Stroker Ace\", interpretando un comentarista de televisi\u00f3n de carreiras. Tam\u00e9n apareceu na pel\u00edcula \"Cars 2\", que estreouse en xu\u00f1o de 2011, como o locutor \"David Hobbscap\", un Jaguar de 1963 da cidade natal de Hobbs en Inglaterra.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n Indica que participou cun coche de F2."}
{"id": "409837", "revid": "59564", "url": "https://gl.wikipedia.org/wiki?curid=409837", "title": "Brais Mor\u00e1n", "text": "Brais Mor\u00e1n Mato, nado en Ourense o 17 de maio de 1983, co\u00f1ecido artisticamente como Brais Mor\u00e1n, \u00e9 un guitarrista e vocalista galego de pop.\nTraxectoria.\nLicenciado en Historia da arte e mestrado en Museolox\u00eda e Cr\u00edtica Contempor\u00e1nea, Mor\u00e1n iniciou a s\u00faa carreira musical en 1997 tocando a guitarra el\u00e9ctrica en Zumbido, a\u00ednda que non foi membro estable deste grupo de punk rock experimental.\nDespois, en 2005, foi un dos fundadores e integrantes de Loretta Martin, unha banda de funk coa que editou tres discos.\nEn 2015 editou en solitario \"Cruzando o eclipse\", e en 2018 o seu segundo \u00e1lbum, \"No Mato do desespero\". Di de si mesmo que ten influencias do rock, o funk, a m\u00fasica brasileira, a m\u00fasica africana e a tradici\u00f3n galega. Tam\u00e9n reco\u00f1ece influencias de Narf.\nFamilia.\n\u00c9 fillo de C\u00e9sar Mor\u00e1n e sobri\u00f1o de Miguel Mato.\nVida persoal.\nEst\u00e1 establecido en Perillo e ten parentes en Ponteceso. D\u00e1 clases de m\u00fasica."}
{"id": "409839", "revid": "5863", "url": "https://gl.wikipedia.org/wiki?curid=409839", "title": "Eu conto, ti cantas", "text": " Eu conto, ti cantas... \u00e9 un libro de Literatura infantil que re\u00fane tres contos en verso de Mar\u00eda Victoria Moreno, publicado en 2005. A 4\u00aa edici\u00f3n \u00e9 de xaneiro de 2018.\nCaracter\u00edsticas.\nDedicatoria: \"Para Bego\u00f1a, que chega \u00e1 casa ao solpor e reg\u00e1lame todas as luces do d\u00eda\"\nA autora a\u00ednda puido asistir \u00e1 presentaci\u00f3n do libro un mes antes do seu pasamento en novembro de 2005.\nEste libro, protagonizado por animais, \u00e9 unha mostra m\u00e1is dese mundo propio e reco\u00f1ecible que Mar\u00eda Victoria Moreno soubo crear na s\u00faa literatura. Son tres contos para todos os nenos e nenas de sete anos en diante que buscan o amor nos olli\u00f1os doces de mel dun can de bondadosas orellas.\n\u00a1Xa non te\u00f1o medo!\nEste conto xa fora publicado en 1998 na colecci\u00f3n \"A maxia das palabras.\"\nUn cativo, Xan, ten medo cando se vai deitar. Grazas a unha chorumi\u00f1a, ao ir durmir na bufarda non sente medo da noite e comproba que no ceo sae a l\u00faa e florece o sosego na terra escura . A noite vai ser unha festa divertida e poboada de elementos m\u00e1xicos e suxestivos. Os sons, os amigos curiosos que viven no armario, as sombras que esvaecen co fermoso luar e os personaxes que poboan a noite da s\u00faa vila velando polos demais, son retratados a trav\u00e9s da ollada infantil, desbotando o medo a favor da maxia da vida coti\u00e1. \nCan branco, can negro.\nPublicado antes como \"Nico e Mi\u00f1os\".\nOs protagonistas son dous cans, un branco e un negro. Nicolau \u00e9 un canci\u00f1o que foi recibido por todos con aloumi\u00f1os e festas, mentres que Correcami\u00f1os naceu na beirav\u00eda da estrada onde s\u00faa nai foi abandonada; ambos os dous un bo d\u00eda xuntaranse nun arrabalde perdido e unir\u00e1n para sempre o seu destino, nunha amizade entre cans que non entende de cores.\n\u00bfUn cachi\u00f1o de bica?\nXa fora publicado en 1994.\nProtagonizado por un mozo que mentres almorza nun restaurante ve como da s\u00faa cunca saen letras que lle queren contar unha historia. Ten tres partes, correspondentes a cada unha das comidas do d\u00eda. Esa historia \u00e9 a de Iv\u00e1n que coida a Nica, unha cadela ben xeitosa, \u00e1 que moito lle gustan os cachi\u00f1os de bica; os dous est\u00e1n unidos polos lazos da complicidade e a necesidade mutua."}
{"id": "409840", "revid": "23204", "url": "https://gl.wikipedia.org/wiki?curid=409840", "title": "TUI fly Deutschland", "text": "TUI fly Deutschland, anteriormente \"TUIfly\", \u00e9 unha aeroli\u00f1a de vacaci\u00f3ns alem\u00e1 propiedade da compa\u00f1\u00eda de viaxes e turismo TUI Group. A s\u00faa sede at\u00f3pase no aeroporto de Hannover e ten bases en varios aeroportos alem\u00e1ns. TUI fly Deutschland \u00e9 parte da \"alianza\" TUI Airlines.\nFrota.\nEn agosto de 2017 a frota de TUI fly Deutschland estaba formada polos seguintes avi\u00f3ns:"}
{"id": "409841", "revid": "10599", "url": "https://gl.wikipedia.org/wiki?curid=409841", "title": "Autos Lobelle de Santiago", "text": ""}
{"id": "409842", "revid": "10599", "url": "https://gl.wikipedia.org/wiki?curid=409842", "title": "Divisi\u00f3n de Prata de F\u00fatbol Sala", "text": ""}
{"id": "409844", "revid": "25871", "url": "https://gl.wikipedia.org/wiki?curid=409844", "title": "Quijada", "text": "A quijada\u00a0\u00e9 un\u00a0instrumento de percusi\u00f3n\u00a0de varios lugares de Hispanoam\u00e9rica. Tr\u00e1tase da queixada dun burro, mais tam\u00e9n pode ser o dun cabalo ou dunha vaca. Tam\u00e9n \u00e9 co\u00f1ecido co nome de \"charrasca\", \"cacharaina\", \"charaina\", \"carretilla\" ou \"kahuaha\".\nUsos.\nUtil\u00edzase como instrumento de marcha nos entroidos e festas relixiosas, as\u00ed como tam\u00e9n en varios ritmos de orixe afroamericana como a m\u00fasica afroperuana da costa centro e sur do\u00a0Per\u00fa, en sones de Rep\u00fablica Dominicana, do mesmo xeito que na m\u00fasica mexicana de son jarocho e de son afromestizo de Costa Moza, de torbellino\u00a0colombiano, en Guatemala, Belize, na m\u00fasica chilota de Chile e ocasionalmente en desfiles no candombe afroarxentino de Buenos Aires."}
{"id": "409845", "revid": "89787", "url": "https://gl.wikipedia.org/wiki?curid=409845", "title": "Zonotrichia capensis", "text": "O Zonotrichia capensis\u00a0\u00e9 unha especie de ave neotropical, do x\u00e9nero \"Zonotrichia\". \u00c9 semellante \u00e1 especie do pardal com\u00fan, distingu\u00edndose por posu\u00edr un copete con raias negras e unha figura menos rotunda.\nCaracter\u00edsticas.\nAcada entre 14 e 15\u00a0cm de longo. O peteiro \u00e9 curto e recto, duns 15\u00a0mm. Amosa a coroa e a cara agrisadas, cunha banda negra. A gorxa \u00e9 branca, cun visible colar na caluga de cor canela ou casta\u00f1a. O ventre e o peito son pardo claro ou esbrancuxados, con reflexos m\u00e1is escuros e os costados agrisados. O dorso \u00e9 tam\u00e9n pardo, manchado de negro, coas \u00e1s e a cola de ton m\u00e1is escuro. Os xuven\u00eds te\u00f1en plumaxe m\u00e1is uniforme, con xaspeado m\u00e1is escuro no peito.\nAs patas est\u00e1n ben adaptadas \u00f3 seu h\u00e1bito arbor\u00edcola. Amosa tres dedos orientados cara a adiante e un cara a atr\u00e1s."}
{"id": "409848", "revid": "5863", "url": "https://gl.wikipedia.org/wiki?curid=409848", "title": "Xoh\u00e1n Lu\u00eds Ramos", "text": ""}
{"id": "409849", "revid": "5863", "url": "https://gl.wikipedia.org/wiki?curid=409849", "title": "Le\u00f3n Paul Fargue", "text": ""}
{"id": "409850", "revid": "27155", "url": "https://gl.wikipedia.org/wiki?curid=409850", "title": "Ibis sagrado", "text": "O ibis sagrado (\"Threskiornis aethiopicus\") \u00e9 unha especie de ave pelecaniforme da familia Threskiornithidae propia de rexi\u00f3ns de \u00c1frica e Asia.\nCaracter\u00edsticas.\nPos\u00fae unha plumaxe branca no tronco, na base das \u00e1s, ventre e cola, e negra na testa e nos extremos das \u00e1s, que en reposo superan o longo da cola. De costumes di\u00farnas e gregarias, habita nas beiras dos r\u00edos, lagos e augas estancadas, asociado con outras aves acu\u00e1ticas de semellantes h\u00e1bitos alimenticios como as cego\u00f1as ou o marab\u00fa. Alim\u00e9ntase principalmente de insectos e mi\u00f1ocas, ademais de crust\u00e1ceos e pequenos r\u00e9ptiles, \u00f3s que captura co seu longo peteiro curvo.\nCulto.\nO ibis sagrado era considerado un animal sagrado para os exipcios. Cr\u00edan que era un mensaxeiro do deus Tot."}
{"id": "409851", "revid": "23204", "url": "https://gl.wikipedia.org/wiki?curid=409851", "title": "Threskiornis aethiopicus", "text": ""}
{"id": "409852", "revid": "1131", "url": "https://gl.wikipedia.org/wiki?curid=409852", "title": "Aeroporto de Trapani-Birgi", "text": "O aeroporto Vincenzo Florio de Trapani-Birgi \u00e9 un aeroporto civil e militar que serve \u00e1 cidade italiana de Trapani, en Sicilia. Est\u00e1 situado entre Trapani e Marsala e \u00e9 un dos cinco aeroportos civ\u00eds da illa, a\u00ednda que tam\u00e9n \u00e9 usado para prop\u00f3sitos militares. No ano 2017 usaron o aeroporto un total de 1 292 957 pasaxeiros. Foi bautizado na honra do pol\u00edtico e emprendedor siciliano Vincenzo Florio Sr."}
{"id": "409853", "revid": "22570", "url": "https://gl.wikipedia.org/wiki?curid=409853", "title": "Ribera Navarra F\u00fatbol Sala", "text": "O Ribera Navarra F\u00fatbol Sala, co\u00f1ecido por motivos de patrocinio como Aspil-Vidal Ribera Navarra, \u00e9 un equipo de f\u00fatbol sala espa\u00f1ol da cidade de Tudela (Navarra), fundado en 2001. Dende a tempada 2011/12 xoga na Primeira Divisi\u00f3n da Liga Nacional de F\u00fatbol Sala.\nHistoria.\nO Ribera Navarra FS xestouse a finais de 2000, cando un grupo de persoas liderado por Jos\u00e9 Luis Ruiz creou un equipo para toda a comarca, ata ent\u00f3n sen representaci\u00f3n nese deporte. En marzo de 2001 constitu\u00eduse oficialmente como Ribera Navarra F\u00fatbol sala, e durante as s\u00faas primeiras tempadas xogou en Primeira Nacional B, as\u00ed como en torneos comarcais e rexionais.\nNo ano 2004/05 xogou por primeira vez en Primeira Nacional A, terceira categor\u00eda do futsal espa\u00f1ol, ao fusionarse e tomar a praza do Metales San Jorge. Con todo, o seu paso pola categor\u00eda durou s\u00f3 esa tempada e ao ano seguinte descendeu a Nacional B. Durante todo ese tempo, Ribera Navarra traballou en consolidar os equipos xuven\u00eds e en crear unha escola de f\u00fatbol sala para a cidade de Tudela, que abriu en 2006.\nRibera Navarra subiu a Divisi\u00f3n de Prata na tempada 2008/09, onde permaneceu d\u00faas tempadas baixo o patrocinio de R\u00edos Renovables, unha empresa de enerx\u00edas renovables. Cun forte investimento en fichaxes, na s\u00faa maior\u00eda xogadores veteranos ou descartes doutros clubs, Ribera Navarra subiu a Divisi\u00f3n de Honra na tempada 2010/11. O equipo finalizou a tempada regular en segunda posici\u00f3n, e venceu no playoff de ascenso a BP Andorra e UPV Maristas Valencia.\nPara afrontar a m\u00e1xima categor\u00eda, o club reestruturouse.\u200b En febreiro de 2017, Jos\u00e9 Luis Ruiz dimitiu como m\u00e1ximo responsable da entidade, fac\u00e9ndose cargo como presidente Alberto Ram\u00edrez Arregui."}
{"id": "409855", "revid": "23204", "url": "https://gl.wikipedia.org/wiki?curid=409855", "title": "Ephippiorhynchus senegalensis", "text": "O\u00a0Ephippiorhynchus senegalensis \u00e9 unha especie de\u00a0paxaro\u00a0da familia das cego\u00f1as, os\u00a0cic\u00f3nidos, que habita en \u00c1frica. De tama\u00f1o semellante \u00e1 cego\u00f1a branca, pos\u00fae unha caracter\u00edstica coloraci\u00f3n en plumas e peteiro.\nDistribuci\u00f3n.\nAt\u00f3pase por toda \u00c1frica tropical, dende o leste do Senegal a Etiop\u00eda e polo sur at\u00e9 o norte de Sur\u00e1frica. Est\u00e1 ausente no extremo sur e suroeste do continente."}
{"id": "409857", "revid": "1131", "url": "https://gl.wikipedia.org/wiki?curid=409857", "title": "Aeroporto de Quebec-Jean Lesage", "text": "O aeroporto de Quebec-Jean Lesage \u00e9 o principal aeroporto que serve \u00e1 cidade canadense de Quebec. Est\u00e1 situado a 11 quil\u00f3metros ao oeste da cidade e \u00e9 o 11\u00ba aeroporto m\u00e1is concorrido do Canad\u00e1 con 1 670 880 pasaxeiros no ano 2017. O aeroporto ofrece ao redor de 360 voos semanais a destinos no Canad\u00e1, os Estados Unidos, Centroam\u00e9rica, M\u00e9xico, o Caribe e Europa."}
{"id": "409858", "revid": "89787", "url": "https://gl.wikipedia.org/wiki?curid=409858", "title": "Eurypyga helias", "text": "A Eurypyga helias\u00a0\u00e9 unha especie de ave da orde Euripygyformes, \u00fanica representante do seu x\u00e9nero (Eurypyga) e da s\u00faa familia (Eurypygidae). Habita nas rexi\u00f3ns tropicais de Am\u00e9rica.\nDescrici\u00f3n.\nEsta \u00e9 unha ave esvelta cun andar pausado. Mide de 43 a 48 cm, e ten un peso de arredor de 250 gramos. O\u00a0peteiro\u00a0\u00e9 alaranxado coa base de cor negra e o iris avermellado. \nA cor das \u00e1s \u00e9 o detalle m\u00e1is rechamante, son de cor casta\u00f1a, amarela, negra, branca, oliva e gris con d\u00faas franxas casta\u00f1a e negra; e despr\u00e9gaas no cortexo. En voo, pode verse un ocelo grande e escuro en cada \u00e1. As cores luminosas tam\u00e9n se usan para sobresaltar \u00f3s predadores potenciais."}
{"id": "409859", "revid": "89787", "url": "https://gl.wikipedia.org/wiki?curid=409859", "title": "Noia FS", "text": "O Noia F\u00fatbol Sala, co\u00f1ecido como Noia Portus Apostolis, \u00e9 un equipo de f\u00fatbol sala da localidade de Noia, na provincia da Coru\u00f1a. Fundado en 2008, actualmente xoga na Primeira Divisi\u00f3n da Liga nacional de f\u00fatbol sala.\nHistoria.\nO equipo fundouse en 2008 e comezou a xogar na terceira categor\u00eda, chamada ent\u00f3n 1\u00aa Nacional A. Xogou nesa categor\u00eda durante 9 tempadas consecutivas, as \u00faltimas baixo a denominaci\u00f3n de Segunda B.\nNa tempada 2016/17, o equipo procl\u00e1mase campi\u00f3n do grupo 1 da Segunda Divisi\u00f3n B. Caeu eliminado na promoci\u00f3n de ascenso contra o Cerro Reyes. No entanto, dous equipos perderon a s\u00faa praza na Segunda Divisi\u00f3n por non cumprir os requisitos da categor\u00eda: o Jumilla e o propio Cerro Reyes. Finalmente, o Noia ocupou unha desas prazas.\nNa s\u00faa primeira tempada na categor\u00eda de prata, o equipo acabou en postos de descenso, pero viuse beneficiado polos problemas econ\u00f3micos do Puertollano, que provocaron o descenso administrativo deste e a permanencia do Noia. Na tempada 2020/21, marcada pola pandemia de COVID-19, o Noia conseguiu acabar a primeira fase no primeiro lugar da clasificaci\u00f3n, repetindo liderado na segunda fase cunha ampla vantaxe sobre o segundo. As\u00ed, accedeu aos play-offs polo ascenso, pero caeu eliminado nas semifinais diante do CD El Ejido. Nesa mesma campa\u00f1a acadou tam\u00e9n a s\u00faa primeira final da Copa Galicia, perdendo diante do Burela.\nNa tempada 2021/22 proclamouse campi\u00f3n de Segunda, conseguindo as\u00ed o ascenso directo con cinco xornadas de antelaci\u00f3n. O equipo dirixido por Marlon Velasco rematou a liga con 82 puntos, 18 m\u00e1is que o segundo clasificado, o Pe\u00f1\u00edscola. Redondeou a campa\u00f1a levantando en Mar\u00edn o seu primeiro t\u00edtulo da Copa Galicia, ao derrotar na final ao Parrulo tras unha quenda de penaltis.\nNa s\u00faa primeira campa\u00f1a na Primeira Divis\u00f3n, o Noia conseguiu a clasificaci\u00f3n para os play-offs polo t\u00edtulo, ao rematar a liga regular na oitava praza. Conseguiu 10 vitorias, entre elas un hist\u00f3rico triunfo contra o FC Barcelona, vixente campi\u00f3n de liga e Champions League, na primeira visita do equipo galego ao Palau (3-4). Con todo, quedou eliminado nos cuartos de final, perdendo ante o Palma Futsal tanto na ida (8-2) como na volta (3-4)."}
{"id": "409860", "revid": "1131", "url": "https://gl.wikipedia.org/wiki?curid=409860", "title": "Aeroporto de Trieste-Friuli Venezia Giulia", "text": "O aeroporto de Trieste-Friuli Venezia Giulia , anteriormente aeroporto de Trieste-Ronchi dei Legionari, \u00e9 un aeroporto internacional situado a 0,56 quil\u00f3metros ao oeste de Ronchi dei Legionari, na provincia de Gorizia, preto de Trieste."}
{"id": "409863", "revid": "1131", "url": "https://gl.wikipedia.org/wiki?curid=409863", "title": "Partido Froilanista", "text": "O Partido Froilanista \u00e9 unha organizaci\u00f3n sat\u00edrica galega que se fundou o 2 de xu\u00f1o de 2014, d\u00eda en que Xo\u00e1n Carlos I de Espa\u00f1a anunciou a s\u00faa abdicaci\u00f3n no seu benxam\u00edn Filipe, Filipe VI, facendo valer a Lei s\u00e1lica.\nOs membros do Partido Froilanista consideraron un agravio que non fose sucesora do monarca a s\u00faa primox\u00e9nita Elena. Por iso decidiron auto-organizarse e constitu\u00edrse como partido pol\u00edtico compromet\u00e9ndose coa reconquista dos dereitos usurpados \u00f3 Reino de Galiza. No trono de Galiza pretenden colocar a Froil\u00e1n de Marichalar y Borb\u00f3n, fillo da Infanta Elena de Borb\u00f3n (A \"Ra\u00ed\u00f1a Rexente\"), que pasar\u00eda a reinar como Froil\u00e1n III de Galiza e I de Begonte.\nEntre as reivindicaci\u00f3ns do Partido Froilanista at\u00f3panse o traslado da capital do Reino de Galiza a Lugo, pois foi historicamente a capital do Reino; o galego como lingua oficial en todo o Reino, a reinstauraci\u00f3n do matriarcado e a recuperaci\u00f3n das fronteiras do ano 456 baixo a coroa do rei Requiario, onde o Reino de Galiza chegara ata as portas do Algarve, Andaluc\u00eda, Castell\u00f3 e Catalu\u00f1a."}
{"id": "409864", "revid": "1131", "url": "https://gl.wikipedia.org/wiki?curid=409864", "title": "Aeroporto de L'Alguer-Fertilia", "text": "O aeroporto de L'Alguer-Fertilia \u00e9 un aeroporto internacional italiano situado a 8 quil\u00f3metros ao norte da cidade de L'Alguer, no norte de Sarde\u00f1a. \u00c9 un dos tres aeroportos principais que serven \u00e1 illa, sendo os outros dous o de Olbia no nord\u00e9s, e o de Cagliari no sur. Est\u00e1 operado por SO.GE.A.AL (Societa di Gestione Aeroporto di Alghero)."}
{"id": "409865", "revid": "5132", "url": "https://gl.wikipedia.org/wiki?curid=409865", "title": "KK Bosna Royal", "text": ""}
{"id": "409866", "revid": "1576", "url": "https://gl.wikipedia.org/wiki?curid=409866", "title": "Marab\u00fa", "text": "O marab\u00fa\u00a0(\"Leptoptilos crumeniferus\") \u00e9 unha especie de ave ciconiforme da familia\u00a0dos\u00a0cic\u00f3nidos\u00a0que habita as zonas pantanosas e nas\u00a0sabanas da\u00a0\u00c1frica subsahariana. Non se reco\u00f1ecen subespecies.\n\u00c9 unha ave preeira e cazadora de pequenos vertebrados (a\u00ednda que se te\u00f1en visto capturando aves do tama\u00f1o dun flamengo nalg\u00fans lagos africanos). Pesan de 4 a 6 quilos e chegan a ter unha altura de 120\u00a0cm. Viven uns 15 anos."}
{"id": "409867", "revid": "1505", "url": "https://gl.wikipedia.org/wiki?curid=409867", "title": "Leptoptilos crumeniferus", "text": ""}
{"id": "409868", "revid": "5132", "url": "https://gl.wikipedia.org/wiki?curid=409868", "title": "Millennium Center", "text": ""}
{"id": "409869", "revid": "22570", "url": "https://gl.wikipedia.org/wiki?curid=409869", "title": "Brian Hart", "text": "Brian Hart, nado en Enfield o 7 de setembro de 1936 e finado o 5 de xaneiro de 2014, foi un piloto brit\u00e1nico de automobilismo e enxe\u00f1eiro con antecedentes na industria da aviaci\u00f3n. Foi o fundador de Brian Hart Ltd., unha empresa que desenvolveu e constru\u00edu motores para o seu uso no automobilismo.\nTraxectoria.\nComezou en 1958 cun Lotus VI, en 1959 Hart asociouse con Len Terry para conducir o seu Terrier Mk2 no campionato e ga\u00f1ou o Chapman Trophy. En 1960 pilotou na F\u00f3rmula J\u00fanior o Terrier Mk4 con motor dianteirode Terry e desenvolveu o motor Ford Anglia que alimentaba o coche. No circu\u00edto de Oulton Park, en outubro de 1960, Hart tivo un accidente co coche, o que levou a Terry a dese\u00f1ar a serie Mk4 2, que Hart pilotou en 1961. Os coches con motor traseiro eran nese momento o \u00faltimo en tecnolox\u00eda e Hart tivo s\u00f3 un \u00e9xito limitado co coche (Ref: Len Terry). Hart tivo unha exitosa carreira como piloto en varias f\u00f3rmulas de monoprazas. Competiu na F\u00f3rmula J\u00fanior e na F\u00f3rmula Tres, logo se formou na F\u00f3rmula 2 co equipo Lotus de F\u00f3rmula 2 correndo para Ron Harris. Competiu nun pu\u00f1ado de carreiras f\u00f3ar do campionato de F\u00f3rmula 1 usando coches de F\u00f3rmula 2 e na tempada de de F\u00f3rmula Un cualificouse para o Gran Premio de Alema\u00f1a en N\u00fcrburgring nun Protos - Cosworth. \nCando a vida profesional de Hart lle levaba moito tempo, retirouse das carreiras en 1971.\nEnxe\u00f1eiro.\nCara a finais de 1967 Hart comezou a traballar na compa\u00f1\u00eda de avi\u00f3ns de Havilland en Hatfield, Inglaterra. A compa\u00f1\u00eda proporcionoulle formaci\u00f3n no dese\u00f1o e construci\u00f3n de fuselaxes e motores. Despois traballou co famoso construtor de motores Cosworth, pero a abandonou en 1969 para fundar a s\u00faa propia compa\u00f1\u00eda hom\u00f3nima para servir motores FVA Cosworth de Ford. \"Brian Hart Limited\" foi pronto encomendado por Ford para traballar no desenvolvemento de novos motores, nun papel semellante ao seu ex-empregador. Hart desenvolveu a serie Ford BDA, \u200b\u200bque ser\u00eda utilizada nos programas de rally de Ford durante a d\u00e9cada de 1970.\nOs motores FDA e BDA tuneados por Hart foron exitosos na F\u00f3rmula 2, e Ronnie Peterson ga\u00f1ou o t\u00edtulo europeo cun FVA en 1971 e Mike Hailwood acadou o mesmo t\u00edtulo en 1972 cun BDA. A chegada \u00e1 F2 de BMW e Renault deixou a Ford renuente a aumentar a s\u00faa participaci\u00f3n, polo que Hart optou por desenvolver o seu propio motor de F2, o 420R, que foi o primeiro en competir con Chevron en 1976. Este motor foi un vencedor nas carreiras de F2 en 1977 e 1978.\nA tempada baixa de 1978-79 trouxo o seguinte paso no desenvolvemento de Brian Hart Limited, cando o equipo Toleman de F2 comprometeuse a financiar a I + D. Toleman-Hart dominou o Campionato de Europa de F2 en 1980, con Brian Henton e Derek Warwick terminando no primeiro e segundo posto na clasificaci\u00f3n do campionato.\nF\u00f3rmula Un.\nComo parte da entrada de Toleman no Campionato Mundial de F\u00f3rmula 1 da FIA en , Hart desenvolveu unha versi\u00f3n turbo do 420R. A\u00ednda que inicialmente non ti\u00f1a potencia e pouca fiabilidade, bastou para establecer a Brian Hart Ltd. como fornecedor de motores de F\u00f3rmula Un. Hart continuou como compa\u00f1eiro de motor de Toleman ata a compra do equipo por parte de Benetton e m\u00e1is tarde forneceu motores aos equipos RAM, Haas Lola e Tyrrell na d\u00e9cada de 1980, Jordan e Arrows na d\u00e9cada de 1990.\nA finais de 1988, prohib\u00edronse os turbocompresores en resposta aos aumentos en potencia de catro cifras, o que significou un retorno ao desenvolvemento de configuraci\u00f3ns dos motores de aspiraci\u00f3n natural que non se utilizaban desde o inicio da d\u00e9cada. Cosworth, por\u00e9n, era unha compa\u00f1\u00eda que, ag\u00e1s do seu proxecto turbo V6, que s\u00f3 se usou durante menos de dous anos, continuou constru\u00edndo V8 aspirados naturalmente para a F2 e alg\u00fans dos equipos de F1 con peor financiamento. Brian Hart Limited volveu \u00e1 s\u00faa funci\u00f3n anterior como especialista de axuste e servizo, traballando en colaboraci\u00f3n con Cosworth para desenvolver os seus motores DFZ e DFR (que deb\u00edan moito ao DFV orixinal).\nEn 1992, Brian Hart Limited financiara o dese\u00f1o do seu primeiro motor V10, o Tipo 1035, e en novembro dese ano anunciou un contrato exclusivo de dous anos para fornecer a Jordan Grand Prix. Foi unha asociaci\u00f3n prometedora que trouxo bos resultados, notablemente, o terceiro lugar de Rubens Barrichello no Gran Premio do Pac\u00edfico de 1994 en Aida, Xap\u00f3n. Con todo, cando Peugeot decidiu entrar na F\u00f3rmula Un e ofrecer a Jordan un acordo de f\u00e1brica, o contrato con Hart non se renovou. Hart preferiu fornecer Footwork / Arrows, que ti\u00f1a problemas financeiros nese momento. A falta de fondos impediu a Hart desenvolver o V10 e us\u00e1ronse os V8 m\u00e1is antigos. En 1997, Hart volveuse a Minardi e comezou a traballar noutro dese\u00f1o de V10, pero nunca puido financiar completamente o proxecto. Cando o propietario de Arrows, Tom Walkinshaw, comprou Brian Hart Limited a finais dese ano, a inxecci\u00f3n de capital converteu ese dese\u00f1o no Arrows V10. O acordo quedou afectado polas acci\u00f3ns legais tomadas sobre o di\u00f1eiro que supostamente se deb\u00eda e Brian Hart separouse de Arrows e da F\u00f3rmula Un antes de finalizar o ano. Arrows entrou en bancarrota no 2002.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409872", "revid": "23204", "url": "https://gl.wikipedia.org/wiki?curid=409872", "title": "Aepyceros melampus petersi", "text": ""}
{"id": "409873", "revid": "23204", "url": "https://gl.wikipedia.org/wiki?curid=409873", "title": "Tartaruga de esporas africana", "text": "A tartaruga de esporas africana (\"Centrochelys sulcata\") \u00e9 unha especie de tartaruga criptodira da familia\u00a0dos\u00a0testud\u00ednidos\u00a0e \u00fanico membro do x\u00e9nero Centrochelys. Habitaba boa parte do territorio do norte africano, no bordo sur do deserto do S\u00e1hara, no Sahel, e que actualmente case s\u00f3 sobrevive dentro de parques nacionais e reservas de fauna. Est\u00e1 ameazada no seu h\u00e1bitat por mor do proceso de urbanizaci\u00f3n do seu h\u00e1bitat, a desertizaci\u00f3n, a agricultura, os pasteiros, as\u00ed como polo uso da s\u00faa carne na alimentaci\u00f3n local e pola medicina tradicional.\nPolo seu tama\u00f1o \u00e9 a terceira maior tartaruga terrestre do mundo, e a maior das continentais (non orixinarias de arquip\u00e9lagos).\nTaxonom\u00eda e etimolox\u00eda.\nO nome xen\u00e9rico resulta dunha combinaci\u00f3n dos termos gregos \"geo\" (\u03b3\u03b1\u03b9\u03b1), que significa \"terra\", e \"chelone\" (\u03c7\u03b5\u03bb\u03ce\u03bd\u03b7), que significa \"tartaruga\". O nome espec\u00edfico \"sulcata\" deriva da palabra latina sulcus, que significa \"asuco, engurra\" facendo referencia \u00f3s asucos que aparecen nas escamas da cunha da tartaruga.\nDistribuci\u00f3n e h\u00e1bitat.\n\"Geochelone sulcata\" \u00e9 unha especie afrotropical do Sahel, distrib\u00faese por Etiop\u00eda, Mal\u00ed, Chad, Mauritania, N\u00edxer, o\u00a0Senegal e o\u00a0Sud\u00e1n. Vive nas sabanas, os bosques de acacias, e en zonas \u00e1ridas e secas. A temperatura do seu ambiente \u00e9 constante e \u00e9 de arredor de 30-31 \u00b0C nas \u00e1reas m\u00e1is quentes e 22 \u00b0C nas zonas m\u00e1is fr\u00edas. As baixas temperaturas e a alta humidade poden causarlle doenzas respiratorias. O seu metabolismo est\u00e1 moi adaptado \u00e1 conservaci\u00f3n de auga, que obt\u00e9n principalmente da vexetaci\u00f3n. Durante as horas m\u00e1is c\u00e1lidas escava tobos para defenderse da calor."}
{"id": "409874", "revid": "98629", "url": "https://gl.wikipedia.org/wiki?curid=409874", "title": "B\u00e1lsamo negro de Riga", "text": "O b\u00e1lsamo negro de Riga \u00e9 un forte licor de herbas de orixe letoa. A receita do b\u00e1lsamo combina 24 ingredientes, inclu\u00edndo as herbas, ra\u00edces, froita silvestre, zume de froitas, mel, azucre queimado e varios elementos moito m\u00e1is espec\u00edficos como frundo, xanz\u00e1s ou aceite bals\u00e1mico peruano.\nHistoria.\nA invenci\u00f3n do b\u00e1lsamo negro de Riga atrib\u00faese ao farmac\u00e9utico let\u00f3n Abraham Kunze no ano 1752. Por\u00e9n as primeiras receitas que describ\u00edan licores de herbas no pa\u00eds datan do s\u00e9culo XVI. O farmac\u00e9utico, veci\u00f1o de Riga, foi acusado pola prensa de ter replicado receitas populares previas ao 1737 na s\u00faa invenci\u00f3n. Cara 1752 Kunze xa produc\u00eda o licor de herbas a volumes industriais. A partir do ano 1845, o renome de principal produtor do licor pasa a mans de Albert Wolfschmidt.\nNo ano 1860 o licor \u00e9 galardoado coa medalla de prata na Feira de San Petersburgo, onde se presentou co nome de \"o verdadeiro Licor de herbas de Riga de Kunze\", trala feira o licor pasou a ser co\u00f1ecido simplemente como o \u2033b\u00e1lsamo negro de Riga\u2033.\nDe acordo cunha lenda popular s\u00f3 dous aprendices do mestre licoreiro co\u00f1ec\u00edan a receita. Esta receita orixinal non puido ser recuperada durante a marcha en 1939 dos colonos alem\u00e1ns previa a Ocupaci\u00f3n Sovi\u00e9tica de Letonia. O que levou a un traballo de 5 anos de recuperaci\u00f3n a finais da segunda guerra mundial para replicala.\nElaboraci\u00f3n.\nO b\u00e1lsamo negro de Riga acada ap\u00f3s a s\u00faa destilaci\u00f3n un 45% de alcol por volume. Na s\u00faa elaboraci\u00f3n empr\u00e9ganse barr\u00eds \u00fanicos de madeira de carballo. Na cocci\u00f3n en barril mest\u00farase cos aromas do resto de ingredientes, como o mel, o caramelo ou o zume de froitas para ser posteriormente embotellado en xarros de arxila.\nHoxe o b\u00e1lsamo negro de Riga comercial\u00edzase na s\u00faa receita orixinal ou co sabor engadido de groselleira negra, cereixa ou ron."}
{"id": "409875", "revid": "23204", "url": "https://gl.wikipedia.org/wiki?curid=409875", "title": "Centrochelys sulcata", "text": ""}
{"id": "409876", "revid": "1131", "url": "https://gl.wikipedia.org/wiki?curid=409876", "title": "Tresminas", "text": "Tresminas \u00e9 unha fregues\u00eda portuguesa do concello de Vila Pouca de Aguiar, no distrito de Vila Real. Nela cons\u00e9rvanse restos de importantes obras realizadas durante o Imperio romano.\nXeograf\u00eda.\nEst\u00e1 situada na Serra da Padrela, 15 \u00a0km ao leste da capital do concello. A fregues\u00eda ocupa unha superficie de 55,85 \u00a0km\u00b2 e ti\u00f1a unha poboaci\u00f3n de 415 habitantes en 2011, cunha densidade de poboaci\u00f3n de 7,4 hab/km\u00b2. Incl\u00fae no seu territorio os lugares de Covas, Filhagosa, Granja, Revel, Ribeirinha, Cevivas, Tresminas, Vales e Vilarelho.\nFlora.\nA flora da rexi\u00f3n, rica en uces (\"Erica\" spp.), confire ao mel producido na zona un sabor caracter\u00edstico que o torna moi apreciado. Esta influencia no seu mel trad\u00facese, tam\u00e9n, nas s\u00faas cualidades terap\u00e9uticas espec\u00edficas, destacando as propiedades antioxidantes, antirreum\u00e1ticas, diur\u00e9ticas e de protecci\u00f3n contra os c\u00e1lculos biliares. A pesar de existiren indicios de que o casti\u00f1eiro seria unha especie espont\u00e1nea nesta rexi\u00f3n antes da chegada dos romanos, crese que a difusi\u00f3n do seu cultivo ocorreu co dominio romano.\nLugares de interese.\nOs pincipais lugares dignos de visitar son a Igrexa romana de Tresminas e as minas romanas da Ribeirinha e Covas.\nHistoria.\nA explotaci\u00f3n romana do ouro en Tresminas iniciouse durante o reinado de Augusto (27 a.C.\u201314 d.C.), prolong\u00e1ndose at\u00e9 a segunda metade do s\u00e9culo II, a \u00e9poca de Septimio Severo. A explotaci\u00f3n foi feita principalmente polo sistema de cortaduras a ceo aberto, a\u00ednda que se identificaron galer\u00edas de explotaci\u00f3n subterr\u00e1nea (Lagoinhos), orixinando cr\u00e1teres de grandes dimensi\u00f3ns que, at\u00e9 hoxe, testemu\u00f1an na paisaxe o esforzo humano al\u00ed emprendido. Segundo Alarc\u00e3o (1988), \nO complexo mineiro comprende os fil\u00f3ns de Trasminas, Gralheria e Campo de Jales, sendo unha das maiores explotaci\u00f3ns aur\u00edferas do Imperio romano. Existen tres cortaduras de explotaci\u00f3n: a Cortadura de Covas, a Cortadura de Ribeirinha e a Cortadura de Lagoinhos, sendo as d\u00faas primeiras de dimens\u00f3ns considerabelmente superiores, atinxindo profundidades da orde dos 100 m. Transversalmente \u00e1 orientaci\u00f3n do fil\u00f3n, abr\u00edronse varias galer\u00edas. \nDurante os s\u00e9culos I e II foron explotados e tratados metalurxicamente, a escala industrial, minerais polimet\u00e1licos con elevadas taxas de ouro e prata. As actividades mineiras centr\u00e1ronse na extracci\u00f3n dos tres principais fil\u00f3ns auro-arxent\u00edferos das cortaduras citadas, encaixados en formaci\u00f3ns rochosas de xistos e granitos.\nEste complexo sistema de galer\u00edas pode hoxe, na maior\u00eda dos casos, ser visitada. Destin\u00e1banse ao transporte de materiais e ao escoamento das augas para a drenaxe das cortadas, raz\u00f3n pola cal presentan sempre un declive en relaci\u00f3n \u00e1 abertura, \u00e1 superficie. Crese que parte do traballo do tratamento dos minerais ocorrese no interior das galer\u00edas. O abastecemento de auga era canalizado por medio de acuedutos, a partir do r\u00edo Tinhela e da ribeira da Fraga. Descubr\u00edronse dous encoros romanos nos arredores da poboaci\u00f3n de Tinhela de Baixo. \nA antig\u00fcidade da presenza humana naquela zona ref\u00f3rzase pola existencia de pontes e estradas caracteristicamente romanas, as\u00ed como pola existencia de castros mineiros (como, por exemplo, o Castro de Cidadelha de Jales, recentemente inclu\u00eddo nunha candidatura galaico-portuguesa a Patrimonio da Humanidade).\nO ouro al\u00ed obtido era destinado directamente a Roma, fundamentalmente para a cu\u00f1axe de moedas de ouro ou \"aureus\". Dado que estaban baixo administraci\u00f3n estatal directa, exist\u00edan destacamentos de soldados romanos destinados para velar pola seguridade do prezado metal: lexionarios da \"Legio VII Gemina\", e unidades auxiliares como a \"I Cohors Gallica equitata civium Romanorum\". \u00c9 moi prob\u00e1bel que o distrito de Tresminas estivese ligado ao de Jales formando unha unidade administrativa: un \"territorium metallorum\". Probabelmente este antigo \"territorium metallorum\" abarcar\u00eda toda a parte sur do actual concello de Vila Pouca de Aguiar: as fregues\u00edas de Tresminas, Alfarela e Vreia de Jales, as\u00ed como algunhas \u00e1reas doutras fregues\u00edas lim\u00edtrofes. \nEst\u00edmase que os romanos extraeron uns 20 000 kg de ouro en Tresminas, cos que seria pos\u00edbel cu\u00f1ar cerca de 2 500 000 \u00e1ureos, a moeda de ouro romana introducida polo primeiro emperador, Augusto.\nO Complexo Mineiro Romano de Tresminas foi declarado polo goberno portugu\u00e9s como ben de interese p\u00fablico. \nDesde hai sete anos cel\u00e9brase en Vila Pouca de Aguiar un festival romano, cuxa pr\u00f3xima edici\u00f3n se celebrar\u00e1 probabelmente a mediados de xullo de 2018.\nA construci\u00f3n de tres grandes encoros no r\u00edo T\u00e1mega e a protecci\u00f3n do complexo mineiro.\nA compa\u00f1\u00eda espa\u00f1ola Iberdrola investir\u00e1 un total de 1,84 mill\u00f3ns de euros no complexo mineiro romano de ouro de Tresminas para contribu\u00edr \u00e1 creaci\u00f3n dun parque arqueol\u00f3xico. Segundo a compa\u00f1\u00eda, este investimento \u2014que comezou en 2016 e se estender\u00e1 at\u00e9 2023, e no que participan medio cento longo de galegos\u2014 impulsar\u00e1 o valor hist\u00f3rico, patrimonial e arqueol\u00f3xico da rexi\u00f3n onde est\u00e1 constru\u00edndo un complexo hidroel\u00e9ctrico no r\u00edo T\u00e2mega. O investimento da empresa espa\u00f1ola posibilitar\u00e1 a creaci\u00f3n dun parque arqueol\u00f3xico no complexo mineiro, candidato a Patrimonio Mundial da UNESCO, e apoiar\u00e1 acci\u00f3ns nas \u00e1reas de seguridade, investigaci\u00f3n cient\u00edfica, conservaci\u00f3n, xesti\u00f3n e ordenaci\u00f3n do territorio e promoci\u00f3n tur\u00edstica. Iberdrola est\u00e1 desenvolvendo un complexo hidroel\u00e9ctrico que constar\u00e1 de tres grandes presas, as de Gouv\u00e3es, T\u00e2mega e Daiv\u00f5es, que sumar\u00e1n unha potencia instalada de 1 158 megavatios e producir\u00e1n m\u00e1is de 1 760 xigavatios-hora anuais. Cando estean en funcionamento, ditas centrais ter\u00e1n unha capacidade de almacenamento enerx\u00e9tico para abastecer a unha media de 300 000 hogares. Tal cantidade de enerx\u00eda adicional contribuir\u00e1 a \"laminar\" o prezo da electricidade no mercado ib\u00e9rico que xa comparten Espa\u00f1a e Portugal, e a reforzar a estabilidade do sistema de xeraci\u00f3n."}
{"id": "409877", "revid": "98629", "url": "https://gl.wikipedia.org/wiki?curid=409877", "title": "Cochlearius cochlearius", "text": "Cochlearius cochlearius, tam\u00e9n co\u00f1ecido como arapap\u00e1,\u00a0\u00e9 unha especie de ave pelecaniforme da familia Ardeidae; antes clasific\u00e1base nunha familia monot\u00edpica, denominada Cochlearidae, que hoxe \u00e9 considerada como unha subfamilia dos ardeidos.\nCaracter\u00edsticas.\nA lonxitude total \u00e9 de aproximadamente 54 cent\u00edmetros. O adulto ten unha coroa negra, crista longa e cara negra. A parte superior, gorxa e peito son brancos, e as partes inferiores son vermellas cos flancos negros. As \u00e1s son gris p\u00e1lido. O peteiro macizo, ancho, con forma de culler\u00f3n, d\u00e1lle o nome \u00e1 especie \u00e9 principalmente negro. Os paxaros inmaturos te\u00f1en as partes superiores principalmente casta\u00f1as e as inferiores esbrancuxadas tinguidas de casta\u00f1o, mentres que tam\u00e9n lles falta a crista.\nHistoria natural.\nVive nos pantanos de mangle de M\u00e9xico at\u00e9 o Per\u00fa e a\u00a0Arxentina. \u00c9 unha ave nocturna, e reprod\u00facese colonialmente nas \u00e1rbores de mangleiro, pon 2 a 4 ovos brancos azulado nun ni\u00f1o de poli\u00f1as."}
{"id": "409878", "revid": "72012", "url": "https://gl.wikipedia.org/wiki?curid=409878", "title": "R\u00edo T\u00e2mega", "text": ""}
{"id": "409879", "revid": "27155", "url": "https://gl.wikipedia.org/wiki?curid=409879", "title": "Butorides striata", "text": "Butorides striata, \u00e9 unha especie de ave pelecaniforme da familia Ardeidae que habita en Am\u00e9rica, Asia, \u00c1frica e Ocean\u00eda. P\u00f3dese atopar nas proximidades de auga doce, salobre ou salgada.\nCaracter\u00edsticas.\nNa idade adulta pode chegar a medir de 36 a 48\u00a0cm de longo. O seu peteiro mide de 7 a 9\u00a0cm, o cal lle beneficia para pescar.\nHistoria natural.\nFai os seus ni\u00f1os nas \u00e1rbores nas proximidades dos r\u00edos; pode p\u00f3r de 2 a 5 ovos, os cales logran sobrevivir a maior\u00eda das veces.\nDo mesmo xeito que a gran maior\u00eda das especies de garzas non anda en grupos, e polo xeral mantense soa ou coa s\u00faa parella. Alim\u00e9ntase de peces e insectos pequenos con axuda do seu longo e agudo peteiro."}
{"id": "409881", "revid": "54334", "url": "https://gl.wikipedia.org/wiki?curid=409881", "title": "Igrexa de Etelhem", "text": "A igrexa de Etelhem (sueco: \"Etelhems kyrka\") \u00e9 unha igrexa medieval luterana en Etelhem, na illa sueca de Gotland, pertencente \u00e1 diocese de Visby.\nHistoria e arquitectura.\nA primeira igrexa levantada no lugar foi probablemente unha pequena igrexa rom\u00e1nica de pedra, da cal s\u00f3 se conservan alg\u00fans pequenos fagmentos. A parte m\u00e1is antiga da presente igrexa principalmente g\u00f3tica \u00e9 a torre, constru\u00edda a principios do s\u00e9culo XIII en estilo rom\u00e1nico. O coro e a nave deberon ser constru\u00eddos ao redor do ano 1300. A sancrist\u00eda \u00e9 o derradeiro engadido e foi constru\u00eddo durante s\u00e9culo XVII.\nExternamente a igrexa amosa uns poucos elementos esculpidos de orixe rom\u00e1nica, e un portal norte tam\u00e9n de estilo rom\u00e1nico. No interior a igrexa est\u00e1 decorada con frescos de dous per\u00edodos distintos. Os m\u00e1is antigos son do s\u00e9culo XIV e os m\u00e1is recentes, do s\u00e9culo XV, representan ap\u00f3stolos e a Paix\u00f3n de Cristo. Estes \u00faltimos foron realizados polo artista co\u00f1ecido como Passionsm\u00e4staren. Tam\u00e9n se conservan unhas poucas vidreiras.\nO elemento m\u00e1is destacable do seu mobiliario \u00e9 a p\u00eda bautismal do s\u00e9culo XII realizada polo escultor Hegvald. A p\u00eda est\u00e1 asinada con runas. A cruz triunfal \u00e9 do s\u00e9culo XIV e a\u00ednda se atopa na s\u00faa situaci\u00f3n orixinal. A meirande parte do mobiliario posterior \u00e9 do s\u00e9culo XVII.\nA igrexa foi restaurada entre os ano 1957 e 1958."}
{"id": "409882", "revid": "10599", "url": "https://gl.wikipedia.org/wiki?curid=409882", "title": "Noia F\u00fatbol Sala", "text": ""}
{"id": "409883", "revid": "89787", "url": "https://gl.wikipedia.org/wiki?curid=409883", "title": "Segunda divisi\u00f3n B espa\u00f1ola de f\u00fatbol sala", "text": "A Segunda Divisi\u00f3n B de f\u00fatbol sala (ata 2011 chamada \"Primeira Nacional A\") \u00e9 a terceira categor\u00eda de f\u00fatbol sala en Espa\u00f1a, por baixo da Segunda Divisi\u00f3n (antes \"Divisi\u00f3n de Prata\"). Disp\u00fatase dende 1989 e est\u00e1 organizada polo Comit\u00e9 Nacional de F\u00fatbol Sala (CNFS) da Real Federaci\u00f3n Espa\u00f1ola de F\u00fatbol.\nSistema de competici\u00f3n.\nEn Segunda Divisi\u00f3n B hai 7 grupos: 1, 2, 3, 4, 5, 6A e 6B. Os equipos de cada grupo enfr\u00f3ntanse entre si de local e visitante, nunha liga a dobre volta a disputar entre setembro e maio.\nOs campi\u00f3ns de cada grupo disputan o playoff de ascenso, composto de 1 eliminatoria. Os 3 ga\u00f1adores da eliminatoria ascenden a Segunda Divisi\u00f3n. Os 3 \u00faltimos de cada grupo descenden a Terceira Divisi\u00f3n, se o grupo f\u00f3rmano 16 equipos; se o forman 15, descenden os dous \u00faltimos e se o forman 14 ou menos, descende o \u00faltimo clasificado.\nOs equipos filiais poden participar en Segunda Divisi\u00f3n B, se os seus primeiros equipos compiten nunha categor\u00eda superior (Primeira ou Segunda Divisi\u00f3n). Os filiais e os seus respectivos primeiros equipos non poden competir na mesma divisi\u00f3n; por iso, se o primeiro equipo descende \u00e1 categor\u00eda, o filial descender\u00e1 \u00e1 s\u00faa vez a Terceira Divisi\u00f3n."}
{"id": "409884", "revid": "1131", "url": "https://gl.wikipedia.org/wiki?curid=409884", "title": "Praza da Palloza", "text": "A praza da Palloza \u00e9 un espazo p\u00fablico do barrio de Catro Cami\u00f1os na cidade da Coru\u00f1a. Local\u00edzase fronte ao peirao hom\u00f3nimo do porto.\nA Palloza tam\u00e9n d\u00e1 nome \u00e1 Costa da Palloza, unha das r\u00faas laterais da praza.\nHistoria.\nA \u00e1rea da Palloza recibiu este nome dende tempos antigos. Nesta zona situ\u00e1base o cemiterio xudeu, do que se atoparon restos en 1869.\nEn 1808 levantouse na praza a F\u00e1brica de Tabacos.\nArquitectura.\nO edificio m\u00e1is importante da praza da Palloza \u00e9 a F\u00e1brica de Tabacos, cunha fachada dese\u00f1ada polo arquitecto Antonio de Mesa en 1908.\nTam\u00e9n destacan o edificio dos n\u00fameros 2-3, realizado por Jacobo e Ant\u00f3n Rodr\u00edguez-Losada entre 1977-1980 e as vivendas da esquina coa r\u00faa de Concepci\u00f3n Arenal, obra de Ram\u00f3n V\u00e1zquez Molez\u00fan, Gerardo Salvador Molez\u00fan e Rafael Olalquiaga Soriano realizada entre 1968 e 1974. Na praza sit\u00faase o ra\u00f1aceos co\u00f1ecido como Torre Esmeralda pola cor da s\u00faa fachada.\nNa Costa da Palloza sit\u00faase o edificio das Cigarreras, dese\u00f1ado por Eduardo Rodr\u00edguez-Losada en estilo ecl\u00e9ctico entre 1932 e 1936.\nNo centro da praza da Palloza sit\u00faase o monumento \u00e1s cigarreiras, da escultora Mar\u00eda Jes\u00fas Urgoiti."}
{"id": "409885", "revid": "22570", "url": "https://gl.wikipedia.org/wiki?curid=409885", "title": "Marcos Bagno", "text": "Marcos Bagno, nado en Cataguases\u00a0o\u00a021 de agosto de 1961, \u00e9 un profesor, ling\u00fcista e escritor brasileiro. \u00c9 membro correspondente da Real Academia Galega dende 2017.\nTraxectoria.\n\u00c9 profesor do Departamento de Linguas Estranxeiras e Traduci\u00f3n da Universidade de Brasilia, doutor en filolox\u00eda e lingua portuguesa pola Universidade de S\u00e3o Paulo, tradutor, escritor con diversos premios e m\u00e1is de 30 t\u00edtulos publicados entre literatura e obras t\u00e9cnico-did\u00e1cticas. Especialista en\u00a0socioling\u00fa\u00edstica, autor de\u00a0literatura infanto-xuvenil e mais de obras\u00a0pedag\u00f3xicas sobre o ensino de portugu\u00e9s no Brasil. En 2012 s\u00faa obra \"As Mem\u00f3rias de Eug\u00eania\" quedou en terceiro lugar do Premio Jabuti na categor\u00eda xuvenil, e o ano seguinte, o libro infantil \"Marc\u00e9u\" recibiu o Premio Literario da Fundaci\u00f3n Biblioteca Nacional \"Gl\u00f3ria Pond\u00e9\" na categor\u00eda xuvenil. Escribe unha columna sobre cuesti\u00f3ns de linguaxe na revista \"Caros Amigos\".\nPrexu\u00edzo ling\u00fc\u00edstico.\nEntre os temas recorrentes tratados polo autor est\u00e1 o prexu\u00edzo ling\u00fc\u00edstico, do que \u00e9 unha autoridade reco\u00f1ecida. En 2011, o Ministerio da Educaci\u00f3n distribu\u00edu en milleiros de escolas p\u00fablicas o libro \"Por uma Vida Melhor\", no que defende o uso das variantes ling\u00fc\u00edsticas, afirmaci\u00f3n\u00a0criticada por parte da prensa, mais defendida polo autor."}
{"id": "409886", "revid": "10599", "url": "https://gl.wikipedia.org/wiki?curid=409886", "title": "Primeira Nacional A", "text": ""}
{"id": "409887", "revid": "25090", "url": "https://gl.wikipedia.org/wiki?curid=409887", "title": "Ilona Bruvere", "text": ""}
{"id": "409889", "revid": "1131", "url": "https://gl.wikipedia.org/wiki?curid=409889", "title": "Tresminas, Tresminas", "text": "Tresminas \u00e9 un lugar da fregues\u00eda portuguesa de Tresminas, do concello de Vila Pouca de Aguiar, no distrito de Vila Real.\nO seu territorio forma parte do complexo mineiro de romano de Tresminas."}
{"id": "409890", "revid": "23204", "url": "https://gl.wikipedia.org/wiki?curid=409890", "title": "Ilona Br\u016bvere", "text": "Ilona Br\u016bvere, nada en Riga en 1954, \u00e9 unha directora de cine letoa.\nTraxectoria.\nBr\u016bvere recibiu formaci\u00f3n na Escola Inglesa de Riga N\u00ba 50. Como realizadora no Studio of Film Actors e a nivel universitario na facultade de xornalismo de Letonia.\nNo per\u00edodo 1972-1979 Br\u016bvere traballa como reporteira para a Radio Letoa. Nese mesmo per\u00edodo \u00e9 aceptada como asistente de direcci\u00f3n para o Estudo de Cine de Riga e como presidenta da asociaci\u00f3n de Novos Cineastas, presidencia que durar\u00eda at\u00e9 o 1989, ano no que emigra \u00e1 Rep\u00fablica Federal de Alema\u00f1a. \nXa na s\u00faa cidade de acollida ingresa como membro da Asociaci\u00f3n Alem\u00e1 de Cineastas \u2033Bundesvereinigung des deutchen Films, Hamburger Filmburo\u2033. Como autora alem\u00e1 colabora co Ministerio de Cultura en Hamburgo e Frankfurt. As\u00ed mesmo toma parte nas actividades relacionadas coa \u2033European Film Foundation\u2033 entre o 1990-1991. Ano no que retorna a Riga.\nNo seu pa\u00eds traballar\u00eda como directora para o Estudio do Cine de Riga e como xornalista para a televisi\u00f3n letoa, dentro dos xornais AA e DIENA, as\u00ed como directora xefe do semanario NAKTS a partir de 1994. Desde 1996 prosegue como xornalista de Picca TV e para o Instituto Goethe en Riga."}
{"id": "409891", "revid": "1131", "url": "https://gl.wikipedia.org/wiki?curid=409891", "title": "Ivo Castro", "text": "Ivo Castro, nado en Lisboa o 28 de marzo de 1945, \u00e9 un ling\u00fcista portugu\u00e9s, especialista en historia da lingua portuguesa e mais \u00e9 coordinador da edici\u00f3n cr\u00edtica da obra de Fernando Pessoa.\nTraxectoria.\nLicenciouse en filolox\u00eda rom\u00e1nica na Universidade de Lisboa (UL) en 1969. Foi catetr\u00e1tico de ling\u00fc\u00edstica da Facultade de Letras da Universidade de Lisboa e director do seu Centro de Ling\u00fc\u00edstica. Entre 1995 a 2004 foi director da C\u00e1tedra de Estudos Galegos da Universidade de Lisboa. \u00c9 membro correspondente da Real Academia Galega dende 2002, e en 2023 nome\u00e1rono doutor honoris causa da Universidade de Santiago de Compostela."}
{"id": "409892", "revid": "1131", "url": "https://gl.wikipedia.org/wiki?curid=409892", "title": "Vila Pouca de Aguiar", "text": "Vila Pouca de Aguiar \u00e9 unha vila portuguesa do Distrito de Vila Real, da Rexi\u00f3n Norte, subrexi\u00f3n do Alto Tr\u00e1s-os-Montes e a comunidade intermunicipal do Alto T\u00e2mega, na antiga provincia de Tras os Montes e Alto Douro.\nNo ano 2011 a vila contaba cunha poboaci\u00f3n de 3 303 habitantes.\nXeograf\u00eda.\n\u00c9 sede dun municipio que se estende por 437,07 \u00a0km\u00b2, con 13 187 habitantes (2011), e est\u00e1 subdividido en 14 fregues\u00edas.\nO municipio est\u00e1 limitado polo norte por Chaves, ao leste por Valpa\u00e7os e Mur\u00e7a, ao sur por Alij\u00f3, Sabrosa e Vila Real, a oeste por Ribeira de Pena e ao noroeste por Boticas.\nFregues\u00edas.\nO concello de Vila Pouca de Aguiar est\u00e1 dividido en 14 fregues\u00edas:"}
{"id": "409894", "revid": "89787", "url": "https://gl.wikipedia.org/wiki?curid=409894", "title": "Ottilia Ulbricht", "text": "Ottilia Ulbricht Protze, foi unha profesora de alem\u00e1n residente en Santiago de Compostela.\nTraxectoria.\nParella de V\u00edctor Mu\u00f1oz Baij\u00f3n, chegaron a Galicia ao comezo da ditadura de Primo de Rivera. Instal\u00e1ronse en Santiago de Compostela cunha academia de idiomas. Cando conclu\u00edu os estudos, V\u00edctor Mu\u00f1oz f\u00edxose cargo da farmacia da r\u00faa Casas Reais. De ambos os dous dic\u00edase que \u201cintroduciran o fascismo en Galicia\u201d. Na d\u00e9cada de 1930 V\u00edctor fundou a secci\u00f3n da Falanxe Espa\u00f1ola en Santiago de Compostela con outros camaradas como Ferm\u00edn Zelada de Andr\u00e9s Moreno. Partidarios de Jos\u00e9 Antonio Primo de Rivera, recib\u00edrono na s\u00faa farmacia das Casas Reais o 16 de marzo de 1935. Al\u00ed Primo de Rivera improvisou un mitin ante un centenar de camaradas. Pilar Primo de Rivera visitou Santiago o 5 de febreiro de 1936 para apoiar os nomeamentos de Mar\u00eda Laura Colmeiro Laforet como secretaria da Secci\u00f3n Femenina e de Ottilia Ulbricht como tesoureira. D\u00edas despois do triunfo da Fronte Popular, varios asaltantes intentaron prender lume \u00e1 farmacia, e Ottilia p\u00faxoos en fuga pistola en man.\nO 6 de novembro de 1936 Mu\u00f1oz foi encarcerado e asasinado en Madrid.\nFoi profesora de alem\u00e1n na Universidade de Santiago de Compostela, no Instituto Arcebispo Xelm\u00edrez e no seu propio domicilio.\nAo rematar a guerra presentouse en Santiago de Compostela a muller de V\u00edctor Mu\u00f1oz, descubr\u00edndose que Ottilia s\u00f3 fora a s\u00faa amante.\nReco\u00f1ecementos.\nFoi condacorada coa Y vermella de Falange en 1940. En 1965 foille concedido o Lazo de Dama da Orde Civil de Afonso X o Sabio."}
{"id": "409895", "revid": "1888", "url": "https://gl.wikipedia.org/wiki?curid=409895", "title": "Ottilia Ulbricht Protze", "text": ""}
{"id": "409897", "revid": "15490", "url": "https://gl.wikipedia.org/wiki?curid=409897", "title": "Instituto Arcebispo Xelm\u00edrez", "text": ""}
{"id": "409898", "revid": "98629", "url": "https://gl.wikipedia.org/wiki?curid=409898", "title": "Water (filme de 2005)", "text": "Water \u00e9 un filme indo-canadense escrito e dirixido por Deepa Mehta que se estreou no 2005. Est\u00e1 ambientado no ano 1938 e explora as vidas dunhas vi\u00favas nunha ashram de Benar\u00e9s, na India. O filme \u00e9 o terceiro e derradeiro t\u00edtulo da trilox\u00eda dos elementos de Mehta. Foi precedido por \"Fire\" (1996) e \"Earth\" (1998). Estreouse no Festival Internacional de Cinema de Toronto, e en todo o Canad\u00e1 en novembro dese ano. Foi estreado na India o 9 de marzo de 2007.\nEst\u00e1 protagonizado por Seema Biswas, Lisa Ray, John Abraham e Sarala Kariyawasam, xunto con Kulbhushan Kharbanda, Waheeda Rehman, Raghuvir Yadav e Vinay Pathak nos papeis secundarios. As canci\u00f3ns principais foron compostas por A. R. Rahman, con letras de Sukhwinder Singh e Raqeeb Alam, mentres que a banda sonora \u00e9 obra de Mychael Danna. A fotograf\u00eda \u00e9 de Giles Nuttgens, que xa traballara nos anteriores filmes de Deepa Mehta.\nEn 2008, Dilip Mehta dirixiu un documental inspirado polo filme, \"The Forgotten Woman\" sobre as vi\u00favas da India. Este documental tam\u00e9n foi escrito por Deepa Mehta."}
{"id": "409899", "revid": "1131", "url": "https://gl.wikipedia.org/wiki?curid=409899", "title": "El Campillo", "text": "O top\u00f3nimo castel\u00e1n El Campillo pode referirse a:"}
{"id": "409900", "revid": "139893", "url": "https://gl.wikipedia.org/wiki?curid=409900", "title": "Esposa (grupo musical)", "text": "Esposa \u00e9 un grupo galego de m\u00fasica pop formado en 2014 en Santiago de Compostela. Est\u00e1 formado por Mar Catarina (sintetizador), Cibr\u00e1n Tenreiro (voz e bater\u00eda), Mar\u00eda Villamar\u00edn (voz e sintetizador) e Xacobe Gonz\u00e1lez (voz e guitarra). O seu estilo musical foi definido \"entre o C86 e o garage minimalista\".\nHistoria.\nO grupo ten a s\u00faa orixe en 2014, nun acompa\u00f1amento para a poeta Eba Reiro por parte de Cibr\u00e1n e Xacobe, co nome de Eba Reiro y Esposa.\nEn 2016 editaron o EP \"Se\u00f1or de\", autoeditado, con portada de Leo Sousa. En 2017 publicaron o disco \"Xard\u00edn interior\", que inclu\u00eda as catro canci\u00f3ns de \"Se\u00f1or de\". O disco, producido por Bobby Per\u00fa e con portada de Mar Catarina, foi gravado e mesturado por Ib\u00e1n P\u00e9rez en Estudio Terraforma (O H\u00edo) e masterizado por Martin Ballesta en Last Punch Mastering (Glasgow). O disco incl\u00fae unha versi\u00f3n de Fantasmage, \"Vaciada\", no que Ib\u00e1n P\u00e9rez toca a trompeta e sintetizadores.\nEn 2017 representaron Galiza no festival Suns Europe, dedicado \u00e1s artes esc\u00e9nicas en linguas minoritarias, que se celebrou en Udine."}
{"id": "409901", "revid": "98629", "url": "https://gl.wikipedia.org/wiki?curid=409901", "title": "Brian Redman", "text": "Brian Herman Thomas Redman, nado en Colne (Lancashire) o 9 de marzo de 1937, \u00e9 un expiloto de carreiras brit\u00e1nico.\nTivo moito \u00e9xito nas carreiras deportivas e no World Sportscar Championships, ga\u00f1ando a Targa Florio de 1970 cun Porsche 908 e as 12 Horas de Sebring d\u00faas veces, en 1975 cun BMW Cup\u00e9, en 1978 cun Porsche 935 e os 10000 km de Spa-Francorchamps 4 veces (1968-1970, 1972). Estivo durante moitos anos asociado coa marca Chevron, fundada polo seu paisano de Lancashire Derek Bennett.\nTraxectoria.\nFoi \u00e1 Escola Rossall en Fleetwood, Lancashire. Pilotou para Shadow Racing Cars tanto na CanAm como na F\u00f3rmula 1. Tam\u00e9n correu con coches McLaren, Cooper e Alfa Romeo.\nParticipou en 15 Grandes Premios do Campionato do Mundo, debutando o 1 de xaneiro de 1968. Logrou un podio no Gran Premio de Espa\u00f1a de 1968, terminando o terceiro nun Cooper-BRM detr\u00e1s de Graham Hill nun Lotus-Ford e Denny Hulme nun McLaren-Ford. Logo tivo un accidente no Gran Premio de B\u00e9lxica de 1968 en Spa-Francorchamps, estrelando o seu Cooper-BRM na curva de Malmedy, sobreviviu cun brazo roto. Logrou un total de 8 puntos de campionato na s\u00faa carreira, con dous quintos lugares en 1972, no Gran Premio de M\u00f3naco de 1972 e no Gran Premio de Alema\u00f1a de 1972 pilotando un Yardley McLaren.\nOfrec\u00e9ronlle outras varias unidades de F\u00f3rmula 1, pero non gozaba especialmente da atmosfera de F1 nin sequera na d\u00e9cada de 1970, preferindo as carreiras de coches deportivos. Logrou un \u00e9xito espectacular nesta categor\u00eda de carreiras, particularmente en 1969 e 1970 como piloto de Porsche, en 1970 pilotou un Porsche 917 K e un Porsche 908 / 03 cos ex-director do equipo de carreiras de Aston Martin John Wyer do equipo patrocinado por Gulf en 1970, ga\u00f1ando un pu\u00f1ado de carreiras con Jo Siffert, inclu\u00edda a agotadora Targa Florio en Sicilia. O conservador Redman decidiu retirarse da s\u00faa perigosa profesi\u00f3n, obtendo un emprego como xerente de concesionarios de veh\u00edculos de Volkswagen en Sur\u00e1frica en 1971. Pero isto s\u00f3 durou 4 meses, xa que non lle gustou a atmosfera pol\u00edtica de Sur\u00e1frica, e volveu ao seu condado de Lancashire no norte de Inglaterra. Non ti\u00f1a coche, a\u00ednda que Wyer contactou con Redman e ofreceulle un volante na Targa Florio. Despois de ser solicitado por Wyer para comezar a carreira (porque non quer\u00eda que Siffert e Pedro Rodr\u00edguez (que ti\u00f1an unha intensa rivalidade na pista) corresen ao mesmo tempo nesa peligrosa pista), Redman estrelou o Porsche 908/03 de Siffert na primeira volta e resultou ferido. Pensando que a s\u00faa carreira, terminara, atopouse a se mesmo asinando un contrato dunha carreira para pilotar para o equipo de coches deportivos da Scuderia Ferrari na carreira das 9 Horas de Kyalami en Sur\u00e1frica ese ano. Xunto a Clay Regazzoni ga\u00f1aron a carreira e recibiron unha oferta a tempo completo con Ferrari para a tempada de 1972. Ga\u00f1ou varias carreiras (m\u00e1is notablemente a s\u00faa cuarta vitoriia nos 1.000 km de Spa) e o equipo de Ferrari ga\u00f1ou todas as carreiras da series ese mesmo ano, ag\u00e1s Le Mans, un evento no que non participaron. Tam\u00e9n correu con Ferrari en 1973, ga\u00f1ando a carreira dos 1000 km de N\u00fcrburgring con Jacky Ickx.\nRedman trasladouse aos Estados Unidos e logo ga\u00f1ou o Campionato SCCA / USAC de F\u00f3rmula 5000 tres veces consecutivas entre 1974 e 1976. Pero en 1977 tivo un grave accidente no seu coche Lola F5000 no Circu\u00edto Mont-Tremblant preto de St. Jovite, levoulle 9 meses recuperarse, pero regresou \u00e1s carreiras cunha espectacular reaparici\u00f3n ga\u00f1ando as 12 Horas de Sebring] en 1978 pilotando un Porsche 935. M\u00e1is tarde conseguiu m\u00e1is \u00e9xito nas carreiras de resistencia, ga\u00f1ando o campionato IMSA GT de 1981. No seu \u00faltimo ano nas carreiras profesionais ti\u00f1a 52 anos, pilotando para o equipo oficial Aston Martin no Campionato Mundial de Sports Prototipos de 1989.\nRedman vive na Florida e \u00e9 moi activo nas carreiras hist\u00f3ricas. pilota un Porsche 908/03 para a Colecci\u00f3n Collier e aparece no Goodwood Festival of Speed cada ano.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409902", "revid": "1888", "url": "https://gl.wikipedia.org/wiki?curid=409902", "title": "Otilia Ulbricht", "text": ""}
{"id": "409903", "revid": "6939", "url": "https://gl.wikipedia.org/wiki?curid=409903", "title": "O Himalaia", "text": ""}
{"id": "409904", "revid": "109216", "url": "https://gl.wikipedia.org/wiki?curid=409904", "title": "Pauline en la Playa", "text": "Pauline en la Playa \u00e9 un grupo de m\u00fasica pop asturiano composto polas irm\u00e1s Mar e Alicia \u00c1lvarez, que xurdiu en 1997 como proxecto alternativo ao grupo de m\u00fasica xixon\u00e9s Undershakers. Toma o nome do filme franc\u00e9s \"Pauline na praia\" (\u00c9ric Rohmer, 1983).\nHistoria.\nEn 1997 as irm\u00e1s \u00c1lvarez, membros de Undershakers, decidiron crear un proxecto novo coas canci\u00f3ns compostas que non encaixaban co estilo da formaci\u00f3n. Lograron certa repercusi\u00f3n co tema \"Mis mu\u00f1ecas\", que Alicia cedeu \u00e1 banda Nosotr\u00e4sh. Empuxadas por isto, e aproveitando o paro que experimentaba por aquel ent\u00f3n Undershakers, que terminar\u00eda por converterse en definitivo, Pauline en la Playa foi tomando cada vez maior corpo. Ga\u00f1aron o concurso de maquetas en Radio Kras, radio libre ligada ao \"Xixon Sound\".\nCarlos Gal\u00e1n, de Subterfuge Records, selo ao que xa chegaran en 1995 con Undershakers, prop\u00faxolles gravar esas canci\u00f3ns no que ser\u00eda o seu primeiro EP, \"Nada como el fogar\" (1999). Na Escola de M\u00fasica Creativa de Madrid, onde Alicia e Mar cursaban estudos de harmon\u00eda, composici\u00f3n e instrumentos modernos, puideron entrar en contacto con novos ritmos. As\u00ed, as seis canci\u00f3ns que compo\u00f1en o primeiro traballo do grupo m\u00f3vense entre o pop melanc\u00f3lico de Le Mans e o pop dos pequenos momentos de Nosotr\u00e4sh, con canci\u00f3ns que xogan a desentra\u00f1ar os relevos como \u201cun pulso ferido que rolda as cousas do outro lado\u201d.\nAs concomitancias co d\u00fao espa\u00f1ol Vainica Doble continuar\u00edan patentes na s\u00faa seguinte entrega, \"Tormenta de ranas\" (Subterfuge, 2001). Para este \u00e1lbum, un disco cheo de f\u00e1bulas e moitos estilos, contin\u00faase facendo po\u00e9tica dos pequenos detalles, deix\u00e1ndose inspirar pola xente corrente na s\u00faa vida coti\u00e1 e o simbolismo dos contos populares, todo iso recuberto dun pop aderezado de moi diversos sons con claro predominio do jazz.\n\u00c1 marxe de Pauline en la Playa, ambas as irm\u00e1s contin\u00faan explorando o outro lado das cousas desde unha perspectiva art\u00edstica. Mar impartindo clases de m\u00fasica nun colexio e Alicia estudando Arte Dram\u00e1tica na Escola de Cristina Rota, as\u00ed como escribindo. En relaci\u00f3n con esta faceta da s\u00faa vida, Alicia participou en \"Canciones contadas\" (Km1, 2001), un libro de relatos musicais escrito por nomes estreitamente ligados \u00e1 m\u00fasica independente espa\u00f1ola, no que as historias contadas xorden a partir da letra dunha canci\u00f3n.\nTras unha pausa de tres anos, en 2003 chegou o seu segundo disco, \"Termitas y otras cosas\" (Subterfuge), un traballo m\u00e1is repousado e elaborado ao que se lle incorpora maior orquestraci\u00f3n de vento e onde se contin\u00faa apostando por ese realismo m\u00e1xico que alaga todas as s\u00faas canci\u00f3ns.\nEn 2006 aparece o terceiro traballo do d\u00fao baixo o nome de \"Silabario\" (Subterfuge, 2006), t\u00edtulo tomado do poema \u201cNoche c\u00e9ntrica\u201d do poeta Jorge Guill\u00e9n. A s\u00faa cuarta entrega volve retomar o esp\u00edrito de Pauline en la Playa, pero agora desde un \u00e1ngulo m\u00e1is tranquilo. Deixando \u00e1s guitarras o papel protagonista, o novo disco t\u00f3rnase esta vez m\u00e1is intimista e melanc\u00f3lico.\nTras unha xira de presentaci\u00f3n que as levou a percorrer a xeograf\u00eda espa\u00f1ola con parada en festivais como Primavera Sound, Pauline en la Playa comezaron outros proxectos. Amais de p\u00f3r banda sonora a diversas curtametraxes e colaborar no programa \"D-Calle\", de TVE 2, participaron no disco homenaxe que Jaume Sisa e Suburbano dedicaron a Vainica Doble, \"Sisa y Suburbano cantan a Vainica\" (2006). O disco, editado por Fundaci\u00f3n Autor, fac\u00edase acompa\u00f1ar dun DVD e contaba coa colaboraci\u00f3n, ademais da de Pauline en la Playa, de Natalia de Nosotr\u00e4sh, Ra\u00fcl Refree e Paco Clavel.\nNo ver\u00e1n de 2007 colaboraron no novo t\u00edtulo do poeta \u00c1ngel Guache, \"Desafinado (canciones patosas para gentes revoltosas)\", recompilaci\u00f3n de canci\u00f3ns na que tam\u00e9n participan Guiller Momonje (Patrulleiro Mancuso), Juli\u00e1n Hern\u00e1ndez (Siniestro Total) ou Capit\u00e1n Cavern\u00edcola Blues Band.\nA principios de 2010 anunciaron que abandonaban Subterfuge para fichar polo selo de La Buena Vida, Siesta Records, cos que sacaron o seu cuarto \u00e1lbum de estudio, titulado \"F\u00edsica del equipaje\".\nEn 2013 publicaron o seu sexto disco, \"El mundo se va a acabar\" (Siesta Records, 2013) coa colaboraci\u00f3n, entre outros artistas de Nacho Vegas e Nacho Umbert."}
{"id": "409906", "revid": "23204", "url": "https://gl.wikipedia.org/wiki?curid=409906", "title": "Fran Lareu", "text": "Fran Lareu, nado en Lal\u00edn o 10 de outubro de 1983, \u00e9 un actor galego de teatro, cine e televisi\u00f3n, co\u00f1ecido principalmente pola s\u00faa participaci\u00f3n en series como \"Fari\u00f1a\" ou \"A estiba\".\nTraxectoria.\nTraballou como actor en numerosas obras de teatro, formando parte de compa\u00f1\u00edas como Teatro da Ramboia, ilMaquinario Teatro (da que foi co-fundador), Viravolta, Sarabela Teatro, Elefante elegante ou o Centro Dram\u00e1tico Galego. Estivo nomeado ao Premio Mar\u00eda Casares \u00f3 mellor actor protagonista en varias ocasi\u00f3ns pola s\u00faa participaci\u00f3n nas obras de ilMaquinario Teatro. \nNa televisi\u00f3n comezou como presentador en Canal Deza e tivo unha aparici\u00f3n epis\u00f3dica en \"R\u00edas Baixas\", da Televisi\u00f3n de Galicia. Anos m\u00e1is tarde interpretou a Iv\u00e1n na serie da FORTA \"O Faro\", durante m\u00e1is de 200 episodios, dende a terceira tempada at\u00e9 o final da serie, en 2016, e interpretou a Lisardo na serie \"Fontealba\", da TVG, durante as d\u00faas primeiras tempadas. Tam\u00e9n en 2016 tivo un pequeno papel no filme \"Mar\u00eda (e os demais)\", de Nelly Reguera.\nEn 2018 traballou na serie \"Fari\u00f1a\", para Antena 3, interpretando a Oli, un dos compo\u00f1entes da ROS, xunto a Sito Mi\u00f1anco e Roque. Meteuse no papel de Manuel Murgu\u00eda para o telefilme galego \"Contou Rosal\u00eda\" e ademais participou nas tempadas 7 e 8 de \"Serramoura\".\nEn 2019 interpretou a Ramiro na serie \"A estiba\", da Televisi\u00f3n de Galicia. o que lle valeu un nomeamento aos Premios Mestre Mateo como Mellor Interpretaci\u00f3n Masculina Secundaria. En 2020 participou na serie \"Vivir sin permiso\" de Telecinco, no papel de Federico."}
{"id": "409908", "revid": "98629", "url": "https://gl.wikipedia.org/wiki?curid=409908", "title": "Arx\u00e9nteo", "text": "O arx\u00e9neo (en lat\u00edn: \"argenteus\") foi unha moeda romana de prata aparecida en \u00e9poca imperial, baixo a Tetrarqu\u00eda, coa reforma monetaria de Diocleciano de 294, cun valor equivalente ao do denario da \u00e9poca de Ner\u00f3n.\nA denominaci\u00f3n \"argenteus\" utilizouse por primeira vez na \"Naturalis Historia\" de Plinio o Vello, na frase \"argenteus nummus\" (moeda de prata). O historiador do s\u00e9culo IV Amiano Marcelino utilizou a mesma expresi\u00f3n.\nHistoria.\nContexto hist\u00f3rico do seu nacemento.\nDiocleciano, que chegou ao poder en 283, uniuse como augusto a Maximiano entre 285 e 286, que se encargou de eliminar os usurpadores, especialmente no Oeste, instaurando a diarqu\u00eda. Posteriormente, ambos un\u00edronse a Galerio e Constancio Cloro en 293, institu\u00edndo as bases da Tetrarqu\u00eda.\nO antoniniano, a moeda de prata que fora creada por Caracalla, con valor de dous denarios, perdera unha parte notable do seu valor ao longo do s\u00e9culo III e, paralelamente, fora perdendo tam\u00e9n case todo o seu contido de prata. A reforma de Aureliano, arredor dos anos 270 ou 275, devolveulles valor, inicialmente, aos antoninianos, a\u00ednda que estes axi\u00f1a retomaron novamente unha desvalorizaci\u00f3n que os levaron \u00e1 s\u00faa desaparici\u00f3n.\nUnha das ra\u00edces do problema estaba en que os \u00e1ureos de ouro foran tesaurizados e, xa que logo, abandonaran a circulaci\u00f3n, e todas as moedas consideradas de boa lei seguiran o mesmo cami\u00f1o. Os impostos pag\u00e1banse en moedas febles. Neste contexto, f\u00edxose necesaria a cu\u00f1axe dun gran n\u00famero de moedas cunha boa aliaxe, restaurando as\u00ed as moedas de valor intermedio entre o antoniniano e o \u00e1ureo, ambos de pouca utilidade nas transacci\u00f3ns coti\u00e1s.\nLogo de estabilizado o Imperio deste xeito, Diocleciano emprendeu unha profunda reforma do sistema monetario, en 294. Creou ent\u00f3n dous novos valores: o \"nummus\" ou follis, unha moeda grande de bronce con ba\u00f1o de prata, e o arx\u00e9neo, moeda de prata de boa lei.\nDeclive e desaparici\u00f3n do arx\u00e9nteo.\nNo entanto, estas moedas tiveron unha escasa circulaci\u00f3n e de cami\u00f1o empezaron a ser tam\u00e9n acumuladas pola poboaci\u00f3n, do mesmo xeito que as outras de boa lei (un tesouro atopado na localidade croata de Sisak, oculto en torno ao ano 295, por exemplo, conti\u00f1a 1.415 arx\u00e9nteos).\nOs obradoiros monetarios que se ocupaban da s\u00faa cu\u00f1axe deixaron, gradualmente, a s\u00faa produci\u00f3n: Aquileia, Cartago, Serdica (en 307), Tr\u00e9veris, Ostia (en 309) e Roma (en 310).\nAo final do Tetrarqu\u00eda, Licinio e Maximino Daia a\u00ednda emitiron algunhas moedas baixo o modelo do arx\u00e9nteo, pero en bill\u00f3n.\nA partir dese momento, cumprir\u00e1 esperar a tempos de Constantino para atopar unha nova moeda romana de prata: a siliqua, de 2,24 gramos. \nCaracter\u00edsticas.\nO peso te\u00f3rico desta nova moeda fixouse en 96 pezas por libra de prata, \u00e9 dicir, arredor dos 3,38 Gramos, o que a equiparaba co denario dos tempos de Ner\u00f3n. Este gran contido de prata foi visto na \u00e9poca como extraordinario e, con frecuencia, aparece indicado nos reversos como (96 = 1/96 de libra).\nO m\u00e1is com\u00fan \u00e9 que nos seus reversos amosen unha imaxe dos catro tetrarcas diante dun campamento fortificado, coa lenda (tam\u00e9n \u00e9 frecuente a lenda ), celebrando a vitoria sobre os s\u00e1rmatas. Estes reversos inciden na idea da unidade e a concordia entre os catro emperadores, dun xeito moi estandarizado, da mesma maneira que os follis difunden a imaxe do xenio do Pobo Romano (\"genio populi romani\") para reforzar a idea de comunidade, de unidade da poboaci\u00f3n en todo o mundo romano.\nEn todos os casos os anversos amosan a figura dun dos tetrarcas laureados, coas s\u00faas lendas alusivas."}
{"id": "409909", "revid": "22570", "url": "https://gl.wikipedia.org/wiki?curid=409909", "title": "Lindsey Vonn", "text": "Lindsey Vonn, de solteira Lindsey Kildow, nada o 18 de outubro de 1984 en Saint Paul (Minnesota) \u00e9 unha esquiadora estadounidense, ga\u00f1adora dunha medalla de ouro ol\u00edmpica (3 medallas en total), 2 campionatos do Mundo (7 medallas en total), 4 xerais da Copa do Mundo (16 Copas do Mundo en diferentes disciplinas) e 77 vitorias na Copa do Mundo de Esqu\u00ed Alpino (cun total de 130 podios).\n\u00c9 a esquiadora con maior n\u00famero de vitorias na historia da Copa do Mundo, superando a Annemarie Moser-Pr\u00f6ll que logrou 62. Conseguiu vitorias en todas as disciplinas alpinas. Na s\u00faa mellor temporada (2011/12) conseguiu doce vitorias parciais (5 descensos, 4 superxigagentes, 2 sl\u00e1loms xigantes e 1 Combinada)."}
{"id": "409912", "revid": "65337", "url": "https://gl.wikipedia.org/wiki?curid=409912", "title": "Argenteus", "text": ""}
{"id": "409913", "revid": "1131", "url": "https://gl.wikipedia.org/wiki?curid=409913", "title": "Are\u00f3pago", "text": "O Are\u00f3pago ou \u00abOuteiro de Ares\u00bb, \u00e9 un monte situado ao oeste da Acr\u00f3pole de Atenas, sede do Consello que al\u00ed se reuniu desde o -480 at\u00e9 o 425.\nO outeiro do Are\u00f3pago.\nXeoloxicamente, o outeiro do Are\u00f3pago \u00e9 un enorme mon\u00f3lito de m\u00e1rmore gris azulado, veteado de vermello. Mide 115\u00a0m de altura e domina a \u00c1gora de Atenas. Na cima e nas ladeiras obs\u00e9rvanse cortes na roca, formando plataformas, que son os \u00fanicos restos de antigos edificios.\nSegundo a lenda, cham\u00e1base as\u00ed porque Ares fora xulgado polos deuses e exonerado de ser axustizado por dar morte a Halirrotio, fillo de Poseid\u00f3n, que violara a unha filla de Ares: Alcipe. Por outra banda, e tam\u00e9n segundo a lenda, al\u00ed foi xulgado Orestes polo asasinato da s\u00faa nai Clitemnestra.\nO Consello do Are\u00f3pago.\nNa s\u00faa orixe, o Consello do Are\u00f3pago depend\u00eda do rei e comp\u00fa\u00f1ase unicamente de Eup\u00e1tridas. A influencia destes aumentaba a medida que \u00eda diminu\u00edndo o poder do rei, at\u00e9 o s\u00e9culo -VII, no que estes \u00faltimos chegaron a gobernar.\nTras as reformas de Sol\u00f3n, os seus membros eran escollidos entre os arcontes (maxistrados) cuxos cargos eran inamov\u00edbeis e representaban aos ricos en oposici\u00f3n aos arist\u00f3cratas, a\u00ednda que constitu\u00edan un organismo menos exclusivo.\nEste tribunal controlaba aos maxistrados, interpretaba as leis e xulgaba aos homicidas.\nOs seus poderes pol\u00edticos foron recortados e, en certa medida, limitados por Cl\u00edstenes, pero mantiveron o poder at\u00e9 as Guerras M\u00e9dicas.\nCo r\u00e1pido progreso das instituci\u00f3ns democr\u00e1ticas, os seus poderes resultaban incongruentes. Os arcontes perderon o seu prestixio e o seu poder pol\u00edtico no -487 e xa non eran escollidos entre os homes m\u00e1is importantes da sociedade, sen\u00f3n que eran elixidos por sorteo.\nEf\u00edaltes, no -462 retiroulles a custodia da constituci\u00f3n, co que a s\u00faa competencia diminu\u00edu.\nConservaron, no entanto, a s\u00faa funci\u00f3n de tribunal para xulgar os asuntos criminais, pero perderon toda a s\u00faa importancia pol\u00edtica.\nPaulo de Tarso no Are\u00f3pago.\nAt\u00f3pase rexistro b\u00edblico, dicindo en Feitos 17,16-18 e 22, que o ap\u00f3stolo Paulo pronunciou un discurso al\u00ed, cando uns fil\u00f3sofos epic\u00fareos e estoicos o conduciron ao Are\u00f3pago para que explicase aquel ensino \u00abestranxeiro\u00bb que publicaba.\nNa actualidade hai unha placa de bronce que cont\u00e9n este discurso do ap\u00f3stolo Paulo e que conmemora dito acontecemento. Non \u00e9 pos\u00edbel afirmar con certeza que naquela ocasi\u00f3n Paulo falase ante o tribunal do Are\u00f3pago, pero no seu auditorio tivo polo menos a un compo\u00f1ente dese not\u00e1bel tribunal, segundo se afirma en Feitos 17:33-34."}
{"id": "409915", "revid": "25871", "url": "https://gl.wikipedia.org/wiki?curid=409915", "title": "Meg\u00e1litos de Galicia", "text": ""}
{"id": "409917", "revid": "47401", "url": "https://gl.wikipedia.org/wiki?curid=409917", "title": "Paquita Armas Fonseca", "text": "Paquita Armas Fonseca, nada en Holgu\u00edn o 26 de febreiro de 1950 e finada na Habana o 27 de febreiro de 2023, foi unha xornalista cubana.\nTraxectoria.\nEst\u00e1 especializada en temas culturais. Colabora cos medios \"Cubadebate\", \"La Jiribilla\", \"CubaSi\" e o Portal da \"Televisi\u00f3n Cubana\". Foi directora de \"El Caim\u00e1n Barbudo\"."}
{"id": "409919", "revid": "5863", "url": "https://gl.wikipedia.org/wiki?curid=409919", "title": "Francisca Ferreira", "text": ""}
{"id": "409922", "revid": "1131", "url": "https://gl.wikipedia.org/wiki?curid=409922", "title": "ResearcherID", "text": "ResearcherID \u00e9 un sistema de identificaci\u00f3n para a autor\u00eda cient\u00edfica. Thomson Reuters presentouno en xaneiro de 2008.\nEste\u00a0 identificador \u00fanico ten como obxectivo arranxar o problema de identificaci\u00f3n de autor\u00eda. En literatura cient\u00edfica \u00e9 com\u00fan citar polo nome, apelidos e iniciais das persoas autoras dun artigo. \u00c1s veces, con todo, hai persoas co mesmo nome, coas mesmas iniciais, ou ben erros na propia edici\u00f3n da revista o que leva a que haxa diferentes variantes escritas para unha mesma persoa ou persoas diferentes identificadas baixo a mesma forma escrita.\nNa p\u00e1xina de\u00a0 ResearcherID solic\u00edtaselles \u00e1s persoas autoras que liguen o seu\u00a0 identificador nos seus artigos. Deste xeito tam\u00e9n poden manter actualizada e en li\u00f1a a s\u00faa lista de publicaci\u00f3ns e listar a produci\u00f3n total dunha persoa, xa que non toas as publicaci\u00f3ns son indexadas por Web of Science. Isto \u00e9 relevante para quen investiga en eidos onde se traballa predominantemente con artigos revisados por pares (inform\u00e1tica ou ciencias naturais) ou en area centradas na publicaci\u00f3n de monograf\u00edas e\u00a0cap\u00edtulos de libros (Humanidades e disciplinas das ciencias sociais).\nO uso combinado do DOI co ResearcherID\u00a0 permite unha\u00a0 asociaci\u00f3n \u00fanica entre as persoas autoras e os artigos cient\u00edficos. Pode usarse para ligar o persoal investigador con rexistros de ensaios cl\u00ednicos ou para identificar colegas e colaboradores no mesmo campo de investigaci\u00f3n.\nResearcherID v\u00e9n sendo criticado pola s\u00faa natureza comercial e propietaria, pero tam\u00e9n enxalzado como \"unha iniciativa que aborda o problema com\u00fan de identificaci\u00f3n errada de autor\u00eda\".\nResearcherID permite o intercambio de datos entre a s\u00faa base de datos e a de ORCID de xeito bidireccional."}
{"id": "409924", "revid": "1888", "url": "https://gl.wikipedia.org/wiki?curid=409924", "title": "Ant\u00f3n Rodr\u00edguez Reixa", "text": ""}
{"id": "409925", "revid": "1888", "url": "https://gl.wikipedia.org/wiki?curid=409925", "title": "Filipe Rodr\u00edguez Pi\u00f1eiro", "text": ""}
{"id": "409926", "revid": "1888", "url": "https://gl.wikipedia.org/wiki?curid=409926", "title": "Xerardo Rodr\u00edguez Garc\u00eda", "text": ""}
{"id": "409927", "revid": "1888", "url": "https://gl.wikipedia.org/wiki?curid=409927", "title": "Salvador Antonio Rodr\u00edguez Fr\u00e1iz", "text": ""}
{"id": "409928", "revid": "1888", "url": "https://gl.wikipedia.org/wiki?curid=409928", "title": "Xos\u00e9 Rodr\u00edguez de Vicente", "text": ""}
{"id": "409929", "revid": "1888", "url": "https://gl.wikipedia.org/wiki?curid=409929", "title": "Xo\u00e1n Manuel Paz Novoa", "text": ""}
{"id": "409930", "revid": "1888", "url": "https://gl.wikipedia.org/wiki?curid=409930", "title": "Aureliano Xos\u00e9 Pereira de la Riva", "text": ""}
{"id": "409931", "revid": "1888", "url": "https://gl.wikipedia.org/wiki?curid=409931", "title": "Xos\u00e9 Pimentel Montenegro", "text": ""}
{"id": "409932", "revid": "1888", "url": "https://gl.wikipedia.org/wiki?curid=409932", "title": "Iv\u00e1n Ra\u00f1a Fuentes", "text": ""}
{"id": "409933", "revid": "1888", "url": "https://gl.wikipedia.org/wiki?curid=409933", "title": "Xos\u00e9 S\u00e1nchez Bregua", "text": ""}
{"id": "409934", "revid": "1888", "url": "https://gl.wikipedia.org/wiki?curid=409934", "title": "Claudio Jos\u00e9 San Mart\u00edn P\u00e9rez", "text": ""}
{"id": "409935", "revid": "5863", "url": "https://gl.wikipedia.org/wiki?curid=409935", "title": "Novos Vieiros", "text": ""}
{"id": "409936", "revid": "1888", "url": "https://gl.wikipedia.org/wiki?curid=409936", "title": "Francisco Salgado e L\u00f3pez de Quiroga", "text": ""}
{"id": "409937", "revid": "89787", "url": "https://gl.wikipedia.org/wiki?curid=409937", "title": "Jos\u00e9 Canga Arg\u00fcelles", "text": "Jos\u00e9 Canga Arg\u00fcelles, nado en Oviedo o 17 de xullo de 1770, e finado en Oviedo o 2 de decembro de 1842, foi un economista e pol\u00edtico espa\u00f1ol. \nTraxectoria.\nEra o segundo fillo dun maxistrado da Audiencia e hai certas d\u00fabidas sobre o lugar de nacemento entre Oviedo, onde sempre estivo o domicilio da familia, e Xix\u00f3n de onde era a nai. Estudou dereito na Universidade de Oviedo e obtivo o seu doutoramento na universidade de Zaragoza en 1791, onde se trasladara toda a familia.\nCando a s\u00faa familia volveu a Oviedo, el marchou para Madrid, onde traduciu grego cl\u00e1sico. Grazas aos seus co\u00f1ecementos de econom\u00eda, en 1794 contactou con Pedro Rodr\u00edguez de Campomanes, que o introduciu na Sociedade Econ\u00f3mica de Amigos do Pa\u00eds. En xaneiro de 1798 foi nomeado procurador do Estado en Xix\u00f3n, pero logo deixou o cargo para traballar como oficial na Secretar\u00eda de Facenda, o que lle permitiu intervir en informes oficiais sobre a econom\u00eda e a pol\u00edtica exterior. Deste xeito, en 1800, foi nomeado secretario real e en 1804, foi nomeado contador principal do ex\u00e9rcito para Valencia. Al\u00ed casou con Eul\u00e0lia Ventades Ventades e tivo o seu fillo Felipe. En 1805 Carlos IV nomeouno Cabaleiro da Orde de Carlos III , e foi admitido na Real Academia da Historia.\nGuerra de Independencia.\nAo se producir a Guerra da Independencia espa\u00f1ola estaba en Valencia. Al\u00ed foi un dos promotores da Xunta Superior de Goberno do Reino de Valencia, da que formou parte, e o 28 de abril de 1809 foi nomeado intendente e conseguiu novos t\u00edtulos de d\u00e9beda para pagar a defensa da cidade fronte ao xeneral franc\u00e9s Moncey. Tam\u00e9n foi o encargado de redactar unha circular ao resto das Xuntas de Espa\u00f1a indicando a necesidade de crear unha Xunta Central, que organizara e coordinara a defensa contra os invasores. \nO 15 de xaneiro de 1811 foi nomeado ministro interino de Facenda pola Xunta Suprema Central. Destacou no saneamento das finanzas oficiais, para o que propuxo a venda de parte das posesi\u00f3ns eclesi\u00e1sticas e impor novos impostos e elaborou a s\u00faa \"Memoria sobre el cr\u00e9dito p\u00fablico\" (1811) e presentou o primeiro presuposto p\u00fablico.Posteriormente, foi nomeado superintendente xeral de Facenda, responsable de Indias, intendente do ex\u00e9rcito e do reino de Valencia. En 1812 foi nomeado gobernador de Soria e, en setembro de 1813, foi elixido deputado por Asturias nas Cortes de C\u00e1diz. \nRestauraci\u00f3n absolutista.\nCando Fernando VII regresou a Espa\u00f1a en 1814, foi condenado a oito anos de prisi\u00f3n no castelo de Pe\u00f1\u00edscola, onde escribiu \"Elementos de la ciencia de Hacienda\", a obra tributaria cimeira do s\u00e9culo XIX. Case ao mesmo tempo, o 23 de abril de 1816, o rei de Francia condec\u00f3rao coa Flor de Lis polos servizos prestados \u00e1 Casa de Borb\u00f3n. \nTrienio Liberal.\nFoi liberado en 1820 tras o \"pronunciamento\" de Rafael del Riego e foi nomeado, unha vez m\u00e1is, brevemente para o cargo de ministro de Facenda, e escribiu \"Memoria sobre el estado de la Hacienda P\u00fablica,\" pero foi despedido polos liberais moderados. En 1822 foi elixido, de novo, deputado por Asturias nas Cortes espa\u00f1olas.\nD\u00e9cada Ominosa.\nPartidario de protestar contra a Santa Alianza, ao final do Trienio liberal, en 1823, marchou para o exilio en Londres. Al\u00ed,publicou o seu \"Diccionario de Hacienda\" (1826-1827) e dirixiu dende xu\u00f1o de 1829 un peri\u00f3dico fundado por el, \"El Emigrado Observador\", do que apareceron doce n\u00fameros, ademais de varias das s\u00faas obras. Retornou a Espa\u00f1a en 1829, pero xa non participou nas loitas pol\u00edticas e editou o \"Suplemento\" ao Diccionario.\nFinalmente, foi nomeado director do Arquivo Xeral de Simancas e visitador do Instituto de Jovellanos de Xix\u00f3n. Morreu en decembro de 1842 e dez anos despois da s\u00faa morte, Isabel II concedeulle o t\u00edtulo de Conde de Canga Arg\u00fcelles."}
{"id": "409939", "revid": "1888", "url": "https://gl.wikipedia.org/wiki?curid=409939", "title": "Xes\u00fas Seixo Fern\u00e1ndez", "text": ""}
{"id": "409940", "revid": "15490", "url": "https://gl.wikipedia.org/wiki?curid=409940", "title": "Jos\u00e9 Canga de Arg\u00fcelles y Cifuentes Prada", "text": ""}
{"id": "409943", "revid": "89787", "url": "https://gl.wikipedia.org/wiki?curid=409943", "title": "Luis Fuentes Rodr\u00edguez", "text": "Luis Fuentes Rodr\u00edguez, nado en\u00a0Salamanca\u00a0en\u00a01960, \u00e9 un pol\u00edtico espa\u00f1ol, procurador de Ciudadanos nas Cortes de Castela e Le\u00f3n.\nTraxectoria.\nFuentes \u00e9 diplomado en ciencias empresariais e \u00e9 especialista en mercadotecnia e an\u00e1lise de mercados.\nGran parte da s\u00faa carreira profesional desenvolveuna na empresa familiar de fabricaci\u00f3n e distribuci\u00f3n de mobiliario, onde traballou como responsable do departamento de vendas.\nPol\u00edtica.\nA s\u00faa carreira pol\u00edtica principiou no partido provincial\u00a0Uni\u00f3n del Pueblo Salmantino (UPSa), que chegou a presidir, e que se disolveu en xu\u00f1o de 2014 tras da s\u00faa integraci\u00f3n en Ciudadanos. e Fuentes pasou a militar neste partido. En\u00a0marzo de 2015 converteuse no candidato \u00e1 presidencia de Castela e Le\u00f3n para as elecci\u00f3ns dese ano\u00a02015 present\u00e1ndose pola\u00a0provincia de Valladolid.\nO 24 de maio de 2015 o seu partido logrou entrar na c\u00e1mara\u00a0con 5 procuradores e, tras a toma de posesi\u00f3n, Fuentes pasou a ser o voceiro do grupo parlamentario.\nDesde agosto de 2015\u00a0\u00e9 membro do comit\u00e9 executivo de Ciudadanos onde ocupa o posto de responsable de desenvolvemento rural."}
{"id": "409944", "revid": "1131", "url": "https://gl.wikipedia.org/wiki?curid=409944", "title": "Xermeade, Xermeade, Mu\u00ed\u00f1os", "text": ""}
{"id": "409945", "revid": "1131", "url": "https://gl.wikipedia.org/wiki?curid=409945", "title": "Covas, Covas, Os Blancos", "text": ""}
{"id": "409946", "revid": "1131", "url": "https://gl.wikipedia.org/wiki?curid=409946", "title": "Pexeiros, Pexeiros, Os Blancos", "text": ""}
{"id": "409947", "revid": "5132", "url": "https://gl.wikipedia.org/wiki?curid=409947", "title": "\u017deleznik Hall", "text": ""}
{"id": "409948", "revid": "25871", "url": "https://gl.wikipedia.org/wiki?curid=409948", "title": "Poncho", "text": "O poncho \u00e9 unha peza de vestir xeralmente de la, de forma rectangular cun oco no medio para a cabeza. V\u00e9n sendo unha manta que se pon sobre os ombreiros cubrindo as costas e o peito, sen mangas nin costuras. \u00c9 unha peza tradicional de abrigo de orixe suramericana.\nA palabra poncho parece ter a s\u00faa orixe nda voz quechua \"punchu\"."}
{"id": "409949", "revid": "1888", "url": "https://gl.wikipedia.org/wiki?curid=409949", "title": "Mar\u00eda Otilia Seijas Garc\u00eda", "text": ""}
{"id": "409952", "revid": "98629", "url": "https://gl.wikipedia.org/wiki?curid=409952", "title": "AirAsia", "text": "AirAsia Berhad \u00e9 unha aeroli\u00f1a de baixo custo malaia coa s\u00faa sede preto de Kuala Lumpur. \u00c9 a aeroli\u00f1a m\u00e1is grande de Malaisia por tama\u00f3 de frota e destinos. O AirAsia Group opera voos regulares dom\u00e9sticos e internacionais a m\u00e1is de 165 destinos en 25 pa\u00edses. O seu principal centro de conexi\u00f3ns \u00e9 o aeroporto internacional de Kuala Lumpur. As s\u00faas compa\u00f1\u00edas afiliadas Thai AirAsia, Indonesia AirAsia, Philippines AirAsia e AirAsia India te\u00f1en centros de conexi\u00f3n nos aeroportos de Don Mueang, Soekarno-Hatta, Ninoy Aquino e Kempegowda respectivamente, mentres que a s\u00faa aeroli\u00f1a irm\u00e1 AirAsia X, c\u00e9ntrase en rutas de longo alcance.\nAirAsia opera co custo unitario m\u00e1is baixo do mundo de 0,023 d\u00f3lares por asento dispo\u00f1ible cada quil\u00f3metro, e cun factor de carga rendible do 52%. Ten cubertas o 100% das s\u00faas necedidaes de combustible para os pr\u00f3ximos tres anos, logra un tempo de cambio dos avi\u00f3ns de 25 minutos, ten un nivel de produtividade de tripulaci\u00f3ns mellor que o de Malaysia Airlines e unha taxa de utilizaci\u00f3n media dos avi\u00f3ns de 13 horas por d\u00eda. No ano 2007 \"The New York Times\" describiu \u00e1 aeroli\u00f1a como unha \"pioneira\" da viaxe de baixo custo en Asia. AirAsia \u00e9 patrocinadora das selecci\u00f3ns de f\u00fatbol de Malaisia e de Singapur, e do Queens Park Rangers F.C. Tam\u00e9n foi patrocinadora do Manchester United e da xira da cantante Taylor Swift \"The Red Tour\" en Asia.\nFrota.\nEn febreiro de 2018 a frota de AirAsia (quitando subsidiarias) estaba formada polos seguintes avi\u00f3ns:"}
{"id": "409955", "revid": "1131", "url": "https://gl.wikipedia.org/wiki?curid=409955", "title": "Serra da Padrela", "text": "A Serra da Padrela \u00e9 unha elevaci\u00f3n monta\u00f1osa do Portugal Continental, de 1 146 m de altitude m\u00e1xima. \nEst\u00e1 situada no Alto Tr\u00e1s-os-Montes, nos concellos de Vila Pouca de Aguiar e Valpa\u00e7os, Distrito de Vila Real.\nHistoria.\nEn 2015 Jo\u00e3o Fonte e Jos\u00e9 Manuel Costa-Garc\u00eda publicaron un artigo na revista \"Estudos do Quatern\u00e1rio\" (editada pola Associa\u00e7\u00e3o Portuguesa para o Estudo do Quatern\u00e1rio) no que realizan un estudo monogr\u00e1fico dun sitio arqueol\u00f3xico localizado na vertente oriental da serra da Padrela, que era xa co\u00f1ecido no norte de Portugal (no concello de Valpa\u00e7os, fregues\u00eda de Padrela e Taz\u00e9m, lim\u00edtrofe co concello de Vila Pouca de Aguiar) no que se prop\u00f3n unha reinterpretaci\u00f3n do sitio como asentamento militar romano directamente asociado ao \"distrito mineiro\" de Tresminas, un \"territorium metallorum\" dos romanos. \nEsta hip\u00f3tese xa fora proposta polo arque\u00f3logo Francisco Sande Lemos na s\u00faa tese de doutoramento sobre o poboamento romano do Tras-os-Montes Oriental, mais nunca fora debidamente investigada e fundamentada."}
{"id": "409956", "revid": "1131", "url": "https://gl.wikipedia.org/wiki?curid=409956", "title": "Aeroporto de X\u00e9nova", "text": "O aeroporto de X\u00e9nova , tam\u00e9n chamado aeroporto Cristoforo Colombo ou aeroporto de X\u00e9nova-Sestri Ponente polo distrito onde se atopa, \u00e9 un aeroporto internacional constru\u00eddo nunha pen\u00ednsula artificial a 7,4 quil\u00f3metros ao oeste de X\u00e9nova, Italia. \u00c9 o m\u00e1is importante de Liguria e serve \u00e1 cidade e ao porto de X\u00e9nova, ademais de a unha considerable cantidade de poboaci\u00f3n do sur do Piemonte e do sur da Lombard\u00eda. Est\u00e1 operado por Aeroporto di Genova S.P.A., que recentemente mellorou o complexo do aeroporto.\nNo ano 2017 usaron o aeroporto un total de 1 249 374 pasaxeiros, sendo o 22\u00ba m\u00e1is concorrido de Italia en termos de pasaxe. A aeroli\u00f1a de baixo custo espa\u00f1ola Volotea ten en X\u00e9nova unha das s\u00faas catro bases italianas. O aeroporto foi bautizado na honra do navegante e explorador xenoves Cristovo Col\u00f3n."}
{"id": "409957", "revid": "865", "url": "https://gl.wikipedia.org/wiki?curid=409957", "title": "Aeroporto de X\u00e9nova-Cristoforo Colombo", "text": ""}
{"id": "409958", "revid": "865", "url": "https://gl.wikipedia.org/wiki?curid=409958", "title": "Aeroporto de Trieste", "text": ""}
{"id": "409959", "revid": "5863", "url": "https://gl.wikipedia.org/wiki?curid=409959", "title": "San Fiz de Galez", "text": ""}
{"id": "409960", "revid": "1131", "url": "https://gl.wikipedia.org/wiki?curid=409960", "title": "Club Waterpolo Galaico", "text": ""}
{"id": "409962", "revid": "27155", "url": "https://gl.wikipedia.org/wiki?curid=409962", "title": "Padal brando", "text": "O padal brando (tam\u00e9n chamado veo do padal ou padal muscular) \u00e9, nos mam\u00edferos, o tecido brando que constit\u00fae a parte posterior do teito da boca. O padal brando, a diferenza do padal duro da parte anterior da boca, non cont\u00e9n \u00f3so.\nEstrutura.\nM\u00fasculos.\nOs cinco m\u00fasculos do padal brando desempe\u00f1an importrantes papeis nos procesos de tragar e respirar. Ditos m\u00fasculos son: \nEstes m\u00fasculos est\u00e1n innervados polo plexo far\u00ednxeo do nervio vago, coa excepci\u00f3n do tensor do veo palatino. O tensor do veo palatino est\u00e1 innervado pola rama V3 do nervio cranial 5 (que \u00e9 a divisi\u00f3n mandibular do nervio cranial trix\u00e9mino).\nFunci\u00f3n.\nO padal brando \u00e9 m\u00f3bil, consta de fibras musculares envoltas en membrana mucosa. \u00c9 responsable do peche das v\u00edas nasais durante o acto de tragar, e tam\u00e9n de pechar as v\u00edas respiratorias. Durante o espirro, protexe as v\u00edas nasais ao desviar unha porci\u00f3n da substancia excretada \u00e1 boca.\nNos humanos, a \u00favula colga do extremo final do padal brando. A \u00favula foi implicada no proceso de roncar, pero isto poder\u00eda deberse a outros factores. Tocar a \u00favula ou o final do padal brando causa un forte reflexo de n\u00e1useas na maior\u00eda da xente.\nFala.\nUn son da fala feito cando a parte media da lingua (dorso) toca o padal brando co\u00f1\u00e9cese como consoante velar.\nO padal brando p\u00f3dese retraer e elevarse durante a fala para separar a cavidade oral (boca) da cavidade nasal para producir os sons da fala oral. Se esta separaci\u00f3n \u00e9 incompleta, o aire escapa a trav\u00e9s das fosas nasais, causando que o son sexa percibido como nasal.\nModelaxe.\nDentro da microestrutura do padal brando est\u00e1n inclu\u00eddas varias fibras musculares orientadas variablemente que crean unha superficie non uniforme cunha densidade de distribuci\u00f3n non uniforme. O tecido \u00e9 viscoel\u00e1stico, non linear e anisotr\u00f3pico na direcci\u00f3n das fibras. Os valores de m\u00f3dulo de Young van de 585\u00a0Pa na beira libre superior do padal brando a 1409\u00a0Pa onde o padal brando se une \u00e1 maxila. Estas propiedades son \u00fatiles cando se fai a cuantificaci\u00f3n dos efectos de certos aparellos ortop\u00e9dicos correctores, como a placa de Hotz en labios leporinos.\nAs an\u00e1lises cuantitativas realizadas en casos de padal fendido bilateral e unilateral serviron para comprender mellor as diferenzas xeom\u00e9tricas no padal fendido no curso do seu desenvolvemento e correcci\u00f3n. Malia a dificultade de descubrir puntos significativos comparables entre os padais normais e os fendidos, por m\u00e9todos anal\u00edticos conseguiuse estimar as diferenzas en grao de curvatura da crista alveolar, \u00e1rea superficial bidimensional e tridimensional e pendente da crista alveolar.\nA an\u00e1lise de elementos finitos demostrou unha modelaxe efectiva da extensi\u00f3n do padal brando e movemento. Foi tam\u00e9n unha ferramenta efectiva para avaliar os efecos craniofaciais dos aparellos ortop\u00e9dicos correctores e o labio leporino.\nImportancia cl\u00ednica.\nDoenzas.\nA patolox\u00eda do padal incl\u00fae lesi\u00f3ns da mucosa como o p\u00e9nfigo vulgar, herpanxina e estomatite migratoria, as\u00ed como condici\u00f3ns musclares como o padal fendido conx\u00e9nito e a \u00favula fendida.\nAs petequias do padal brando est\u00e1n asociadas principalmente coa farinxite estreptoc\u00f3cica, e son pouco com\u00fans pero moi espec\u00edficas."}
{"id": "409963", "revid": "5863", "url": "https://gl.wikipedia.org/wiki?curid=409963", "title": "Arazua", "text": ""}
{"id": "409964", "revid": "88215", "url": "https://gl.wikipedia.org/wiki?curid=409964", "title": "Lope de Aguirre", "text": "Lope de Aguirre ou ben Lope \"o Tolo ou Lope \"o Tirano, alcumes usados mesmo polos seus propios homes, e tam\u00e9n como se denominaba a si mesmo Lope de Aguirre o Peregrino, nado o 8 de novembro entre 1511 e 1515, e finado o 27 de outubro de 1561, foi un explorador vasco e conquistador de Suram\u00e9rica.\nTraxectoria.\nSegundo algunhas fontes, Aguirre naceu entre 1511 e 1515 no Val de Araoz do Se\u00f1or\u00edo de O\u00f1ati, ent\u00f3n pertencente \u00f3\u00a0Reino de Castela. Araoz pertence actualmente \u00f3 municipio de O\u00f1ati (Guip\u00fascoa).\nProtagonizou un episodio de cruentos asasinatos selectivos para erixirse en l\u00edder dunha expedici\u00f3n na procura de El Dorado e, \u00e1 s\u00faa vez, acaudillou unha rebeli\u00f3n contra a Monarqu\u00eda Espa\u00f1ola. Rebelouse contra o rei Filipe II de Espa\u00f1a, \u00f3 que enviou cartas cunha linguaxe correcta pero rebelde. Como consecuencia, el e os seus homes foron perseguidos \u00f3 longo de miles de millas, e foi morto en Barquisimeto, en territorio da actual Venezuela."}
{"id": "409965", "revid": "54334", "url": "https://gl.wikipedia.org/wiki?curid=409965", "title": "ISO 26262", "text": "A norma ISO 26262 \u00e9 un est\u00e1ndar internacional dese\u00f1ado para a s\u00faa aplicaci\u00f3n sobre sistemas de seguridade que incl\u00faan un ou m\u00e1is elementos electr\u00f3nicos levados a produci\u00f3n serie en motocicletas, veh\u00edculos de pasaxeiros e veh\u00edculos de transporte de mercador\u00edas. A norma foi publicada pola Organizaci\u00f3n Internacional para a Estandarizaci\u00f3n (ISO) en 2011 (na que s\u00f3 se inclu\u00edan os veh\u00edculos de pasaxeiros cunha carga m\u00e1xima de 3500\u00a0kg) cunha segunda versi\u00f3n publicada en decembro de 2018. Excl\u00faense os sistemas de car\u00e1cter especial como por exemplo os dese\u00f1ados para pasaxeiros con minusval\u00edas.\nA ISO 26262 cobre pos\u00edbeis perigos causados por erros de funcionamento en calquera sistema electr\u00f3nico no veh\u00edculo e as pos\u00edbeis interacci\u00f3ns entre os mesmos. Est\u00e1n exentos do campo da norma calquera accidente relacionado con lumes, radiaci\u00f3n, toxicidade, flamabilidade, corrosi\u00f3n dos materiais e similares, ag\u00e1s no caso de que se manifesten como unha consecuencia directa dos erros de funcionamento atopados nos sistemas examinados.\nDentro da ISO 26262 non se entra a avaliar as prestaci\u00f3ns do sistema no seu funcionamento normal, a\u00ednda que si se d\u00e1 constancia de est\u00e1ndares adicados a este efecto (por exemplo, sistemas de freada autom\u00e1tica ou sistemas adaptativos de control da distancia).\nContexto.\nO borrador da norma (DIS) para a ISO 26262 publicouse en xu\u00f1o do 2009. Desde a s\u00faa publicaci\u00f3n a norma ga\u00f1ou a atenci\u00f3n do sector, desde ese momento os avogados e enxe\u00f1eiros contaban cun novo referente para o estado da arte. A nivel t\u00e9cnico, o estado da arte sup\u00f3n o meirande estado de desenvolvemento acadado por un sistema ou proceso particular para o tempo dado. De acordo coa lei alem\u00e1, calquera fabricante debe asumir a responsabilidade sobre calquera dano causado por un erro de funcionamento nos seus sistemas, se este erro non puido ser detectado polo estado da arte, a demanda \u00e9 desestimada.\nSumado a estes beneficios a norma ISO 26262 crea un vocabulario com\u00fan para referirse a partes espec\u00edficas dos sistemas de seguridade no veh\u00edculo, e en paralelo unha terminolox\u00eda com\u00fan para avaliar e medir o conxunto do sistema.\nObxectivos da ISO 26262:\nPartes da ISO 26262.\nO est\u00e1ndar consiste en doce cap\u00edtulos:\nVocabulario.\nA ISO 26262 define un glosario de termos, definici\u00f3ns e abreviaci\u00f3ns para a s\u00faa aplicaci\u00f3n durante todo o corpo do est\u00e1ndar e a s\u00faa natural extensi\u00f3n de uso na industria, homoxeneizando o l\u00e9xico.\nProceso de categorizaci\u00f3n ASIL.\nAo comezo do ciclo de vida do sistema l\u00e9vase a cabo a an\u00e1lise de perigos e avaliaci\u00f3n de riscos, resultando na asignaci\u00f3n dun nivel ASIL \u00f3s perigos identificados.\nEn base a estas clasificaci\u00f3ns o Nivel de Seguridade Integra na Automoci\u00f3n D, co\u00f1ecido como ASIL D, \u00e9 outorgado baixo razon\u00e1beis probabilidades de causa de accidente por parte do sistema que pode levar a lesi\u00f3ns mortais, ou de supervivencia incerta, coa lesi\u00f3n derivada por condici\u00f3ns normais de uso e con baixas probabilidades por parte do condutor para evitalo. Polo tanto \"ASIL D\" derivar\u00edase da combinaci\u00f3n dos graos S3, E4, e C3 "}
{"id": "409966", "revid": "23204", "url": "https://gl.wikipedia.org/wiki?curid=409966", "title": "Nasua", "text": "Nasua\u00a0\u00e9 un x\u00e9nero de\u00a0pequenos mam\u00edferos omn\u00edvoros americanos da superfamilia Canoidea e a familia dos proci\u00f3nidos. Reciben o nome de coat\u00eds.\nDistribuci\u00f3n.\nHabitan en Am\u00e9rica dende o sur dos\u00a0Estados Unidos at\u00e9 as provincias arxentinas de C\u00f3rdoba, Entre R\u00edos, Tucum\u00e1n, Misiones e o noroeste do\u00a0Uruguai. Est\u00e1n adaptados principalmente a biomas c\u00e1lidos e t\u00e9pedos nos que predomine unha foresta densa, sendo a poboaci\u00f3n de Arizona case unha excepci\u00f3n. Tam\u00e9n se atopan nalgunhas zonas de M\u00e9xico como Quintana Roo (Playa del Carmen), Iucat\u00e1n (Costa) e Novo Le\u00f3n (Sierra Madre).\nCaracter\u00edsticas.\nMiden entre 40 a 140\u00a0cm de lonxitude, segundo a especie. O m\u00e1is frecuente \u00e9 que os exemplares adultos midan m\u00e1is de 80\u00a0cm. Nesta medici\u00f3n c\u00f3ntase a s\u00faa alongada cola que ten por si soa unha lonxitude equiparable \u00e1 do resto do corpo. As s\u00faas alturas a nivel da cruz son moi reducidas (raramente m\u00e1is de 30\u00a0cm). Pos\u00faen extremidades curtas conclu\u00eddas en fortes unllas que lles permiten furar chans de terra bastante duros, foci\u00f1o alongado e puntiagudo que lles facilita un excelente olfacto, ollos relativamente grandes e orellas curtas.\nA pelame dos coat\u00eds ten cores que var\u00edan dende o casta\u00f1o \u00f3 negro pasando polo avermellado."}
{"id": "409967", "revid": "89787", "url": "https://gl.wikipedia.org/wiki?curid=409967", "title": "Zeya", "text": "Zeya, co\u00f1ecido tam\u00e9n como Mozhayets 2, foi un sat\u00e9lite artificial da Academia militar Mozhaisky lanzado o 4 de marzo de 1997 mediante un foguete Start-1.2 desde o cosm\u00f3dromo de Svobodniy.\nCaracter\u00edsticas.\nZeya foi un sat\u00e9lite con fins educativos e con varios obxectivos. Foi nomeado polo r\u00edo Zeya, pr\u00f3ximo ao cosm\u00f3dromo desde onde foi lanzado o sat\u00e9lite. Foi \u00e1 s\u00faa vez a primeira nave lanzada por un foguete Start-1.2 e a primeira lanzada desde Svobodniy. A bordo levaba un equipo de radio afeccionado, un receptor GPS e outro GLONASS e un retrorreflector l\u00e1ser, co que foi usado para facer probas de comunicaci\u00f3ns e experimentos xeod\u00e9ticos. Zeya reentrou na atmosfera terrestre o 25 de outubro de 1999."}
{"id": "409968", "revid": "89787", "url": "https://gl.wikipedia.org/wiki?curid=409968", "title": "Coat\u00ed de cola anelada", "text": "O coat\u00ed de cola anelada (\"Nasua nasua\")\u00a0\u00e9 unha especie de mam\u00edfero carn\u00edvoro da familia dos proci\u00f3nidos que habita predominantemente nas selvas suramericanas e a parte meridional de Centroam\u00e9rica.\nDistribuci\u00f3n.\nHabita en selvas de Am\u00e9rica tropical e subtropical, en Colombia, Venezuela, G\u00fciana, o\u00a0Brasil, Ecuador, o\u00a0Per\u00fa, Bolivia, Paraguai at\u00e9 o norte da Arxentina e do Uruguai e mesmo foi introducida no Arquip\u00e9lago Juan Fern\u00e1ndez en Chile.\nIdentificaci\u00f3n.\n\u00c9 un mam\u00edfero relacionado co mapache, pero a especie caracter\u00edzase por ter un foci\u00f1o longo e poutas de oso.\nA s\u00faa pel \u00e9 ou pardo suave ou negra, con ventre m\u00e1is claro, e aneis brancos na cola en moitos casos. A s\u00faa cabeza \u00e9 delgada cun nariz alongado, orellas pequenas, p\u00e9s negros, cola longa non pr\u00e9nsil usada para balancearse e sinalar.\nSubespecies.\nEsta especie at\u00f3pase dividida en 13 subespecies:"}
{"id": "409969", "revid": "131329", "url": "https://gl.wikipedia.org/wiki?curid=409969", "title": "Nasua narica", "text": "Nasua narica\u00a0\u00e9 unha especie de mam\u00edfero carn\u00edvoro da familia dos proci\u00f3nidos que habita en Centroam\u00e9rica e o sector meridional de Norteam\u00e9rica.\nAdoitan habitar nas zonas boscosas (bosque seco e h\u00famido) das Am\u00e9ricas en calquera altitude, dende o nivel do mar at\u00e9 3500 m, dende o sueste de Arizona e Novo M\u00e9xico at\u00e9 Ecuador.\nSon omn\u00edvoros, preferindo pequenos vertebrados, e alim\u00e9ntanse tam\u00e9n con froitos, prea, insectos e ovos. Poden subir as \u00e1rbores con facilidade, utilizando a cola para equilibrarse, pero \u00e9 m\u00e1is frecuente que busquen alimento no chan. Os seus depredadores incl\u00faen boas, aves rapaces, f\u00e9lidos, e a especie \"Eira barbara\". Ad\u00e1ptanse doadamente \u00e1 presenza humana e poden ser domesticados con relativa facilidade."}
{"id": "409970", "revid": "23204", "url": "https://gl.wikipedia.org/wiki?curid=409970", "title": "Three Times", "text": "Three Times (en ; \"Zu\u00ech\u01ceo de sh\u00edgu\u0101ng\") \u00e9 un filme taiwan\u00e9s de 2005 dirixido por Hou Hsiao-hsien. Conta tres historias separadas cronoloxicamente entre May e Chen, ambientadas en 1911, 1966 e 2005, e usando os mesmos actores principais, Shu Qi e Chang Chen.\nFoi nomeado \u00e1 Palma de Ouro no Festival Internacional de Cine de Cannes de 2005, ga\u00f1ou o \"Golden Apricot\" no Festival de Ierev\u00e1n, en Armenia. No ano 2017, o filme foi considerado por \"The New York Times\" como un dos 25 mellores filmes do s\u00e9culo XXI."}
{"id": "409972", "revid": "23204", "url": "https://gl.wikipedia.org/wiki?curid=409972", "title": "Coat\u00ed", "text": ""}
{"id": "409973", "revid": "23204", "url": "https://gl.wikipedia.org/wiki?curid=409973", "title": "Coat\u00eds", "text": ""}
{"id": "409974", "revid": "23204", "url": "https://gl.wikipedia.org/wiki?curid=409974", "title": "Nasua nasua", "text": ""}
{"id": "409975", "revid": "23204", "url": "https://gl.wikipedia.org/wiki?curid=409975", "title": "Ghadi (filme)", "text": "Ghadi (en ) \u00e9 un filme liban\u00e9s de 2013 dirixido por Amin Dora. Competiu como candidato liban\u00e9s o \u00d3scar \u00f3 mellor filme en lingua non inglesa na 86\u00aa edici\u00f3n dos premios xunto a \"Blind Intersections\" de Lara Saba. Cando a data de estrea do filme foi movida do 26 de setembro de 2013 \u00f3 31 de outubro de 2013, xa non puido ser elixible e \"Blind Intersections\" converteuse no candidato dese ano. O filme foi elixido como candidato o ano seguinte, pero non foi nomeado.\nSinopse.\nLeba, un profesor de m\u00fasica ten d\u00faas fillas. O terceiro embarazo da s\u00faa esposa resulta nun neno, Ghadi, con necesidades especiais. O barrio ten moita opini\u00f3n sobre que deber\u00edan facer con el, mais Leba est\u00e1 disposto a todo para manter unida a s\u00faa familia, mesmo facer un milagre."}
{"id": "409976", "revid": "27155", "url": "https://gl.wikipedia.org/wiki?curid=409976", "title": "Osm\u00f3tico", "text": ""}
{"id": "409977", "revid": "73447", "url": "https://gl.wikipedia.org/wiki?curid=409977", "title": "Jos\u00e9 \u00c1ngel Valente Docasar", "text": ""}
{"id": "409980", "revid": "98629", "url": "https://gl.wikipedia.org/wiki?curid=409980", "title": "P. P. Arnold", "text": "Patricia Ann Cole, nada nos \u00c1nxeles (California) o 3 de outubro de 1946, \u00e9 unha cantante de soul estadounidense, m\u00e1is co\u00f1ecida como P. P. Arnold.\nTraxectoria.\n1946 a 1965.\nCriada nunha familia de cantantes de gospel, Arnold casou nova e tivo dous fillos. Tivo diversos traballos at\u00e9 que Maxine Smith, ex parella do seu irm\u00e1n, avisouna de que ela e a s\u00faa amiga Gloria Scott conseguiran unha audici\u00f3n para encontrar tres rapazas para substitu\u00edr as orixinais Ikettes, un tr\u00edo de baile e canto que acompa\u00f1aba a Tina Turner no espect\u00e1culo Ike &amp; Tina Turner. Arnold deixou o seu home despois de que lle batese, e logo de deixar os fillos a cargo dos seus pais, uniuse ao espect\u00e1culo de Ike &amp; Tina Turner.\n1966 a 1969.\nLogo de varios anos xirando polos Estados Unidos con Ike &amp; Tina Turner, chegaron a Inglaterra en 1966, actuando xunto a The Rolling Stones. Mick Jagger convenceu ao representante do grupo, Andrew Loog Oldham, para que contratase a Arnold no seu novo selo discogr\u00e1fico Immediate Records. Ela deixou a banda de Turner e quedou en Londres para consolidar unha carreira como solista.\nArnold tivo diversos \u00e9xitos con Immediate Records, inclu\u00edndo canci\u00f3ns escritas para ela por Steve Marriott e Ronnie Lane, do grupo Small Faces, quen tam\u00e9n colaboraron con ela en varios discos. Pola s\u00faa parte, Arnold cantou no \u00e9xito de Small Faces \"Tin soldier\", e sa\u00edu con eles de xira durante 1968.\nA s\u00faa primeira banda de apoio, The Blue Jays, fora herdada da cantante estadounidense de soul Ronnie Jones. Durante este per\u00edodo estivo de xira con Jimi Hendrix, The Who, The Kinks, Blind Faith e David Bowie. Alg\u00fans dos seus \u00e9xitos desa \u00e9poca foron a versi\u00f3n de \"The First Cut is the Deepest\", \"Angel of the Morning\" e \"(If You Think you're) Groovy\". Outra das s\u00faas bandas de acompa\u00f1amento converter\u00edase despois en The Nice.\nDespois do colapso de Immediate Records a finais da d\u00e9cada de 1960, Arnold firmou un contrato de produci\u00f3n coa Robert Stigwood Organisation. Lanzou dous sinxelos co selo Polydor Records, producidos por Barry Gibb de Bee Gees.\n1970 a 1980.\nEn 1970 Pat apareceu canda a P.J. Proby no musical de rock \"Catch my soul\". Despois formou unha nova banda de apoio cos futuros membros do tr\u00edo Ashton, Gardner &amp; Dyke, ademais de Steve Howe, que m\u00e1is tarde se unir\u00eda a Yes. Nesta etapa sa\u00edu de xira con Eric Clapton, quen produciu un gran n\u00famero de temas que nunca foron lanzados. Nestas sesi\u00f3ns de gravaci\u00f3n co\u00f1eceu o baixista estadounidense Fuzzy Samuels, de Crosby, Stills and Nash (and Young), con quen casou e tivo un fillo.\nA mediados da d\u00e9cada de 1970 Arnold e Samuels regresaron aos \u00c1nxeles. Ao pouco separ\u00e1ronse, e a s\u00faa filla Debbie faleceu nun accidente de tr\u00e1fico. Tras a morte da s\u00faa filla, Arnold retirouse da vida p\u00fablica por un tempo. En 1978 uniuse de novo con Barry Gibb, quen quer\u00eda completar o \u00e1lbum en solitario dela. O proxecto non sa\u00edu adiante, mais Arnold formou equipo co irm\u00e1n m\u00e1is novo de Barry, Andy Gibb, para gravar a canci\u00f3n de Carole King \"Will You Love me Tomorrow\". Posteriormente, Pat formou unha nova banda, Inner Circle, que non tivo \u00e9xito.\nEn 1999 P.P. Arnold uniuse \u00e1 banda de Roger Waters, membro fundador de Pink Floyd, como corista principal na xira In the Flesh. A finais de 2002 Waters iniciou outra xira do disco \"The Dark Side of the Moon\", na que Arnold colaborou en temas como \"Perfect Sense\", do \u00e1lbum de Waters \"Amused to Death\"."}
{"id": "409981", "revid": "89787", "url": "https://gl.wikipedia.org/wiki?curid=409981", "title": "Linhas A\u00e9reas de Mo\u00e7ambique", "text": "LAM - Linhas A\u00e9reas de Mo\u00e7ambique \u00e9 a aeroli\u00f1a nacional de Mozambique. A compa\u00f1\u00eda foi creada polo goberno colonial portugu\u00e9s de Mozambique en agosto de 1936 como unha compa\u00f1\u00eda ch\u00e1rter chamada \"DETA - Direc\u00e7\u00e3o de Explora\u00e7\u00e3o de Transportes A\u00e9reos\". Cambiou o seu nome en 1980 tras unha reorganizaci\u00f3n da aeroli\u00f1a.\nLinhas A\u00e9reas de Mo\u00e7ambique est\u00e1 baseada en Maputo, e ten o seu centro de conexi\u00f3ns no aeroporto de Maputo. A compa\u00f1\u00eda opera voos regulares no sur de \u00c1frica. A aeroli\u00f1a \u00e9 membro da Asociaci\u00f3n de Transporte A\u00e9reo Internacional e da Asociaci\u00f3n de Aeroli\u00f1as Africanas dende 1976.\nFrota.\nEn xaneiro de 2018 a frota de LAM - Linhas A\u00e9reas de Mo\u00e7ambique estaba formada polos seguintes avi\u00f3ns:"}
{"id": "409982", "revid": "1131", "url": "https://gl.wikipedia.org/wiki?curid=409982", "title": "Moya", "text": "O top\u00f3nimo castel\u00e1n Moya pode referirse a:"}
{"id": "409985", "revid": "89787", "url": "https://gl.wikipedia.org/wiki?curid=409985", "title": "Eura", "text": "Eura \u00e9 un municipio de Finlandia, situada no oeste do pa\u00eds, na rexi\u00f3n de Satakunta. En 2018 a s\u00faa poboaci\u00f3n era de 11.900 habitantes. A superficie do termo municipal \u00e9 de 527,71 km2, dos cales 107,89\u00a0km2 son auga. O concello ten unha densidade de poboaci\u00f3n de 43,11 hab./km\u00b2.\nO concello \u00e9 uniling\u00fce en fin\u00e9s.\nCidades irmandadas.\nEura est\u00e1 irmandada con:"}
{"id": "409986", "revid": "89787", "url": "https://gl.wikipedia.org/wiki?curid=409986", "title": "Eurajoki", "text": "Eurajoki (en sueco \"Eura\u00e5minne\") \u00e9 un municipio de Finlandia, situada no oeste do pa\u00eds, na rexi\u00f3n de Satakunta. En 2018 a s\u00faa poboaci\u00f3n era de 9.522 habitantes. A superficie do termo municipal \u00e9 de 1.504,96 km2, dos cales 298,39\u00a0km2 son auga. O concello ten unha densidade de poboaci\u00f3n de 27,32 hab./km\u00b2.\nO concello \u00e9 uniling\u00fce en fin\u00e9s, cunha proporci\u00f3n de 0.3 % de falantes en sueco en 2018."}
{"id": "409987", "revid": "63181", "url": "https://gl.wikipedia.org/wiki?curid=409987", "title": "Honkajoki", "text": "Honkajoki \u00e9 un municipio de Finlandia, situada no oeste do pa\u00eds, na rexi\u00f3n de Satakunta. En 2018 a s\u00faa poboaci\u00f3n era de 1.705. A superficie do termo municipal \u00e9 de 333,13 km2, dos cales 1,8\u00a0km2 son auga. O concello ten unha densidade de poboaci\u00f3n de 5,22 hab./km\u00b2.\nO concello \u00e9 uniling\u00fce en fin\u00e9s."}
{"id": "409988", "revid": "63181", "url": "https://gl.wikipedia.org/wiki?curid=409988", "title": "J\u00e4mij\u00e4rvi", "text": "J\u00e4mij\u00e4rvi \u00e9 un municipio de Finlandia, situada no oeste do pa\u00eds, na rexi\u00f3n de Satakunta. En 2018 a s\u00faa poboaci\u00f3n era de 1.860 habitantes. A superficie do termo municipal \u00e9 de 224,34 km2, dos cales 9,99 km2 son auga. O concello ten unha densidade de poboaci\u00f3n de 5,22 hab./km\u00b2.\nO concello \u00e9 uniling\u00fce en fin\u00e9s."}
{"id": "409989", "revid": "63181", "url": "https://gl.wikipedia.org/wiki?curid=409989", "title": "Karvia", "text": "J\u00e4mij\u00e4rvi \u00e9 un municipio de Finlandia, situada no oeste do pa\u00eds, na rexi\u00f3n de Satakunta. En 2018 a s\u00faa poboaci\u00f3n era de 2.402 habitantes. A superficie do termo municipal \u00e9 de 519,90 km2, dos cales 17,9\u00a0km2 son auga. O concello ten unha densidade de poboaci\u00f3n de 4,62 hab./km\u00b2.\nO concello \u00e9 uniling\u00fce en fin\u00e9s."}
{"id": "409990", "revid": "85894", "url": "https://gl.wikipedia.org/wiki?curid=409990", "title": "Igrexa de San Marti\u00f1o de Valongo", "text": "A igrexa de San Marti\u00f1o de Valongo \u00e9 o templo parroquial de Valongo, no municipio de Cortegada. O templo est\u00e1 adicado a Marti\u00f1o de Tours.\nHistoria.\nO templo de San Marti\u00f1o de Valongo foi mandado constru\u00edr por Diego Ferm\u00edn de Vergara, relixioso nado na aldea de Leirado, que chegou a ser bispo da diocese de Popay\u00e1n (Colombia) e arcebispo de Santa Fe (Arxentina). Os seus pais foron Manuela de Rivera e Vergara e Ferm\u00edn de Vergara, quen foi capit\u00e1n e gobernador da vila de Milmanda. O mestre de canter\u00eda da obra foi Francisco Costa.\nArquitectura.\nO templo est\u00e1 no centro dun adro que fai a funci\u00f3n de cemiterio, ao que se pode acceder por unha escalinata barroca. Tr\u00e1tase dun exemplo de barroco tard\u00edo ben proporcionado, esvelto, uniforme, de li\u00f1as arquitect\u00f3nicas e xogos de masas e volumes coidados.\nExterior.\nAo exterior presenta unha fachada de retablo cunha esvelta torre dun s\u00f3 corpo coroada cunha c\u00fapula que remata cunha cruz de ferro no catavento; na fachada \u00e1brese unha porta coroada por un front\u00f3n roto que abrangue unha escultura que mostra unha imaxe de Marti\u00f1o de Tours a cabalo partindo a capa, onde destacan as caracter\u00edsticas faciais da figura e perfecci\u00f3ns anat\u00f3micas. Esta fachada remata con pir\u00e1mides, b\u00f3las, unha cruz e g\u00e1rgolas decorativas.\nOs muros laterais da igrexa est\u00e1n divididos en tres tramos por grosos contrafortes,con portas ao sur e ao norte. Ao lado sur hai unha capela funeraria propiedade da familia do citado bispo, con escudo da cruz de Santiago. Do lado norte existe outra capela que fai a funci\u00f3n de sancrist\u00eda. Os brazos do cruceiro son pouco sa\u00edntes e o p\u00e9 rectangular.\nInterior.\nO templo ten planta de cruz latina dunha sola nave lonxitudinal dividida en tramos por arcos apuntados e os brazos do cruceiro rematan en d\u00faas capelas. A nave lonxitudinal vai cuberta con b\u00f3veda de crucer\u00eda barroca e as capelas dos brazos do cruceiro con b\u00f3vedas de can\u00f3n. No interior hai tam\u00e9n unha tribuna reformada no ano 1963, a capela do baptisterio con cerco de madeira reparada no citado ano, espazoso presbiterio e tres retablos. O maior componse de dous corpos e cinco r\u00faas con est\u00edpites que act\u00faan de columnas coas esculturas de san Marti\u00f1o, san Xos\u00e9, santo Ant\u00f3n, san Xo\u00e1n Bautista, san Francisco, a Virxe da Graza, santo Ignacio e o Sagrado Coraz\u00f3n.\nNa parte inferior horizontal do retablo poden verse relevos que aluden ao Salvador, a san Pedro e a san Pablo. Ademais dunha inscrici\u00f3n na que se le:\nNo lateral do evanxeo hab\u00eda dous retablos de estilo barroco galego, dos cales s\u00f3 se conserva un. Con columnas salom\u00f3nicas, adornadas con follas de cepa e acios, o do Rosario e o do Carme. No retablo conservado est\u00e1n as esculturas da Virxe do Rosario, dos Remedios, san Blas, san Rafael. No retablo desaparecido estaban as esculturas da Virxe do Carme, de santa Rita e santo Ant\u00f3n, que foron trasladadas ao retablo que si se conservan.\nNo lado da ep\u00edstola enc\u00f3ntranse os altares da Dolorosa e da Inmaculada, no primeiro as imaxes da Dolorosa, San Xos\u00e9, San Roque, a Virxe nena, San Benito e a Milagrosa. No segundo, as imaxes da Pur\u00edsima e de Santa Teresa. Na actualidade este retablo tampouco existe.\nNa sancrist\u00eda g\u00e1rdase un Cristo de arte popular e petos de \u00e1nimas con relevos alusivos \u00e1s \u00e1nimas do purgatorio.\nColgado na parede lateral norte da capela maior hai un cadro do Perpetuo Socorro."}
{"id": "409992", "revid": "5863", "url": "https://gl.wikipedia.org/wiki?curid=409992", "title": "Emilia Cal\u00e9 e Torres de Quintero", "text": ""}
{"id": "409994", "revid": "89787", "url": "https://gl.wikipedia.org/wiki?curid=409994", "title": "Lista de ministros de Econom\u00eda e Facenda de Espa\u00f1a", "text": ""}
{"id": "409995", "revid": "7594", "url": "https://gl.wikipedia.org/wiki?curid=409995", "title": "Xunta Suprema de Estado", "text": "A Xunta Suprema de Estado foi unha alta instancia de goberno de Espa\u00f1a de breve duraci\u00f3n (1787-1792). Foi creada por Carlos III a instancias do conde de Floridablanca por un Real Decreto o 8 de xullo de 1787 coa denominaci\u00f3n oficial de Suprema Junta Ordinaria y Perpetua de Estado, e estaba composta por todos os secretarios de Estado e de Despacho Universal.\nFuncionamento.\nNo decreto, regul\u00e1base a s\u00faa periodicidade semanal e o seu funcionamento. Floridablanca acompa\u00f1ou o decreto cunha \"Instruci\u00f3n reservada\", redactada por el a instancias do rei, que recoll\u00eda un detallado programa de 395 puntos susceptibles de ser tratados na Xunta: morgados, cuesti\u00f3ns relixiosas (reorganizaci\u00f3n das dioceses, Inquisici\u00f3n...), cuesti\u00f3ns de Indias en xeral, mellora da Facenda (impostos, renda do tabaco, renda do sal...), pol\u00edtica exterior (con Venecia, Inglaterra, Portugal...), etc.\nCunha orde do d\u00eda previamente fixado debat\u00edanse os asuntos de goberno, para establecer criterios de orde xeral e dilucidar as cuesti\u00f3ns de competencia que puidesen xurdir. As sesi\u00f3ns celebr\u00e1banse habitualmente os luns, e extraordinariamente calquera d\u00eda se alg\u00fan asunto requir\u00edao. Ti\u00f1a s\u00f3 car\u00e1cter consultivo e non exist\u00eda presidencia, porque se entend\u00eda que o era o rei e, como non asist\u00eda, de feito era o conde de Floridablanca quen dirix\u00eda as reuni\u00f3ns, albergadas na sede da s\u00faa secretar\u00eda de Estado, polo que tam\u00e9n de pod\u00eda deducir a relevancia deste Departamento sobre os demais. O secretario ser\u00eda o mesmo c\u00f3 do Consello de Estado.\nPode afirmarse que ao estar presentes os titulares das diferentes secretar\u00edas (a\u00ednda que, excepcionalmente, pod\u00eda asistir outras persoas), configurouse como o \"primeiro Consello de Ministros na historia do pa\u00eds\". A primeira xuntanza formouse coa asistencia de: Floridablanca (secretario de Estado e Graza e Xustiza), Caballero (de Guerra), o conde de Lerena (de Facenda), frei Antonio Vald\u00e9s (de Mari\u00f1a, Guerra, Facenda, Comercio e Navegaci\u00f3n de Indias) e Antonio Porlier y Sopranis (de Graza e Xustiza de Ultramar).\nA Xunta, moi criticada durante a s\u00faa existencia, non sobreviviu ao seu inspirador. O d\u00eda que este foi substitu\u00eddo polo conde de Aranda, foi suprimida (28 de marzo de 1792)."}
{"id": "409997", "revid": "22570", "url": "https://gl.wikipedia.org/wiki?curid=409997", "title": "Protos F2", "text": "Protos foi un autom\u00f3bil de carreiras de F\u00f3rmula 2 sen aler\u00f3ns que apareceu en 1967. Alimentado polo ent\u00f3n motor est\u00e1ndar Ford-Cosworth 1600cc FVA, Foi not\u00e1bel polo seu dese\u00f1o aerodin\u00e1mico de Frank Costin, cun parabrisas de \"burbulla\" case pechado sobre a carlinga e un chasis parcialmente feito da moi lixeira pero fr\u00e1xil madeira contrachapada. A pesar de ser bastante r\u00e1pido nas pistas r\u00e1pidas, nunca se converteu en favorito e non conseguiu vitorias durante a tempada europea de F2. Os pilotos inclu\u00edron a Brian Hart e Pedro Rodr\u00edguez.\nF\u00f3rmula 1.\nParticipou nun \u00fanico Gran Premio (na categor\u00eda F2) o que disputou no Gran Premio de Alema\u00f1a de 1967 pilotado polo alem\u00e1n Kurt Ahrens Jr., retirouse na 4\u00aa voltas debido a problemas mec\u00e1nicos e non obtivo puntos para o campionato de pilotos.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "409998", "revid": "22570", "url": "https://gl.wikipedia.org/wiki?curid=409998", "title": "KK Mornar Bar", "text": "O KK Mornar Bar (cir\u00edlico: \u041a\u041a \u041c\u043e\u0440\u043d\u0430\u0440 \u0411\u0430\u0440) \u00e9 un equipo de baloncesto profesional da cidade de Bar, Montenegro. O club compite actualmente na Opportunity League, a m\u00e1xima competici\u00f3n do baloncesto montenegrino, as\u00ed como na Liga do Adri\u00e1tico, sendo na temporada 2018\u221219 un dos dous equipos do seu pa\u00eds xunto co KK Budu\u0107nost Podgorica.\nHistoria.\nFundado en 1974 co nome de Gimnazijalac Bar, os seus xogadores eran membro do Ximnasio Bar. Pronto mudaron o seu nome a KK Mornar Bar, no cal mantense at\u00e9 a actualidade. A mediados da d\u00e9cada de 1990, o club se clasificouse para a prestixiosa Copa Kora\u0107 a trav\u00e9s da Liga Iugoslava de baloncesto, que naquela altura era unha das m\u00e1is fortes de Europa. En 2006, tras a independencia de Montenegro, o Mornar Bar fusi\u00f3nase co KK Primorka Bar. Entre os maiores \u00e9xitos do cub destacan o subcampionato de liga en 2011, 2016 e 2017 e de copa en 2010, 2016, 2017 e 2018, derrotandos sempre polo poderoso Budu\u0107nost, e da Balkan International Basketball League (BIBL) en 2016, pmde fprp derrotados polo Sigal Prishtina de Kosovo (82-68 en Pristina e 75-68 en Bar). Na temporada 2016\u221217 xogaron por primeira vez na Liga do Adri\u00e1tico, chegando na s\u00faa segunda tmeporada na competici\u00f3n \u00e1s semifinais, onde perden por dous partidos a un contra o KK Crvena zvezda (Estrela Vermella de Belgrado)."}
{"id": "409999", "revid": "5132", "url": "https://gl.wikipedia.org/wiki?curid=409999", "title": "KK Mornar", "text": ""}
{"id": "410000", "revid": "98629", "url": "https://gl.wikipedia.org/wiki?curid=410000", "title": "Basil van Rooyen", "text": "Basil van Rooyen, nado en Xohanesburgo o 19 de abril de 1939, \u00e9 un expiloto de automobilismo de Sur\u00e1frica.\nTraxectoria.\nParticipou en dous Grandes Premios de F\u00f3rmula 1, debutando o 1 de xaneiro de 1968. Retirouse dos dous, sen lograr puntos de campionato. Van Rooyen participou posteriormente nas carreiras de turismos. Reside en St Ives, Sydney.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410001", "revid": "197", "url": "https://gl.wikipedia.org/wiki?curid=410001", "title": "Instituto de Estudios Gallegos", "text": "O Instituto de Estudios Gallegos foi unha instituci\u00f3n cultural creada na Coru\u00f1a en 1918 por Manuel Cas\u00e1s Fern\u00e1ndez. Ti\u00f1a car\u00e1cter rexionalista, e xurdiu como contrapunto \u00e1s Irmandades da Fala.\nTraxectoria.\nO seu presidente foi propio Cas\u00e1s, e o secretario era Fernando Mart\u00ednez Mor\u00e1s. A principal realizaci\u00f3n do organismo foi a organizaci\u00f3n dun Congreso de Estudios Gallegos que se celebrou na Coru\u00f1a en agosto de 1919. Outra realizaci\u00f3n do Instituto foi a creaci\u00f3n da Biblioteca Concepci\u00f3n Arenal en 1924.\nEn xu\u00f1o de 1931 o Instituto elaborou as \"Bases para un anteproyecto de Estatuto Pol\u00edtico de Galicia\", que consist\u00eda nunha folla asinada por Manuel Cas\u00e1s e Fernando Mart\u00ednez Mor\u00e1s con 18 artigos e unha disposici\u00f3n transitoria, que se inser\u00edan nunha traxectoria rexionalista sen considerar tan s\u00f3 a oficialidade plena da lingua galega."}
{"id": "410002", "revid": "89787", "url": "https://gl.wikipedia.org/wiki?curid=410002", "title": "Margaret Court", "text": "Margaret Jean Court, tam\u00e9n co\u00f1ecida polo seu nome de casada, Margaret Smith Court, nada en Perth o 16 de xullo de 1942, \u00e9 unha tenista australiana, considerada por alg\u00fans a mellor tenista de todos os tempos.\nEn 1970, converteuse na primeira muller da era aberta que ga\u00f1ou os catro t\u00edtulos individuais dos torneos do Grand Slam no mesmo ano. Court venceu un n\u00famero r\u00e9cord de 24 t\u00edtulos individuais de Grand Slam, m\u00e1is que calquera outro tenista. En total ga\u00f1ou un r\u00e9cord de 62 t\u00edtulos de Grand Slam, inclu\u00edndo 19 de dobres e outros 19 de dobres mixtos, tam\u00e9n m\u00e1is que ning\u00fan outro xogador na historia. Con todo, algunhas persoas lembran o feito de que a maior\u00eda dos seus once t\u00edtulos no Aberto de Australia foron obtidos nunha \u00e9poca en que poucos tenistas de nivel mundial fac\u00edan a longa viaxe ata Australia, e polo tanto a competici\u00f3n era m\u00e1is feble que nos torneos de Wimbledon ou do US Open. O Sal\u00f3n da Fama Internacional do Tenis declarou \"nunca houbo unha tenista capaz de igualala\". Court ga\u00f1ou 7 de cada 8 t\u00edtulos de Grand Slam que disputou nun per\u00edodo de dous anos (entre 1969 e 1970), feito igualado s\u00f3 por Steffi Graf. Court tam\u00e9n ga\u00f1ou 3 de cada 4 Slams en 1962 e en 1965. Ning\u00fan outro tenista ga\u00f1ou 3 ou m\u00e1is abertos nun ano por catro veces.\nA segunda pista principal do complexo do Australian Open en Melbourne foi nomeada Margareth Smith na s\u00faa homenaxe.\nEla, Doris Hart e Martina Navratilova son os \u00fanicos tenistas que obtiveron o chamado Boxed Set do tenis, \u00e9 dicir, ga\u00f1ar o torneo individual, de dobres e de dobres mixtos nos catro torneos do Grand Slam\nMargaret Smith Court entrou no \"International Tennis Hall of Fame\" en 1979."}
{"id": "410003", "revid": "22795", "url": "https://gl.wikipedia.org/wiki?curid=410003", "title": "Alto T\u00e2mega", "text": "O Alto T\u00e2mega, tam\u00e9n designado como Comunidade intermunicipal do Alto T\u00e2mega ou CIM Alto T\u00e2mega, \u00e9 unha comunidade intermunicipal constitu\u00edda o 15 de outubro de 2008. \nSituaci\u00f3n e municipios que a compo\u00f1en.\n\u00c9 unha subrexi\u00f3n estat\u00edstica do nivel III (NUTS III) da Rexi\u00f3n Norte de Portugal, situada no curso superior do r\u00edo T\u00e1mega, no seu percorrido portugu\u00e9s, e est\u00e1 rexida pola Comiss\u00e3o de Coordena\u00e7\u00e3o e Desenvolvimento Regional do Norte.\nLimita ao oeste coas subrexi\u00f3ns de C\u00e1vado e de Ave, ao norte con Espa\u00f1a (Galicia), ao leste coa subrrexi\u00f3n das Terras de Tras os Montes e ao sur coa subrexi\u00f3n de Douro. \nAgrupa os municipios do val superior do r\u00edo T\u00e2mega (Chaves, Montalegre e Ribeira de Pena), da subrrexi\u00f3n Barroso (Boticas e Montalegre), e da zona da meseta de Valpa\u00e7os, na serra da Padrela (Valpa\u00e7os e Vila Pouca de Aguiar). \nO seu principal centro administrativo \u00e9 a cidade de Chaves.\nEstes seis municipios abarcan unha superficie de 2 921,92 km\u00b2 e contaban, en 2011, cunha poboaci\u00f3n de 94 143 habitantes, polo que a s\u00faa densidade de poboaci\u00f3n nese ano era de 32,2 hab./km\u00b2. "}
{"id": "410004", "revid": "55340", "url": "https://gl.wikipedia.org/wiki?curid=410004", "title": "Luis Mariano Santos Reyero", "text": "Luis Mariano Santos Reyero, nado en Cistierna en 1969, \u00e9 un pol\u00edtico leon\u00e9s, procurador da Uni\u00f3n del Pueblo Leon\u00e9s (UPL) na IX lexislatura das Cortes de Castela e Le\u00f3n.\nTraxectoria.\nLicenciouse en pol\u00edticas e sociolox\u00eda pola Universidade Complutense de Madrid.\nMilitante da UPL dende 1993, foi Presidente da Mancomunidade Alto Esla-Cea e durante doce anos concelleiro desta formaci\u00f3n en Cistierna, Durante 6 anos foi secretario de organizaci\u00f3n da UPL e en 2015 encabezou a candidatura leonesista pola provincia de Le\u00f3n nas elecci\u00f3ns auton\u00f3micas de maio de 2015, logrando a acta de procurador nas Cortes."}
{"id": "410006", "revid": "23204", "url": "https://gl.wikipedia.org/wiki?curid=410006", "title": "Beverly Sills", "text": "Belle Miriam Silverman, nada en Nova York o 25 de maio de 1929 e finada na mesma cidade o 2 de xullo de 2007 foi unha cantante de \u00f3pera estadounidense de orixe ucra\u00edna-romanesa co\u00f1ecida como Bevely Sills. Foi tan famosa como soprano coloratura que a alcumaron \"A ra\u00ed\u00f1a da \u00f3pera americana\" e destacou logo como empresaria, executiva, xornalist, directora de teatros e organizadora.\nA s\u00faa longa carreira l\u00edrica profesional iniciouse en 1945 pero comezou a destacar en 1966 e o seu mellor per\u00edodo durou apenas unha d\u00e9cada. Sobrevivente de cancro, despois de retirarse no ano 1980, foi a directora xeral da \u00d3pera de Nova York \u00e1 que salvou da bancarrota e puxo en marcha o sistema de subt\u00edtulos na \u00f3pera por primeira vez nos Estados Unidos.\nEn 1994, foi elixida presidenta do Lincoln Center e, en 2002, da Metropolitan Opera, a primeira muller en dirixilos.\nNai de dous fillos discapacitados, Sills aproveitou a s\u00faa fama para axudar na prevenci\u00f3n e o tratamento dos defectos de nacemento, recadando m\u00e1is de 70 mill\u00f3ns de d\u00f3lares para a causa.\nFoi unha pioneira entre as mulleres da s\u00faa era e unha icona cultural estadounidense, especialmente neoiorquina. Un cr\u00edtico escribiu \"se debo recomendar unha atracci\u00f3n na cidade de Nova York, Bevely Sills \u00e9 a primeira na mi\u00f1a lista\".\nTraxectoria.\nVida e carreira temper\u00e1.\nSills foi a primeira xeraci\u00f3n de inmigrantes ucra\u00ednos de Odesa e xudeus romaneses. A s\u00faa nai era Shiley Bahn (nada co nome de Sonia Markovna), e o seu pai Morris Silverman. Medrou nun barrio obreiro de Brooklyn, nova York. De nena falaba yiddish, ruso, roman\u00e9s e ingl\u00e9s.\n\u00c1 idade de tres anos ga\u00f1ou o concurso \"Miss Beautiful Baby\", en que cantou \"The Wedding of Jack and Jill\". Aos catro anos apareceu en programas de radio pola ma\u00f1\u00e1 como \"Bubbles\" Silverman. En 1938, apareceu na curtametraxe \"Uncle Sol Solves It\" e comezou a tomar lecci\u00f3ns de canto con Estelle Liebling. Liebling animouna a que se presentase a unha audici\u00f3n para afeccionados da CBS Radio's Major Bowes, e o 26 de outubro de 1939, \u00e1 idade de 10 anos, Sills foi a ga\u00f1adora desa semana. Bowes ent\u00f3n pediu que aparecese no seu Capital Family Hour, un programa semanal de variedades. A s\u00faa primeira aparici\u00f3n foi o 19 de novembro de 1939, no 17.\u00ba aniversario do programa, aparecendo con frecuencia despois diso.\nEn 1945, Sills fixo o seu debut profesional nunha xira da compa\u00f1\u00eda Gilbert e Sullivan cantando opereta durante varios anos. En 1947, debutou na \u00f3pera, interpretando a Frasquita, xitana espa\u00f1ola en \"Carmen\" de Bizet coa Philadelphia Civic Opera. Viaxou por toda Norteam\u00e9rica coa Chales Wagner Opera Company, a finais de 1951 cantou Violetta en \"La traviata\" e, a finais de 1952, interpretou a Mica\u00ebla en \"Carmen\". O 15 de setembro de 1953 fixo o seu debut coa \u00d3pera de San Francisco como Elena de Troia en \"Mefistofele\" de Boito e tam\u00e9n cantou Elvira en \"Don Giovanni\". O 29 de outubro de 1955 fixo a s\u00faa primeira aparici\u00f3n coa New York City Opera como Rosalinda en \"Die Fledermaus\", opereta de Johann Strauss (fillo), con grandes loas da cr\u00edtica. A s\u00faa reputaci\u00f3n ampliouse coa s\u00faa actuaci\u00f3n na \"premiere\" de Douglas Stuart Moore, The Ballad of Baby Doe, en 1958.\nO 17 de novembro de 1956 casou co xornalista Peter Greenough, que ti\u00f1a tres fillos dunha uni\u00f3n anterior, e trasladouse a Cleveland. Tivo dous fillos con Greenough, Meredith (\"Muffy\") en 1959 e Peter, Jr. (\"Bucky\") en 1961. Tras descubrir que Muffy era xorda e Peter autista, restrinxiu as s\u00faas actuaci\u00f3ns para coidar deles.\nEn 1960, os Greenoughs mud\u00e1ronse a Milton, Massachusetts. En 1962, Sills cantou en \"Manon\" de Massenet para a Opera Company of Boston, o primeiro de moitos papeis coa directora Sarah Caldwell. En xaneiro de 1964, cantou por primeira vez a Ra\u00ed\u00f1a da Noite en \"Die Zauberfl\u00f6te\" de Mozart. A\u00ednda que a cr\u00edtica a louvou pola s\u00faa t\u00e9cnica de coloratura e actuaci\u00f3n, a Sills non lle gustou o papel.\nConsagraci\u00f3n.\nEn 1966, a New York City Opera (NYCO) recuperou a obra mestra de Haendel, \"Giulio Cesare in Egitto\" (con Norman Treigle como C\u00e9sar e Maureen Forrester como Cornelia). A interpretaci\u00f3n de Sills como Cleopatra consagrouna como estrela internacional da \u00f3pera. En temporadas posteriores coa NYCO, Sills tivo grandes \u00e9xitos cos papeis da Ra\u00ed\u00f1a de Shemakha en \"Le Coq d'Or\" de Rimskii-Korsakov, os papeis principais de \"Manon\", \"Lucia di Lammermoor\", e as tres mulleres da trilox\u00eda de Puccini, \"Il Trittico\".\nEn 1969 logrou \"o seu primeiro mill\u00f3n de d\u00f3lares\" como a cantante l\u00edrica mellor paga do mundo. Fixo o papel de Zerbinetta na estrea estadounidense da versi\u00f3n de 1912 de \"Ariadne auf Naxos\" de Richard Strauss coa Sinf\u00f3nica de Boston. A s\u00faa actuaci\u00f3n na aria de Zerbinetta \"Grossm\u00e4chtige Prinzessin\", cantada un ton m\u00e1is alto que o orixinal, recibiu unha aclamaci\u00f3n. O segundo acontecemento do ano foi a estrea como Pamira en \"Le Si\u00e8ge de Corinthe\" de Rossini no Teatro alla Scala, un \u00e9xito que a fixo portada da revista de Newsweek. Tam\u00e9n foi portada da revista Time en 1971, en que a chamaron \"a Ra\u00ed\u00f1a da \u00d3pera de Am\u00e9rica\". O t\u00edtulo era apropiado porque Sills limitara deliberadamente os seus contratos de ultramar debido \u00e1 s\u00faa familia. No exterior traballou no Covent Garden de Londres, Scala de Mil\u00e1n, N\u00e1poles, o Wiener Staatsoper, Lausanne, e concertos en Par\u00eds. En Suram\u00e9rica cantou no Teatro Col\u00f3n de Buenos Aires como Cleopatra (con Norman Treigle, Maureen Forrester e Peter Schreier en 1968 dirixidos por Kal Richter), Manon (con Nicolai Gedda en 1971) e Lucia (con Alfredo Kraus en 1972) ; en Santiago e en Cidade de M\u00e9xico, inclu\u00edndo \"Lucia di Lammermoor\" con Luciano Pavarotti.\nEn abril de 1975, logo da partida de Rudolf Bing que fixo o imposible porque non cantase no seu teatro, Sills debutou na Metropolitan Opera en \"Le Si\u00e8ge de Corinthe\", recibindo unha ovaci\u00f3n de dezaoito minutos. Outras \u00f3peras que cantou foron \"La traviata\", \"Lucia di Lammermoor\", \"Tha\u00efs\" e \"Don Pasquale\". Sills tam\u00e9n continuou a cantar para a New York City Opera, ensaiando novos papeis antes do seu retiro, inclu\u00edndo os papeis principais en \"Il Turco in Italia\" de Rossini, \"The Merry Widow\" de Leh\u00e1r e a \"La Loca\" de Gian Carlo Menotti, un papel escrito para ela.\nA\u00ednda que o seu tipo vocal era de coloratura l\u00edrica fixo papeis m\u00e1is pesados asociados con sopranos \"spinto\" gastando prematuramente o seu instrumento: as ra\u00ed\u00f1as Tudor de Donizetti e a ra\u00ed\u00f1a Isabel I de Inglaterra en \"Roberto Devereux\"Foi admirada por aqueles papeis por superar a lixeireza da s\u00faa voz coa interpretaci\u00f3n dram\u00e1tica, a\u00ednda que a un gran custo; Sills m\u00e1is tarde comentou respecto do seu papel en \"Roberto Devereux\" que \"as s\u00faas esixencias vocais acurtaron a mi\u00f1a carreira polo menos catro anos, mais a primeira noite foi o mellor que cantei en toda a mi\u00f1a vida\".\nCantou en cidades menos populosas e en concertos para colexios, levando a s\u00faa arte a moitos que nunca poder\u00edan vela sobre o escenario nunha \u00f3pera organizada, e foi fundamental en popularizar a \u00f3pera no seu pa\u00eds m\u00e1is que calquera outro cantante da s\u00faa era polas s\u00faas moitas aparici\u00f3ns en programas de entrevistas, inclu\u00edndo os de Johnny Carson, Dick Cavett, Michael Douglas, Carol Burnett e Dinah Shore. Mesmo chegou a ter o seu propio programa de entrevistas \"Lifestyles with Bevely Sills\" na NBC.\nAnos posteriores.\nEn 1978, Sills anunciou que se retirar\u00eda o 27 de outubro de 1980, nunha gala de despedida na New York City Opera. Na primavera de 1979, comezou como codirectora da NYCO, e pasou a ser a s\u00faa directora xeral exclusiva dende finais daquel ano, posto que mantivo ata 1989, a\u00ednda que permaneceu no consello da NYCO ata 1991. Durante esa \u00e9poca, Sills tam\u00e9n se dedicou a varias causas das artes e organizaci\u00f3ns ben\u00e9ficas.\nEntre 1994 e 2002, Sills foi a presidenta do Lincoln Center. En outubro de 2002, acordou servir como presidenta da \u00d3pera Metropolitana, da cal fora membro do consello dende 1991. Dimitiu como presidenta en xaneiro de 2005, citando a familia como a raz\u00f3n principal (finalmente tivo que internar o seu home, a quen se dedicara durante m\u00e1is de 8 anos, nunha cl\u00ednica de anci\u00e1ns). Supervisou o nomeamento de Peter Gelb, anterior xefe de Sony Classical Records, como xerente xeral do MET (The Metropolitan Opera of New York), quen sucedeu a Joseph Volpe en agosto de 2006.\nO seu marido Peter Greenough, faleceu de alzh\u00e9imer o 6 de setembro de 2006, \u00e1 idade de 89 anos. O 9 de novembro dese ano foi invitada ao programa \"The View\" na \"Best Friends' Week\", como mellor amiga de Barbara Walters; al\u00ed dixo que xa non cantaba m\u00e1is, nin na ducha, para conservar o recordo da s\u00faa voz.\nA s\u00faa morte produciuse por unha recorrencia do cancro que sufriu na d\u00e9cada de 1970. Ti\u00f1a 78 anos."}
{"id": "410007", "revid": "47401", "url": "https://gl.wikipedia.org/wiki?curid=410007", "title": "Donizetti", "text": ""}
{"id": "410008", "revid": "47401", "url": "https://gl.wikipedia.org/wiki?curid=410008", "title": "Rossini", "text": ""}
{"id": "410009", "revid": "89787", "url": "https://gl.wikipedia.org/wiki?curid=410009", "title": "Katalonski", "text": "Katalonski \u00e9 un programa de televisi\u00f3n catal\u00e1n que se estreou o 12 de abril de 2018 na TV3, presentado polo m\u00fasico island\u00e9s Halld\u00f3r M\u00e1r. A produci\u00f3n, en formato documental, conta a historia de estranxeiros que aprenderon o catal\u00e1n, a\u00ednda que, \u00e1s veces, nunca viviron en Catalu\u00f1a. O termo \"Katalonski\" \u00e9 a traduci\u00f3n da palabra \"catal\u00e1n\", en polaco, b\u00falgaro, bosn\u00edaco, belaruso, croata e serbio.\n\"Katalonski\" \u00e9 unha produci\u00f3n de TV3 en coproduci\u00f3n cunha Broadcaster Audiovisual Services e La\u00a0Lupa Produccions, co apoio e colaboraci\u00f3n da Direcci\u00f3n Xeral de Pol\u00edtica Ling\u00fc\u00edstica da Conseller\u00eda de Cultura, o\u00a0Institut Ramon Llull e o Departamento de Asuntos exteriores e de Relaci\u00f3ns Institucionais e de asuntos Exteriores e de Transparencia da Generalitat.\nDurante a primeira tempada do programa, c\u00f3ntanse as diferentes experiencias de preto de 80 persoas de 13 pa\u00edses diferentes que, malia non seren catal\u00e1ns, co\u00f1ecen a lingua e a cultura."}
{"id": "410010", "revid": "89787", "url": "https://gl.wikipedia.org/wiki?curid=410010", "title": "Neil Gaiman", "text": "Neil Richard MacKinnon Gaiman, nado en Portchester (Inglaterra) o 10 de novembro de 1960 \u00e9 un escritor ingl\u00e9s c\u00e9lebre tanto polas s\u00faas obras en prosa e en banda dese\u00f1ada como pola s\u00faa faceta de cr\u00edtico literario.\nTen colaborado con diversas revisas adicadas \u00f3 c\u00f3mic e foi guionista da compa\u00f1\u00eda DC Comics onde lle foi editada a serie \"The Sandman\" no 1989 e durante a d\u00e9cada de 1990.\nA s\u00faa carreira como novelista comezou en colaboraci\u00f3n con Terry Pratchett, na obra do 1990 \"Good Omens\". \nVida privada.\nGaiman est\u00e1 casado coa vocalista Amanda Palmer.\nObra.\nBanda dese\u00f1ada.\nComo guionista de banda dese\u00f1ada mant\u00e9n unha carreira moi extensa, na que destacan polo seu \u00e9xito a serie \"The Sandman\", e \"The Books of Magic\" entre moitas outras.\nGalard\u00f3ns.\nNeil Gaiman \u00e9 un dos autores m\u00e1is premiados da s\u00faa xeraci\u00f3n, contando ente outros cos seguintes reco\u00f1ecementos:"}
{"id": "410011", "revid": "23204", "url": "https://gl.wikipedia.org/wiki?curid=410011", "title": "Xoel Fern\u00e1ndez", "text": "Xoel Fern\u00e1ndez, nado en Lal\u00edn o 10 de setembro de 1979, \u00e9 un actor galego, co\u00f1ecido pola s\u00faa participaci\u00f3n en series como \"Fari\u00f1a\", \"Cu\u00e9ntame c\u00f3mo pas\u00f3\" ou \"Matalobos\", e o seu papel en pel\u00edculas como \"Mataharis\"."}
{"id": "410014", "revid": "56817", "url": "https://gl.wikipedia.org/wiki?curid=410014", "title": "Nasi (t\u00edtulo hebreo)", "text": "Nasi (\u05e0\u05b8\u05e9\u05b4\u05c2\u05d9\u05d0) \u00e9 un termo que significa, \"pr\u00edncipe\", en hebreo b\u00edblico. En hebreo moderno, Nasi equivale a \"presidente\", e non se utiliza no seu sentido antigo, quedando para \"pr\u00edncipe\" a palabra \"Nasich\".\nO Nasi era o membro con maior rango e o que presid\u00eda o Sanedr\u00edn, mesmo cando se reun\u00eda como tribunal penal. O cargo foi creado no ano 191\u00a0a.\u00a0C., cando o Sanedr\u00edn perdeu a confianza na capacidade dos para dirixirlle. Os romanos reco\u00f1eceron ao Nasi como \"Patriarca dos Xudeus\", e esixiron que todos os xudeus pagasen un imposto para o mantemento do cargo, que foi clasificado dentro da xerarqu\u00eda oficial romana nun posto alto.\nSegundo a Halakha, o Nasi era encargado de realizar alg\u00fans anuncios como o de proclamar en anos bisestos (\u05e9\u05e0\u05d4 \u05de\u05e2\u05d5\u05d1\u05e8\u05ea, \"shan\u00e1 me'ub\u00e9ret\") o d\u00e9cimo terceiro mes (\u05d0\u05d3\u05e8 \u05d1, \"Adar bet\") ata que Hillel II, publicou no s\u00e9culo IV unhas regras para o c\u00e1lculo do calendario xudeu.\nO rabino Yehud\u00e1 Hanas\u00ed, da li\u00f1axe de David, foi un dos m\u00e1is co\u00f1ecidos por redactar a Mishn\u00e1. Descendente de David, recibiu o t\u00edtulo de pr\u00edncipe.\nGamaliel VI foi o \u00faltimo Nasi, executado no ano 425 por orde de Teodosio II, por autorizar a construci\u00f3n de novas sinagogas en contra das leis ditadas por Honorio en occidente e por el mesmo en oriente, e a continuaci\u00f3n suprimiu o cargo. Con todo, o imposto seguiu cobr\u00e1ndose e ingres\u00e1base no tesouro imperial.\nO rabino Adin Steinsaltz \u00e9 o actual Nasi, nun intento de restablecer no xuda\u00edsmo tanto un Tribunal Superior de Xustiza como tribunais menores.\nLista de Nesi'im.\nDurante o per\u00edodo mishnaico, o cargo de nasi foi ocupado por:"}
{"id": "410017", "revid": "89787", "url": "https://gl.wikipedia.org/wiki?curid=410017", "title": "Sim\u00f3n bar Kokhba", "text": "Sim\u00f3n bar Kokhba (), nado como Sim\u00f3n ben Kosevah, foi o l\u00edder da revolta xud\u00eda que leva o seu nome, contra o Imperio Romano no ano 132. Estableceu un estado xudeu independente na provincia de Xudea, no que gobernou durante tres anos levando o t\u00edtulo de \"Nasi\". O seu estado foi conquistado polas forzas do emperador Hadriano no ano 135 tras unha guerra de dous anos e medio.\nNome.\nOs documentos descubertos no s\u00e9culo XX na grota das Cartas deron o seu nome orixinal, con algunhas variaci\u00f3ns: Sime\u00f3n bar Kosevah (), Bar Koseva () ou Ben Koseva (). \u00c9 posible que o seu nome orixinal fose Bar Koseva. O nome pode indicar que o seu pai ou o seu lugar de orixe se chamaba Koseva, pero pode ser tam\u00e9n un simple apelido familiar.\nO sabio xudeu Rabb\u00ed Akiva consentiu a posibilidade de que Sim\u00f3n fose o Mes\u00edas xudeu, e deulle o apelido \"Bar Kokhba\" que significa \"Fillo da Estrela\" en arameo, do verso do Libro dos N\u00fameros\u00a0relativo \u00e1 profec\u00eda da estrela: \nO nome Bar Kokhba non aparece no Talmud pero si noutras fontes eclesi\u00e1sticas. Os rabinos posteriores a Akiva non compartiron a s\u00faa visi\u00f3n sobre Bar Kokhba. Un disc\u00edpulo de Akiva, Yose ben Halaphta, ch\u00e1malle \"bar Koziba\" (), que significa \"fillo da mentira\". O xu\u00edzo de Bar Koseba implica que o seu cambio de nome se levou a cabo polos estudantes rab\u00ednicos no tempo da codificaci\u00f3n do Talmud, onde o nome sempre aparece como \"Simon bar Koziba\" () ou Bar Kozevah.\nA revolta.\nA pesar da devastaci\u00f3n causada polos romanos durante a primeira guerra xudeu-romana (66-73), que deixou a poboaci\u00f3n e a rexi\u00f3n en ru\u00ednas, promulg\u00e1ronse unha serie de leis polos emperadores romanos que supuxeron o xerme dunha segunda revolta. Baseados na delineaci\u00f3n dos anos do \"Chronicon\" de Eusebio de Cesarea, foi no ano d\u00e9cimo sexto do reinado de Hadriano, o que equivale ao cuarto ano da 227\u00ba Olimp\u00edada, cando comezou a revolta xud\u00eda, baixo o gobernador romano Tineius Rufus, mentres que Hadriano enviou un ex\u00e9rcito para esmagar a resistencia. Bar Kokhba, o l\u00edder da resistencia no momento, castigou a todo aquel xudeu que rexeitou unirse ao seu bando. Dous anos e medio despois, a guerra rematou. O emperador Hadriano prohibiu a entrada dos xudeus en Xerusal\u00e9n, e constru\u00edu unha nova colonia romana, Aelia Capitolina, sobre os restos da antiga cidade.\nNo ocaso da guerra, o emperador consolidou as vellas unidades pol\u00edticas de Xudea, Galilea\u00a0e Samaria na nova provincia Syria Palaestina, o que se interpretou como un intento de eliminar calquera asociaci\u00f3n con Xudea.\nSegundo o arque\u00f3logo israel\u00ed Yigael Yadin, Bar Kokhba tratou de resucitar a lingua hebrea e converteuna na lingua obrigatoria para os xudeus como parte da s\u00faa ideolox\u00eda mesi\u00e1nica. No libro \"A Roadmap to the Heavens: An Anthropological Study of Hegemony among Priests, Sages, and Laymen (Judaism and Jewish Life)\" de Sigalit Ben-Zion, Yadin remarca: \"semella que este cambio veu como resultado da orde dada por Bar Kokhba, que quer\u00eda revivir a lingua hebrea e convertela na lingua oficial do estado.\""}
{"id": "410021", "revid": "15490", "url": "https://gl.wikipedia.org/wiki?curid=410021", "title": "Muro de Hadriano", "text": ""}
{"id": "410025", "revid": "138470", "url": "https://gl.wikipedia.org/wiki?curid=410025", "title": "Olga Castro", "text": "Olga Castro V\u00e1zquez, nada en Lugo en 1980, \u00e9 unha investigadora sobre estudos de traduci\u00f3n, escritora galega e feminista transnacional. \u00c9 membro correspondente da Real Academia Galega dende 2017. Foi secretaria (2009-2012) e posteriormente vicepresidenta (2012-2015) da Asociaci\u00f3n Internacional de Estudos Galegos . Foi fundadora e \u00e9 vicepresidenta da Association of Programmes in Translation and Interpreting in the UK and Ireland.\nTraxectoria.\nMedrou na Mari\u00f1a luguesa, onde se asentou a s\u00faa familia orixinaria do interior da provincia de Lugo, despois dos anos na emigraci\u00f3n su\u00edza. Licenciouse en xornalismo pola Universidade de Santiago de Compostela e en traduci\u00f3n e interpretaci\u00f3n pola de Vigo. Tam\u00e9n en Vigo defendeu a s\u00faa tese de doutoramento no ano 2010, cunha cr\u00edtica feminista ao campo dos estudos de traduci\u00f3n galegos feitos at\u00e9 ese o momento. Nese mesmo ano emigrou a Gran Breta\u00f1a, onde reside desde ent\u00f3n. Al\u00ed traballou como profesora e investigadora en Estudos de Traduci\u00f3n na University of Exeter (2010-11), na Aston University de Birmingham (2011-2019) e desde o 2019 traballa na University of Warwick. Os seus dous principais campos de investigaci\u00f3n son os estudos feministas de traduci\u00f3n desde unha perspectiva transnacional, as\u00ed como cuesti\u00f3ns de ideolox\u00eda, poder e traduci\u00f3n en culturas minorizadas, en especial na galega, vasca e catalana. Foi investigadora principal dun proxecto financiado pola \"British Academy\", titulado: \"\"Stateless Cultures in Translation: the case of contemporary Basque, Catalan and Galician literatures in the UK\".\"\nNo ano 2019 fixo parte, como primeira suplente, da candidatura do Bloque Nacionalista Galego \u00e1s elecci\u00f3ns ao parlamento europeo como parte da alianza electoral Agora Rep\u00fablicas, celebradas o 26 de maio de 2019."}
{"id": "410026", "revid": "109216", "url": "https://gl.wikipedia.org/wiki?curid=410026", "title": "Guerra da Patuleia", "text": "A Patuleia, ou Guerra da Patuleia, \u00e9 o nome que se deu \u00e1 guerra civil entre \"cartistas\" (a tendencia m\u00e1is conservadora do liberalismo xurdido despois da revoluci\u00f3n de 1820, centrada en torno \u00e1 Carta Constitucional de 1826, outorgada por Pedro IV nunha tentativa de reducir os conflitos abertos pola revoluci\u00f3n, dado o seu car\u00e1cter menos radicalizante do que a Constituci\u00f3n Pol\u00edtica da Monarqu\u00eda Portuguesa de 1822, e os \"setembristas\" (a corrente m\u00e1is \u00e1 esquerda do movemento liberal, recibindo esta designaci\u00f3n polo apoio prestado por esta facci\u00f3n \u00e1 \"Revoluci\u00f3n de setembro\"; este movemento defend\u00eda a supremac\u00eda da soberan\u00eda popular, loitando activamente pola substituci\u00f3n da Carta Constitucional de 1826, outorgada polo soberano, por unha constituici\u00f3n aprobada por un congreso democraticamente elixido polo pobo), no curso da Revoluci\u00f3n de Maria da Fonte.\nPara alg\u00fans autores, o nome \"Patuleia\" deriva de \"pata ao l\u00e9u\" (p\u00e9 descalzo), mentres que outros defenden que \u00e9 a adaoptaci\u00f3n do termo castel\u00e1n \"patulea\", que significa \"partida de xente desordenada e violenta\".\nFoi desencadeada en Portugal polo nomeamento, no curso do golpe palaciano do 6 de outubro de 1846, co\u00f1ecido como a \"emboscada\", dun goberno claramente \"cartista\" presidido polo mariscal Jo\u00e3o Oliveira e Daun, duque de Saldanha.\nA guerra civil tivo unha duraci\u00f3n de cerca de oito meses, opondo os cartistas (co apoio da ra\u00ed\u00f1a Mar\u00eda II) a unha coalici\u00f3n contranatura que un\u00eda setembristas e miguelistas (partidarios do rei Miguel I, irm\u00e1n de Pedro IV e pai de Mar\u00eda II). A guerra terminou cunha clara vitoria cartista, materializada a 30 de xu\u00f1o de 1847 pola sinatura da \"Conven\u00e7\u00e3o de Gramido\", despois da intervenci\u00f3n de forxas militares estranxeiras ao abeiro da Cu\u00e1drupla Alianza. "}
{"id": "410027", "revid": "72012", "url": "https://gl.wikipedia.org/wiki?curid=410027", "title": "Patuleia", "text": ""}
{"id": "410028", "revid": "32797", "url": "https://gl.wikipedia.org/wiki?curid=410028", "title": "Juan Mart\u00ednez Majo", "text": "Juan Mart\u00ednez Majo, nado en Velilla de la Reina (concello de Cimanes del Tejar) en\u00a01963,\u00a0\u00e9 un asesor fiscal e pol\u00edtico leon\u00e9s, membro do Partido Popular e presidente da Deputaci\u00f3n de Le\u00f3n\u00a0dende 2015.\nTraxectoria.\nLicenciado en dereito, foi secretario da xunta veci\u00f1al da s\u00faa localidade natal\u00a0Velilla de la Reina desde 1982 e concelleiro do \u00a0Cimanes del Tejar dende 1986. Exerceu como alcalde de\u00a0\u00a0Valencia de Don Juan en 1995 \u00a0sendo reelixido en\u00a01999, 2003, 2007, 2011 e 2015. Deputado provincial de 1999 a 2011, entre\u00a02011 e 2015 foi Procurador das Cortes de Castela e Le\u00f3n pola provincia de Le\u00f3n. \u00c9 presidente da Deputaci\u00f3n provincial de Le\u00f3n desde 2015."}
{"id": "410029", "revid": "1131", "url": "https://gl.wikipedia.org/wiki?curid=410029", "title": "Piccadilly Circus", "text": "Piccadilly Circus \u00e9 unha intersecci\u00f3n de r\u00faas e un espazo p\u00fablico do West End de Londres, na Cidade de Westminster.\nFoi constru\u00eddo en 1819 para conectar Regent Street coa principal r\u00faa de compras, Piccadilly (a palabra \"circus\" ref\u00edrese a un \"espazo circular aberto nunha intersecci\u00f3n de r\u00faas\"), e liga directamente cos teatros en Shaftesbury Avenue as\u00ed como con the Haymarket, Coventry Street (en direcci\u00f3n a Leicester Square) e Glasshouse Street. A s\u00faa proximidade \u00e1s principais zonas de compras e entretemento, a s\u00faa situaci\u00f3n c\u00e9ntrica no coraz\u00f3n do West End, e o feito de ser a maior intersecci\u00f3n de tr\u00e1fico fixeron de Piccadilly Circus un importante punto de encontro e unha atracci\u00f3n tur\u00edstica en si mesma.\nEsta intersecci\u00f3n \u00e9 co\u00f1ecida polas s\u00faas grandes pantallas de v\u00eddeo e os seus carteis publicitarios de neon, montados no edificio situado na esquina que d\u00e1 ao cara norte, as\u00ed como pola fonte en memoria de Shaftesbury e a estatua co\u00f1ecida como \"Eros\" (chamado en ocasi\u00f3ns \"O Anxo da Caridade Cristi\u00e1\", e que en realidade \u00e9 Anteros). Est\u00e1 rodeado por gran cantidade de edificios destacables, inclu\u00edndo o London Pavilion e o Criterion Theatre. Baixo a praza at\u00f3pase a estaci\u00f3n de Piccadilly Circus do Metro de Londres.\nHistoria.\nO termo \"Piccadilly\" aparece por primeira vez en 1626 para nomear unha casa, \"Pickadilly Hall\", pertencente a Robert Baker, un xastre famoso por vender piccadills ou \"piccadillies\", termos usados para denominar varios tipos de pescozo (golas). A r\u00faa era co\u00f1ecida como \"Portugal Street\" en 1692 en honra a Catarina de Portugal, a esposa do Rei Carlos II de Inglaterra, pero xa era co\u00f1ecida como Piccadilly cara a 1743. Piccadilly Circus foi creado en 1819, para a uni\u00f3n con Regent Street, que estaba a ser constru\u00edda naquela en base ao proxecto de John Nash no lugar en que se atopaban unha casa e un xard\u00edn pertencentes a Lady Hutton. O cruzamento perde a s\u00faa forma circular en 1886 coa construci\u00f3n de Shaftesbury Avenue.\nA uni\u00f3n destas r\u00faas soportou un fluxo de tr\u00e1fico moi denso xa desde a s\u00faa construci\u00f3n, xa que se sit\u00faa no centro de Theatreland, o principal distrito de teatro de Londres, e soporta o tr\u00e1fico sa\u00ednte de Piccadilly, ao que Charles C. B. Dickens, fillo de Charles Dickens, describiu como \"Picadilly, a gran v\u00eda que vai de Haymarket e Regent Street ao oeste de Hyde Park Corner \u00e9 o m\u00e1is parecido ao bulevar parisiense do que Londres pode alardear.\"\nA estaci\u00f3n de metro de Piccadilly Circus foi aberta o 10 de marzo de 1906 na Li\u00f1a Bakerloo, e na Li\u00f1a Piccadilly en decembro dese ano. En 1928 a estaci\u00f3n foi en gran parte reconstru\u00edda para soportar o incremento do tr\u00e1fico.\nDebido \u00e1 s\u00faa proximidade ao\u00a0Soho, o \"circus\" foi un punto de encontro importante na escura historia dos homosexuais en Gran Breta\u00f1a, especialmente como un foco de prostituci\u00f3n e encontros informais. Cando Alfred Kinsey visitou Londres para estudar as actitudes sexuais Inglesas, pediu ser levado por un tour sexual a Soho. O mundo ao redor de Piccadilly Circus e Leicester Square asombr\u00e1ronlle. Comparando Londres coas culturas sexuais de Centroam\u00e9rica, Kinsey afirmou que nunca vira tanta prostituci\u00f3n rueira, f\u00f3ra da Habana.\nOs primeiros anuncios el\u00e9ctricos da intersecci\u00f3n apareceron en 1910, e en 1923 coloc\u00e1ronse os valos publicitarios el\u00e9ctricos na fachada do London Pavilion. Os primeiros sem\u00e1foros foron instalados o 3 de agosto de 1926 na intersecci\u00f3n.\nA Fonte en Memoria de Shaftesbury (\"Shaftesbury Memorial Fountain\", en ingl\u00e9s) de Piccadilly Circus foi erixida en 1893 para conmemorar os traballos filantr\u00f3picos de Anthony Ashley-Cooper (VII conde de Shaftesbury). Durante a Segunda guerra mundial, a estatua situada encima da Fonte en Memoria de Shaftesbury, foi substitu\u00edda por valos publicitarios, at\u00e9 1948, cando foi devolta. Durante os traballos de reconstruci\u00f3n do \"circus\" nos pasados anos 80, a fonte enteira foi trasladada do centro da uni\u00f3n, ao principio de Shaftesbury Avenue, at\u00e9 a s\u00faa posici\u00f3n actual, na esquina sueste."}
{"id": "410030", "revid": "1131", "url": "https://gl.wikipedia.org/wiki?curid=410030", "title": "Valpa\u00e7os", "text": "Valpa\u00e7os \u00e9 unha cidade portuguesa do distrito de Vila Real, rexi\u00f3n Norte, subrexi\u00f3n do Alto Tras os Montes, comunidade intermunicipal do Alto T\u00e2mega, e da antiga provincia de Tras os Montes e Alto Douro, que contaba con 4 539 habitantes segundo o censo de 2011.\nXeograf\u00eda.\n\u00c9 sede dun municipio que abarca 548,74 km\u00b2 de superficie, e cunha poboaci\u00f3n de 16 882 habitantes en 2012. subdividido en 25 fregues\u00edas.\nO municipio limita ao noroeste con Chaves, ao leste por Vinhais e Mirandela, ao sur por Mur\u00e7a e ao oeste con Vila Pouca de Aguiar.\nFoi creado en 1836 por desmembramento do municipio de Chaves.\nFregues\u00edas.\nDesde a reorganizaci\u00f3n administrativa de 2012/2013, o concello de Valpa\u00e7os est\u00e1 dividido nas seguintes 25 fregues\u00edas:\nHistoria.\nOrixe.\nA actual cidade de Valpa\u00e7os rem\u00f3ntase ao primeiro per\u00edodo da nacionalidade (s\u00e9culos XII-XIII).\nTop\u00f3nimo.\nOs primeiros documentos escritos que citan a Valpa\u00e7os datan do s\u00e9culo XII. O top\u00f3nimo ten orixe anterior. A fregues\u00eda comezar\u00eda por ser un pequeno reduto habitado por nobres e familias se\u00f1oriais, atra\u00eddas por un conxunto de privilexios tendentes a poboar aquela rexi\u00f3n, tan pr\u00f3xima ao Reino de Le\u00f3n e Castela.\nAntigamente, \"Vale de Pa\u00e7o\" (e despois \"Vale de Pa\u00e7os\" at\u00e9 o s\u00e9culo XIX) te\u00f1en ra\u00edces talvez mesmo na prenacionalidade, o que non \u00e9 de estra\u00f1ar nun territorio como o deste concello en que a arqueolox\u00eda \u00e9 not\u00e1bel desde a \u00e9poca do Imperio romano, e a toponimia, especialmente a antropon\u00edmica de filiaci\u00f3n xerm\u00e1nica, tan exuberante, constit\u00fae o mellor documento do poboamento prenacional do territorio.\nGuerra da Patuleia.\nO acontecemento m\u00e1is importante da historia de Valpa\u00e7os deuse seguramente a mediados do s\u00e9culo XIX.\nO 16 de novembro de 1846, durante a Guerra da Patuleia, enfront\u00e1ronse en Valpa\u00e7os as tropas rivais (\"cartistas\" e \"setembristas\"). O movemento, que comezara de forma espont\u00e1nea e que nun principio ti\u00f1a caracter\u00edsticas eminentemente populares, pasou nese momento a tomar implicaci\u00f3ns pol\u00edticas. Cerca de d\u00faas decenas de mortos marcaron o paso por Valpa\u00e7os dunha batalla, que despois prosegu\u00edu por terras de Mur\u00e7a."}
{"id": "410032", "revid": "72012", "url": "https://gl.wikipedia.org/wiki?curid=410032", "title": "CIM Alto T\u00e2mega", "text": ""}
{"id": "410033", "revid": "89787", "url": "https://gl.wikipedia.org/wiki?curid=410033", "title": "Rosana", "text": "Rosana Arbelo Gopar, nada en\u00a0Lanzarote, Illas Canarias\u00a0o\u00a024 de outubro de 1963,\u00a0m\u00e1is co\u00f1ecida como Rosana, \u00e9 unha cantautora espa\u00f1ola que se deu a co\u00f1ecer co seu tema \"El talism\u00e1n\" do seu \u00e1lbum\u00a0\"Lunas rotas.\" Foi galardoada en varios premios, destacando nas categor\u00edas de \u00ab\u00c1lbum revelaci\u00f3n\u00bb, \u00abMellor solista feminina\u00bb e por \u00abMellor artista feminina latina\u00bb, vendendo m\u00e1is de 10 mill\u00f3ns de copias en todo o mundo."}
{"id": "410034", "revid": "23204", "url": "https://gl.wikipedia.org/wiki?curid=410034", "title": "Rosana Arbelo Gopar", "text": ""}
{"id": "410036", "revid": "5863", "url": "https://gl.wikipedia.org/wiki?curid=410036", "title": "Mikel Erentxun", "text": "Mikel Erentxun Acosta, nado en Caracas (Venezuela) o 23 de febreiro de 1965, \u00e9 un cantautor vasco, m\u00e1is co\u00f1ecido como Mikel Erentxun. Residente en Donostia dende 1973, foi o vocalista de Duncan Dhu xunto a Diego Vasallo (e anteriormente Juan Ram\u00f3n Viles) antes de comezar a s\u00faa carreira en solitario.\nTraxectoria.\nMikel Erenchun foi o vocalista do grupo Duncan Dhu xunto a Diego Vasallo e anteriormente con Juan Ram\u00f3n Viles. Editaron o seu primeiro \u00e1lbum titulado \"Por tierras escocesas\" en 1985, e estiveron en activo at\u00e9 o ano 2001, no que publicaron \"Crep\u00fasculo\", conformando un dos grandes grupos dos anos oitenta. Fixeron varias recompilaci\u00f3ns dos seus grandes \u00e9xitos, e tam\u00e9n lles fixeron o disco tributo \"Cien gaviotas donde ir\u00e1n\u2026 un tributo a Duncan Dhu\", no que colaboraron, entre outros, Los Secretos, La Cabra Mec\u00e1nica, Carlos Go\u00f1i, Amaia Montero, Leiva, Andr\u00e9s Calamaro, Hombres G e \u00c1lex Ubago.\nEn 2013, Duncan Dhu volveron \u00e1 escena co \u00e1lbum de estudio \"El duelo\" e o \u00e1lbum recompilatorio 1, facendo unha nova xira por Espa\u00f1a e o estranxeiro."}
{"id": "410037", "revid": "22570", "url": "https://gl.wikipedia.org/wiki?curid=410037", "title": "Random Forest", "text": "Random Forest \u00e9 un metaalgoritmo de aprendizaxe autom\u00e1tica (Machine Learning) dese\u00f1ado como unha modificaci\u00f3n substancial da idea de empaquetado (bagging) que constr\u00fae unha gran colecci\u00f3n de \"\u00e1rbores\" sen correlaci\u00f3n para posteriormente calcular a s\u00faa media. Para a s\u00faa aplicaci\u00f3n na maior\u00eda de problemas, a resolutividade do \"Random Forest\" \u00e9 similar \u00e1 do algoritmo de empaquetado, coa suma de que son m\u00e1is sinxelos de adestrar e parametrizar. Como consecuencia, a s\u00faa popularidade \u00e9 alta e desenv\u00f3lvense en multitude de m\u00f3dulos de aprendizaxe autom\u00e1tica.\nDefinici\u00f3n de Random Forest.\nA idea principal no metaalgoritmo de empaquetado \u00e9 o c\u00e1lculo da media sobre moitos modelos de ru\u00eddo non distorsionados ou simplificados. As \u00e1rbores, en inform\u00e1tica, son candidatas ideais para emular a idea de empaquetado, posto que capturan complexas interacci\u00f3ns nas estruturas de calquera conxunto de datos dado. As\u00ed mesmo medra con suficiente profundidade para evitar calquera distorsi\u00f3n ou simplificaci\u00f3n (bias). Sumado a que as \u00e1rbores adoitan asociarse a grandes cantidades de ru\u00eddo, benef\u00edcianse enormemente da limpeza a trav\u00e9s do c\u00e1lculo da media. As\u00ed mesmo, dado que cada \u00e1rbore xerada por empaquetado ten id\u00e9ntica distribuci\u00f3n, esp\u00e9rase que a media de varios deles formula_1 achegue os mesmos resultados que a media individual.\nA media de formula_1 vari\u00e1beis aleatorias, cada unha cunha varianza de \u03c32 aporta unha varianza total de formula_3x\u03c32.\n\"Random Forest\" introduciuse baixo est\u00e1 definici\u00f3n por Leo Breiman en 2001, a\u00ednda que a maior\u00eda das ideas present\u00e1banse dispersas na literatura con anterioridade. Notabelmente Tin Kam Ho en 1995 introduciu o termo, e usouno parcialmente sobre subconxuntos aleatorios de caracter\u00edsticas atopadas en com\u00fan nun conxunto de datos.\nJerome H. Friedman en 2007 probou que incrementando e calculando a media de mostras de tama\u00f1o formula_4 aprox\u00edmase (en consideraci\u00f3ns de bias e varianza) \u00e1 idea de empaquetado, as\u00ed como usar mostras menores que N reduce a varianza a\u00ednda m\u00e1is (a trav\u00e9s do proceso de decorrelaci\u00f3n)."}
{"id": "410038", "revid": "98629", "url": "https://gl.wikipedia.org/wiki?curid=410038", "title": "1.5KS35000", "text": "1.5KS35000 ou Recruit XM19 \u00e9 a designaci\u00f3n dun motor foguete de propelente s\u00f3lido usado como acelerador no foguete experimental Recruit e derivados, como o Astrobee 1500.\nCaracter\u00edsticas.\nOs motores 1.5KS35000 eran fabricados por Thiokol e funcionaban alimentados con propelente s\u00f3lido. Ti\u00f1an un pulo de 156,0 kN."}
{"id": "410039", "revid": "98629", "url": "https://gl.wikipedia.org/wiki?curid=410039", "title": "Robin Widdows", "text": "Robin Michael Widdows, nado en Cowley (Middlesex) o 27 de maio de 1942, \u00e9 un expiloto de automobilismo ingl\u00e9s. Participou na F\u00f3rmula 1, F\u00f3rmula Dous, F\u00f3rmula Tres e deportivos inclu\u00edndo Le Mans.\nTraxectoria.\nWiddows comezou a s\u00faa carreira cun MG Midget e un Lotus 23 ga\u00f1ando o Campionato Autosport de Clase C en 1965. Moveuse a F\u00f3rmula Tres no ano seguinte e en 1967 competiu en F\u00f3rmula 2 cun Brabham BT23, ga\u00f1ando a Copa do Rin en Hockenheim. En 1968, Widdows uniuse ao equipo The Chequered Flag para competir nun McLaren M4A e ese ano participou no seu \u00fanico Gran Premio do Campionato do Mundo, para Cooper, no Gran Premio do Reino Unido de 1968 en Brands Hatch, pero retirouse con problemas de ignici\u00f3n. Regresou \u00e1 F\u00f3rmula 2 na seguinte tempada con Bob Gerard e tam\u00e9n competiu con Sportscars para Matra Sports. Widdows continuou na F\u00f3rmula 2 en 1970, cun Brabham, pero retirouse do deporte a metade da tempada.\nWiddows ten a rara distinci\u00f3n de pertencer a un grupo selecto de seis deportistas que competiron tanto no Campionato do Mundo de F\u00f3rmula Un como nos Xogos Ol\u00edmpicos (bobsleigh en 1964 e 1968).\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410040", "revid": "98629", "url": "https://gl.wikipedia.org/wiki?curid=410040", "title": "1.8KS7800", "text": "1.8KS7800 \u00e9 a designaci\u00f3n dun motor foguete de propelente s\u00f3lido usado nalg\u00fans modelos do m\u00edsil Sparrow e nos como terceira etapa dos foguetes Aerobee 300 e Aerobee 300A.\nCaracter\u00edsticas.\nOs motores 1.8KS7800 eran fabricados por Aerojet e funcionaban alimentados con propelente s\u00f3lido. Ti\u00f1an un pulo de 35,0 kN."}
{"id": "410041", "revid": "98629", "url": "https://gl.wikipedia.org/wiki?curid=410041", "title": "12KS10000", "text": "12KS10000 \u00e9 a designaci\u00f3n dun motor foguete de propelente s\u00f3lido usado como segunda etapa nalg\u00fans modelos do foguete Black Brant."}
{"id": "410042", "revid": "23204", "url": "https://gl.wikipedia.org/wiki?curid=410042", "title": "Mikel Erentxun Acosta", "text": ""}
{"id": "410043", "revid": "5863", "url": "https://gl.wikipedia.org/wiki?curid=410043", "title": "Mar\u00eda do Carme Corredoira e Ruiz de Baro", "text": ""}
{"id": "410044", "revid": "5863", "url": "https://gl.wikipedia.org/wiki?curid=410044", "title": "Sara Escarpizo Lorenzana Souto", "text": ""}
{"id": "410045", "revid": "5863", "url": "https://gl.wikipedia.org/wiki?curid=410045", "title": "Ana Mar\u00eda Gonz\u00e1lez Mallo", "text": ""}
{"id": "410046", "revid": "7594", "url": "https://gl.wikipedia.org/wiki?curid=410046", "title": "Revoluci\u00f3n de 1820", "text": "Revoluci\u00f3n de 1820 ou Ciclo prerrevolucionario de 1820 son os nomes cos que a historiograf\u00eda designou o conxunto de procesos revolucionarios que tiveron lugar en Europa ao redor de 1820.\nFoi a primeira das chamadas vagas ou ciclos revolucionarios que sacudiron Europa con posterioridade \u00e1s guerras napole\u00f3nicas e que se repetiron sucesivamente nas de 1830 e nas de 1848.\nOs seus eixes ideol\u00f3xicos foron o liberalismo e o nacionalismo. Dado que os pa\u00edses m\u00e1is afectados foron os do sur de Europa (os episodios doutras zonas, como Alema\u00f1a ou Francia, foron de moita menor importancia), con Espa\u00f1a como epicentro dun movemento que se estendeu a Italia e Portugal e, por outro lado, a Grecia, cham\u00f3uselle \"ciclo mediterr\u00e1neo\" por contraposici\u00f3n ao \"ciclo atl\u00e1ntico\", que a precedera na xeraci\u00f3n anterior: as primeiras revoluci\u00f3ns liberais ou revoluci\u00f3ns burguesas, producidas a ambos os lados do oc\u00e9ano Atl\u00e1ntico foron a Independencia dos Estados Unidos (1776) e a Revoluci\u00f3n francesa (1789).\nAs revoluci\u00f3ns de 1820 xurdiron como reacci\u00f3n \u00e1 Restauraci\u00f3n europea que se produciu como consecuencia da derrota da Francia revolucionaria, e que supo\u00f1\u00eda o restablecemento do Antigo R\u00e9xime e a aplicaci\u00f3n dos principios lexitimistas do Congreso de Viena de 1815, confiados \u00e1 forza e determinaci\u00f3n intervencionista da Santa Alianza.\nEsta alianza das monarqu\u00edas absolutas finalmente conseguiu evitar a posibilidade dunha xeneralizaci\u00f3n do \"contaxio revolucionario\" e apagou os focos revolucionarios. Ante a desigualdade de forzas, como forma de organizaci\u00f3n dos revolucionarios de 1820 predominou a conspirativa, a trav\u00e9s de sociedades secretas, similares \u00e1 masoner\u00eda, como a dos carbonarios do Reino de N\u00e1poles.\nA\u00ednda que poden detectarse algunhas alteraci\u00f3ns anteriores, o movemento revolucionario que suscitou o contaxio e, en varios casos, a imitaci\u00f3n expl\u00edcita (incluso de textos constitucionais), foi o pronunciamento dos militares liberais espa\u00f1ois que iniciou o chamado trienio liberal.\nAs revoluci\u00f3ns de Portugal e Italia (especialmente no Piemonte e no Reino das D\u00faas Sicilias) foron as seguintes. Con moita m\u00e1is separaci\u00f3n en tempo e espazo, tam\u00e9n houbo movementos de moi distinta natureza no Imperio Ruso (revolta decembrista de 1825).\nO caso m\u00e1is peculiar foi o de Grecia. No s\u00e9culo XVIII a decadencia do Imperio Otom\u00e1n favoreceu a formaci\u00f3n de grupos de bandoleiros e piratas que se converteron nos primeiros n\u00facleos do levantamento nacional. A finais dese s\u00e9culo, alg\u00fans gregos emigrados organizaron sociedades patri\u00f3ticas para prepararen o alzamento. Estes emigrados propagaron con \u00e9xito en Europa os ideais do nacionalismo grego. Iniciada a revolta en 1820, a sublevaci\u00f3n estendeuse rapidamente, e en 1822 a Asemblea de Epidauro proclamou a independencia. Divididos por loitas internas, os sublevados non puideron evitar que os turcos, co apoio de Exipto, reconquistasen o pa\u00eds en dous anos (1826-1827); pero as simpat\u00edas despertadas en toda Europa polo movemento nacionalista grego plasm\u00e1ronse no tratado de Londres (1827), no que Francia, Inglaterra e Rusia proclamaron a autonom\u00eda de Grecia baixo a soberan\u00eda turca. A destruci\u00f3n da frota turco-exipcia na batalla de Navarino obrigou ao sult\u00e1n Mahmut II a asinar o tratado de Adrian\u00f3polis (1829), no que se reco\u00f1ec\u00eda o xa establecido no de Londres. Nesta mesma cidade asinouse en 1830 o protocolo que deu a total independencia Grecia (a\u00ednda que se perdeu unha parte da Tesalia)."}
{"id": "410048", "revid": "72012", "url": "https://gl.wikipedia.org/wiki?curid=410048", "title": "Jo\u00e3o Oliveira e Daun, duque de Saldanha", "text": ""}
{"id": "410049", "revid": "98629", "url": "https://gl.wikipedia.org/wiki?curid=410049", "title": "15KS25000", "text": "15KS25000 \u00e9 a designaci\u00f3n dun motor foguete de propelente s\u00f3lido usado como primeira etapa nalg\u00fans modelos do foguete Black Brant."}
{"id": "410051", "revid": "98629", "url": "https://gl.wikipedia.org/wiki?curid=410051", "title": "17D61", "text": "17D61 \u00e9 a designaci\u00f3n dun motor foguete utilizado pola etapa Ikar dos foguetes rusos Soiuz para darlles m\u00e1is versatilidade que a que daba a etapa Block L grazas \u00e1 s\u00faa capacidade de reacenderse ata 50 veces. O seu dese\u00f1o deriva do m\u00f3dulo de propulsi\u00f3n dos sat\u00e9lites de reco\u00f1ecemento Yantar."}
{"id": "410052", "revid": "72012", "url": "https://gl.wikipedia.org/wiki?curid=410052", "title": "Molniya 8K78", "text": ""}
{"id": "410055", "revid": "89787", "url": "https://gl.wikipedia.org/wiki?curid=410055", "title": "Carcinoma lobular in situ", "text": "O carcinoma lobular in situ (CLIS), \u00e9 un termo m\u00e9dico que se refire a cambios neopl\u00e1sicos non cancerosos nas c\u00e9lulas que revisten os l\u00f3bulos da mama nos extremos distais dos condutos mamarios. Denom\u00ednase \"in situ\", porque a doenza non \u00e9 infiltrante. Malia que o carcinoma lobular in situ non \u00e9 un cancro, a s\u00faa presenza indica un risco maior na aparici\u00f3n de cancro de mama, a\u00ednda que non todas as pacientes cun carcinoma \"in situ\", inclu\u00edndo os peores casos, desenvolven cancro de mama. O carcinoma lobular \"in situ\" \u00e9 m\u00e1is frecuente en mulleres que a\u00ednda non chegaron \u00e1 menopausa. Descrito por primeira vez por Foote e Stewart en 1941, constit\u00fae entre o 3 ao 5% dos carcinomas da mama e \u00e9, polo xeral, unha doenza de mulleres premenop\u00e1usicas.\nHistolox\u00eda.\nO CLIS \u00e9 unha proliferaci\u00f3n s\u00f3lida e oclusiva dos l\u00f3bulos e outros condutos perilobulares. Os acinos das gl\u00e1ndulas vense dilatados e ocupados por c\u00e9lulas pequenas e polo xeral uniformes, sendo pleom\u00f3rficas s\u00f3 na afectaci\u00f3n ductal do carcinoma, \u00e9 dicir, cando aparece nos condutos mamarios. Estas c\u00e9lulas non invadiron os tecidos m\u00e1is profundos do seo, nin se propagaron a outros \u00f3rganos do corpo. De cando en cando vese necrose\u00a0ou calcificaci\u00f3n e de aparecer ocorre nas etapas m\u00e1is avanzadas da doenza."}
{"id": "410056", "revid": "23204", "url": "https://gl.wikipedia.org/wiki?curid=410056", "title": "Doenza de Paget de mama", "text": "A doenza de Paget de mama, tam\u00e9n co\u00f1ecida como doenza de Paget de mamila, \u00e9 un tipo de cancro de mama que afecta a mamila e a ar\u00e9ola e que exteriormente pode ter aparencia de eccema. Debido \u00e1 s\u00faa aparencia inocua e superficial, frecuentemente \u00e9 de manifestaci\u00f3n serodia, pero \u00e9 unha doenza que pode ser fatal. A doenza de Paget mamaria afecta entre 1 e 4 de cada 100\u00a0000 mulleres.\nA doenza de Paget extramamaria (EMPD) ten as mesmas caracter\u00edsticas histol\u00f3xicas que a enfermidade de Paget de seo pero distinta localizaci\u00f3n.\nS\u00edntomas.\nO primeiro s\u00edntoma \u00e9 usualmente unha irritaci\u00f3n de tipo eczema, que polo xeral s\u00f3 afecta unha mamila. A pel da mamila e a ar\u00e9ola pode estar vermella e inflamada. Algunhas mulleres presentan pro\u00eddo, ardor ou sensaci\u00f3n de queimadura. Pode gotear un fluxo l\u00edquido da \u00e1rea composta de c\u00e9lulas anormais. A mamila p\u00f3dese voltear \u00f3 interior (aparece investido). Pode ou non haber unha tumoraci\u00f3n no seo, pode existir avermellado, secreci\u00f3n ou costra, e unha chaga que non sanda.\nPatolox\u00eda.\nCrese que as c\u00e9lulas de Paget que crecen anormalmente na rexi\u00f3n posterior \u00e1 mamila e a ar\u00e9ola son c\u00e9lulas dun carcinoma ductal que migraron xusto por baixo da epiderme\u00a0do seo. Esta teor\u00eda vese apoiada polo feito de que tanto as c\u00e9lulas na doenza de Paget como as que forman un carcinoma ductal expresan os mesmo marcadores tumorais: \"c-erb B-2\", \"ciclin D\" e \"Ki-67\"."}
{"id": "410057", "revid": "23204", "url": "https://gl.wikipedia.org/wiki?curid=410057", "title": "Doenza de Paget de mamila", "text": ""}
{"id": "410058", "revid": "23204", "url": "https://gl.wikipedia.org/wiki?curid=410058", "title": "Enfermidade de Paget de mama", "text": ""}
{"id": "410059", "revid": "23204", "url": "https://gl.wikipedia.org/wiki?curid=410059", "title": "Doenza de Paget de seo", "text": ""}
{"id": "410060", "revid": "1131", "url": "https://gl.wikipedia.org/wiki?curid=410060", "title": "Premio de Xornalismo Joh\u00e1n Carballeira", "text": "O Premio de Xornalismo Joh\u00e1n Carballeira \u00e9 un certame convocado polo Concello de Bueu que premia artigos xornal\u00edsticos en lingua galega. No ano 2018 fixo a s\u00faa XV edici\u00f3n. Este premio, conxuntamente co Premio de Poes\u00eda Joh\u00e1n Carballeira, reco\u00f1ece a figura do pol\u00edtico e escritor Joh\u00e1n Carballeira."}
{"id": "410061", "revid": "83328", "url": "https://gl.wikipedia.org/wiki?curid=410061", "title": "Premio de xornalismo Joh\u00e1n Carballeira", "text": ""}
{"id": "410062", "revid": "27155", "url": "https://gl.wikipedia.org/wiki?curid=410062", "title": "Hepatite B", "text": "A hepatite B \u00e9 unha doenza infecciosa do f\u00edgado causada polo virus da hepatite B, pertencente \u00e1 familia \"Hepadnaviridae\" (virus ADN hepatotr\u00f3pico) e caracterizada por necrose hepatocelular e inflamaci\u00f3n. Pode causar un proceso agudo ou un proceso cr\u00f3nico, que pode acabar en cirrose\u00a0(perda da \"arquitectura\" hep\u00e1tica por cicatrizaci\u00f3n e xurdimento de n\u00f3dulos de rexeneraci\u00f3n) do f\u00edgado, cancro de f\u00edgado, insuficiencia hep\u00e1tica, fatiga, febre, ictericia e mesmo a morte.\nO tratamento da hepatite est\u00e1 intimamente relacionada co tratamento da infecci\u00f3n polo VIH, pois as d\u00faas enfermidades requiren un amplo co\u00f1ecemento da inmunolox\u00eda, a virolox\u00eda, a xen\u00e9tica e o co\u00f1ecemento das actuais normas terap\u00e9uticas, que adoitan cambiar rapidamente coas actualizaci\u00f3ns modernas.\nDe todos os tipos de hepatites que existen, a Hepatite B \u00e9 a m\u00e1is perigosa de todas seguida da hepatite A.\nEpidemiolox\u00eda.\nA hepatite B prop\u00e1gase por medio do contacto coa saliva, o sangue, o seme, ou outro l\u00edquido corporal dunha persoa infectada (por suposto a saliva debe estar en contacto con sangue previo como feridas bucais ou carie). O principal modo de transmisi\u00f3n reflicte a prevalencia da hepatite B cr\u00f3nica nunha zona determinada. As\u00ed, nas rexi\u00f3ns de baixa prevalencia, como os Estados Unidos e Europa Occidental, onde menos do 2% da poboaci\u00f3n est\u00e1 cr\u00f3nicamente infectada, o uso indebido de drogas por inxecci\u00f3n e as relaci\u00f3ns sexuais sen protecci\u00f3n son as principais v\u00edas de transmisi\u00f3n, a\u00ednda que outros factores poden ser importantes. Nas zonas de prevalencia moderada, inclu\u00edda Europa do Leste, Rusia e o\u00a0Xap\u00f3n, onde o 2 e o 7% da poboaci\u00f3n est\u00e1 cr\u00f3nicamente infectada, a doenza \u00e9 frecuente entre gran parte dos nenos. Nas zonas de alta prevalencia en rexi\u00f3ns como a\u00a0China e o sueste de Asia, a transmisi\u00f3n durante o parto \u00e9 m\u00e1is com\u00fan, a\u00ednda que noutras zonas de alta endemicidade como\u00a0\u00c1frica, a transmisi\u00f3n durante a infancia \u00e9 un factor importante. A prevalencia da infecci\u00f3n cr\u00f3nica por hepatite B nas zonas de alta endemicidade \u00e9 de polo menos 8%.\nOs distintos niveis de seroprevalencia do VHB expl\u00edcanse polo nivel socio-econ\u00f3mico dunha rexi\u00f3n e a vacinaci\u00f3n: permite unha baixa prevalencia, por exemplo, na illa de Reuni\u00f3n, departamento franc\u00e9s no \u00cdndico, onde s\u00f3 o 0,7% da poboaci\u00f3n est\u00e1 afectada, ou ben unha elevada prevalencia, como en \u00c1frica, onde a mi\u00fado supera o 15%. Por exemplo, en Madagascar, a prevalencia \u00e9 do 16%, debido \u00e1s frecuentes transmisi\u00f3ns de nai-fillo e o escaso uso de preservativos, que promove a transmisi\u00f3n sexual. A hepatite B \u00e9 tam\u00e9n altamente end\u00e9mica na\u00a0China e o sueste asi\u00e1tico, partes de Oriente Medio, a conca do Amazonas, illas do pac\u00edfico e algunhas illas do Caribe.\nDende a ampliaci\u00f3n da vacinaci\u00f3n, a prevalencia da hepatite B at\u00f3pase en forte descenso naqueles pa\u00edses cunha pol\u00edtica de vacinaci\u00f3n en curso."}
{"id": "410063", "revid": "5132", "url": "https://gl.wikipedia.org/wiki?curid=410063", "title": "KK FMP Beograd", "text": ""}
{"id": "410064", "revid": "5132", "url": "https://gl.wikipedia.org/wiki?curid=410064", "title": "KK Radni\u010dki Basket", "text": ""}
{"id": "410066", "revid": "89787", "url": "https://gl.wikipedia.org/wiki?curid=410066", "title": "Artrite", "text": "A artrite (do\u00a0grego articulaci\u00f3n e inflamaci\u00f3n) \u00e9 a \"inflamaci\u00f3n\" das \"articulaci\u00f3ns\", que doen, se inchan e est\u00e1n quentes \u00f3\u00a0tacto. As articulaci\u00f3ns afectadas perden mobilidade e poden chegar a deformarse.\nSe afecta s\u00f3 a unha articulaci\u00f3n ch\u00e1mase monoartrite, cando son 2 ou 3 recibe o nome de oligoartrite e se afecta 4 ou m\u00e1is simultaneamente, denom\u00ednase poliartrite.\nNon debe confundirse a artrite coa artrose, a cal \u00e9 unha doenza dexenerativa e non inflamatoria. Por\u00e9n,\u00a0a pesar diso en ocasi\u00f3ns, sobre todo na literatura anglosaxoa, denom\u00ednase osteoartrite.\nClasificaci\u00f3n.\nExisten numerosas doenzas e s\u00edndromes que poden producir artrite, nos cales esta \u00e9 considerada a principal manifestaci\u00f3n, tales como:"}
{"id": "410068", "revid": "23204", "url": "https://gl.wikipedia.org/wiki?curid=410068", "title": "Carcinox\u00e9nese", "text": "Os termos oncox\u00e9nese\u00a0ou carcinox\u00e9nese\u00a0fan referencia literal \u00f3 proceso polo cal se produce o cancro. \u00c9 o proceso polo cal unha c\u00e9lula normal se converte nunha c\u00e9lula cancerosa. Caracter\u00edzase pola progresi\u00f3n de varios cambios celulares a nivel do material xen\u00e9tico que finalmente desemboca na reprogramaci\u00f3n da c\u00e9lula provocando que se reproduza de maneira descontrolada, formando unha masa maligna.\nA divisi\u00f3n celular \u00e9 un proceso fisiol\u00f3xico que ocorre en case todos os tecidos e baixo diversas circunstancias. Baixo circunstancias normais, o balance entre a proliferaci\u00f3n e a morte celular programada, usualmente por medio do mecanismo de apoptose mantense estreitamente regulado asegurando desta forma a integridade de \u00f3rganos e tecidos. As mutaci\u00f3ns no ADN que poden conducir a unha transformaci\u00f3n cancerosa interferen con este proceso de control interferindo co programa que o controla.\nO proceso de oncox\u00e9nese \u00e9 causado por estas mutaci\u00f3ns no material xen\u00e9tico das c\u00e9lulas normais, que alteran o balance normal entre proliferaci\u00f3n e morte celular. Como resultado prod\u00facese unha divisi\u00f3n celular descontrolada e un proceso evolutivo destas c\u00e9lulas por medio de selecci\u00f3n natural dentro do organismo. A reproduci\u00f3n r\u00e1pida e descontrolada de c\u00e9lulas poden producir tumores benignos e alg\u00fans tipos destes tumores poden converterse en malignos que \u00e9 o que se co\u00f1ece como cancro. Os tumores benignos non se esparexen a lugares afastados do organismo nin invaden outros tecidos, e polo xeral non representan unha ameaza para a vida a menos que compriman estruturas vitais ou te\u00f1an algunha actividade fisiol\u00f3xica (por exemplo, que sexan quen de producir algunha hormona). Os tumores malignos son quen de invadir outros \u00f3rganos, espallarse a lugares distantes (proceso co\u00f1ecido como met\u00e1stase) e converterse nunha ameaza para a vida."}
{"id": "410069", "revid": "23204", "url": "https://gl.wikipedia.org/wiki?curid=410069", "title": "Oncox\u00e9nese", "text": ""}
{"id": "410070", "revid": "25871", "url": "https://gl.wikipedia.org/wiki?curid=410070", "title": "Brave Little Tailor", "text": "Brave Little Tailor \u00e9 unha curtametraxe animada de 1938 producida por Walt Disney Productions e distribu\u00edda por RKO Radio Pictures. A animaci\u00f3n \u00e9 unha adaptaci\u00f3n do conto de fadas \"O xastri\u00f1o valente\" con Mickey Mouse como protagonista. Foi dirixida por Bill Roberts e conta con m\u00fasica orixinal de Albert Hay Malotte. As voces dos personaxes son as de Walt Disney como Mickey, Marcellite Garner como Minnie, e Eddie Holden como o xigante.\n\"Brave Little Tailor\" foi nomeado \u00f3 Oscar \u00e1 mellor curtametraxe animada na 11\u00aa edici\u00f3n dos premios en 1939, pero perdeu fronte a outra produci\u00f3n de Disney, \"Ferdinand the Bull\". En 1994, foi escollida como unha das mellores animaci\u00f3ns de debuxos de t\u00f3dolos tempos por membros do eido da animaci\u00f3n. A lista foi recollida no libro \"The 50 Greatest Cartoons\"."}
{"id": "410072", "revid": "83328", "url": "https://gl.wikipedia.org/wiki?curid=410072", "title": "Premio Joh\u00e1n Carballeira", "text": ""}
{"id": "410074", "revid": "25871", "url": "https://gl.wikipedia.org/wiki?curid=410074", "title": "Anabel Santiago", "text": "Anabel Santiago, nada en Buenos Aires o 18 de xu\u00f1o de 1981, \u00e9 unha cantante de \"tonada\" asturiana. Foi nomeada Mellor Voz Asturiana do Memorial Silvino Arg\u00fcelles nas edici\u00f3ns de 2003, 2004, 2005 e 2006.\nTraxectoria.\nComezou a cantar \"tonada\" asturiana con trece anos. Desde 1995 ga\u00f1ou diversos concursos do x\u00e9nero, como o Concursu Ciud\u00e1 d'Uvi\u00e9u, Concursu de La Nueva, Concursu d'El Comercio de Xix\u00f3n, Concursu d'Amieva, Concursu de Tonada d'Avil\u00e9s ou Concursu Cuenca del Caudal. Foi contratada polo Goberno do Principado de Asturias para actuar en lugares de Europa e Latinoam\u00e9rica con emigraci\u00f3n asturiana, como Bruxelas, Xenebra, Lausana, Buenos Aires ou Cuba.\nEn 1996 comezou a participar en festivais de folk como o Festival Interc\u00e9ltico de Lorient ou Folk Segovia. En 1999 participou na curtametraxe \"La ne\u00f1a de los mios g\u00fceyos\", e en 2000 colaborou con Dixebra en \"Glaya un pa\u00eds\".\nEn 2001 gravou o seu primeiro disco en clave tradicional, titulada \"Tierra de sue\u00f1os\". En 2003 editou o seu segundo disco, \"Al son de la lluna\", que supuxo unha revoluci\u00f3n no mundo da \"tonada\" e o canto asturiano, con temas como \u201cA la mar vanse los r\u00edos\u201d, \u201cCantar del home solu\u201d ou \u201cAmor qui\u00e9n te tuviera\u201d. Nese mesmo ano colaborou con Tino de Giraldo. Tam\u00e9n traballou en diversos proxectos co m\u00fasico e produtor Michael Lee Wolfe. A partir das s\u00faas actuaci\u00f3ns coa Asturiana Mining Company, foi chamada pola Compa\u00f1\u00eda Asturiana d'Espect\u00e1culos para ser a voz principal dos novos proxectos, como \"Nel Cam\u00edn\", \"Torner\" ou \"Cam\u00edn a Xix\u00f3n\", estreada na Praza Maior de Xix\u00f3n.\nEn 2004 realizou unha xira por Venezuela canda a Alberto Varillas e o grupo \u00c1stura. Con Varillas colaborou no espect\u00e1culo \"Torner\", con produci\u00f3n musical de Ismael Gonz\u00e1lez Arias, estreado o 26 de febreru de 2005 no Conservatoriu Superior Eduardo Mart\u00ednez Torner de Uvi\u00e9u e co que xirou por toda Asturias.\nA finais de 2005 editou o disco \"Anabel Santiago canta a Diamantina Rodr\u00edguez\", dedicado \u00e1 figura feminina m\u00e1is importante da m\u00fasica asturiana, Diamantina Rodr\u00edguez. O Cd conseguiu distribuci\u00f3n por todo o territorio espa\u00f1ol da man de Galileo MC. A canci\u00f3n \"Esi pandeiru que toco\", dese mesmo disco, inclu\u00eduse no recompilatorio \"M\u00fasica de Mujer\" (La F\u00e1brica de Ideas - FNAC). Amais a peza \"El gal\u00e1n d'esta villa\", orixinal de Ismael Gonz\u00e1lez Arias, apareceu en \"Nuestra diversidad cultural\" (FNAC - La F\u00e1brica de Ideas - Radio 3).\nEn 2010 publicou \"Agora\", producido por H\u00e9ctor Braga. En 2015 editou \"Llances de papel\", con cantares populares asturianos, tangos e outras pezas con letras de Jos\u00e9 Luis Remis e m\u00fasica de Xulio Arbes\u00fa. No disco mest\u00faranse o indie pop coa \"tonada\" e a m\u00fasica folk.\nReco\u00f1ecementos.\nNo ano 2000 dedic\u00f3uselle unha r\u00faa no barrio de La Corredoria (Uvi\u00e9u), nunha urbanizaci\u00f3n con v\u00edas adicadas a figuras do folclore e a m\u00fasica tradicional asturiana de todos os tempos."}
{"id": "410075", "revid": "1987", "url": "https://gl.wikipedia.org/wiki?curid=410075", "title": "Ekkles\u00eda", "text": "A ekkles\u00eda ou eccles\u00eda (do grego antigo \u00ab\u1f10\u03ba\u03ba\u03bb\u03b7\u03c3\u03af\u03b1\u00bb \"ekkl\u0113s\u00eda\") era a principal asemblea da democracia ateniense na Grecia cl\u00e1sica. Foi instaurada por Sol\u00f3n no 594 a.C. e ti\u00f1a un car\u00e1cter popular, aberta a todos os cidad\u00e1ns var\u00f3ns con 2 anos de servizo militar, mesmo aos \"tetes\".\nA \"ekkles\u00eda\" era utilizada para designar maxistrados, de maneira que estes eran elixidos mediante sorteo, participando todos os atenienses que formasen parte da asemblea. Desta forma, tam\u00e9n elix\u00edan de forma indirecta aos compo\u00f1entes do Are\u00f3pago, quen eran elixidos polos maxistrados electos pola \"ekklesia\".\nEntre outras cousas, a asemblea ti\u00f1a a \u00faltima palabra no referente \u00e1 lexislaci\u00f3n ateniense, as declaraci\u00f3ns de guerra, a firma da paz, a estratexia militar, a elecci\u00f3n do \"strategos\" e outros oficiais e posu\u00eda a facultade de chamar aos maxistrados a render contas ante ela ao final do ano do seu mandato.\nNo s\u00e9culo -V os seus membros ascend\u00edan a 43.000 persoas, con todo, s\u00f3 aqueles con riqueza suficiente como para poder pasar moito tempo lonxe de casa pod\u00edan participar de forma habitual, ata que as reformas de Pericles nos anos -451 e -452, que supu\u00f1an un pago por desempe\u00f1ar tarefas p\u00fablicas, permitiron o acceso de todo cidad\u00e1n, independentemente do seu nivel econ\u00f3mico.\nAo principio reun\u00edanse unha vez ao mes, pero m\u00e1is tarde chegaron a reunirse tres ou catro veces mensuais. A axenda para a \"ekkles\u00eda\" establec\u00edaa a Bul\u00e9, o consello dos cincocentos, non confundir nunca a Bul\u00e9 coa asemblea popular. As votaci\u00f3ns fac\u00edanse a man alzada."}
{"id": "410077", "revid": "624", "url": "https://gl.wikipedia.org/wiki?curid=410077", "title": "Eccles\u00eda (Grecia antiga)", "text": ""}
{"id": "410078", "revid": "624", "url": "https://gl.wikipedia.org/wiki?curid=410078", "title": "Eccles\u00eda", "text": ""}
{"id": "410080", "revid": "89787", "url": "https://gl.wikipedia.org/wiki?curid=410080", "title": "Fibroadenoma", "text": "Un fibroadenoma \u00e9 o tumor benigno m\u00e1is com\u00fan da mama feminina. Como o seu nome indica, \u00e9 unha neoplasia formada polo tecido fibroso e glandular. Ocorre en calquera etapa do per\u00edodo reprodutivo da vida e \u00e9 algo m\u00e1is frecuente antes dos 30 anos de idade. Dise que o tumor aparece como resultado do aumento de sensibilidade dun foco mamario \u00f3s estr\u00f3xenos.\nMedra polo regular como un n\u00f3dulo pequeno e centr\u00edfugo que adoita ser netamente circunscrito e libremente m\u00f3bil sobre o par\u00e9nquima mamario adxacente. A\u00ednda que un fibroadenoma, as\u00ed como os papilomas intraductais, son crecementos anormais, non son cancerosos e non se poden propagar do seo cara a outros \u00f3rganos."}
{"id": "410081", "revid": "89787", "url": "https://gl.wikipedia.org/wiki?curid=410081", "title": "Carcinoma inflamatorio de mama", "text": "O carcinoma inflamatorio de mama \u00e9 un dos tipos m\u00e1is agresivos de cancro de mama. Pode ocorrer en mulleres de calquera idade e, a\u00ednda que de forma extremamente rara, tam\u00e9n en homes. \u00c9 denominado inflamatorio porque aparece frecuentemente con s\u00edntomas que se asemellan \u00f3s dunha inflamaci\u00f3n.\u00a0A pesar do nome, est\u00e1 a\u00ednda en investigaci\u00f3n se a inflamaci\u00f3n contrib\u00fae ou non para o desenvolvemento de cancro inflamatorio. Por\u00e9n, pode manifestar sinais e s\u00edntomas variados, frecuentemente sen tumores detectables, sendo por iso indetectable en mamograf\u00edas ou ecograf\u00edas.\nOs s\u00edntomas m\u00e1is com\u00fans son a inchaz\u00f3n de aparici\u00f3n s\u00fabita, por veces asociado a alteraci\u00f3ns cut\u00e1neas e retracci\u00f3n da mamila. Entre outros s\u00edntomas est\u00e1n o s\u00fabito aumento do tama\u00f1o da mama, cor vermella, pro\u00eddo\u00a0persistente e pel quente no tacto. No inicio, o cancro inflamatorio de mama asem\u00e9llase \u00e1 mastite. S\u00f3 50-75% dos casos manifestan esta presentaci\u00f3n t\u00edpica. Os s\u00edntomas poden ser completamente at\u00edpicos, como trombose venosa.\nO cancro inflamatorio \u00e9 responsable s\u00f3 por unha pequena porcentaxe dos casos de cancro de mama, 1 a 6% nos Estados Unidos, e moitas veces diagnosticado en mulleres mozas, a\u00ednda que a idade media de diagn\u00f3stico non sexa moi distinto da doutros tipos de cancro de mama (de media 57 anos)."}
{"id": "410082", "revid": "109216", "url": "https://gl.wikipedia.org/wiki?curid=410082", "title": "Escrita (revista)", "text": "Escrita \u00e9 unha revista publicada pola AELG. A s\u00faa publicaci\u00f3n comezou no ano 1983 e finalizou en 1985. Non obstante, no ano 2005, retomouse a s\u00faa publicaci\u00f3n baixo o nome de \"Escrita Contempor\u00e1nea\", a cal segue vixente. Foi redactada enteiramente en galego por numerosos escritores, entre os que destacan alg\u00fans nomes como os de Otero Pedrayo, Manuel Lourenzo ou Ricardo Carballo Calero.\nOs exemplares da revista pod\u00edanse adquirir individualmente por 175 pesetas os dous primeiros n\u00fameros e 200 os seguintes. Tam\u00e9n estaba a disposici\u00f3n do lector unha subscrici\u00f3n anual a cambio de 700 pesetas nos dous primeiros n\u00fameros e de 800 pesetas nos restantes. Actualmente est\u00e1n dispo\u00f1ibles en formato dixital na p\u00e1xina web da AELG ou en formato f\u00edsico na biblioteca da Universidade de Santiago de Compostela.\nLi\u00f1a tem\u00e1tica.\nO tema principal da revista \"Escrita\" \u00e9 a literatura, mais tam\u00e9n se tratan temas culturais asociados \u00e1 lingua, xornalismo, sociedade, filosof\u00eda, ciencia e arte. Tam\u00e9n se incl\u00faen recompilaci\u00f3ns de poemas, historias en forma de c\u00f3mic, ilustraci\u00f3ns, ou fragmentos de textos ou cartas doutros autores. Os temas distrib\u00faense da seguinte maneira:\nIdeolox\u00eda.\nCanto a temas ideol\u00f3xicos, non existe unha implicaci\u00f3n directa coa pol\u00edtica, mais si unha defensa da lingua galega e os cambios lexislativos necesarios para o seu uso e promoci\u00f3n.\nPeriodicidade.\nA revista tivo unha periodicidade irregular. As publicaci\u00f3ns tiveron lugar da seguinte maneira:\nDistribuci\u00f3n.\nOs exemplares, na s\u00faa totalidade, foron editados pola AELG, sendo Ux\u00edo Novoneyra o seu presidente, Margarita Ledo Andi\u00f3n a s\u00faa directora, Alfonso Pexegueiro o seu secretario e Xurxo Fern\u00e1ndez o seu dese\u00f1ador.\nColaboraci\u00f3ns.\nOs autores e autoras da \"Escrita\" te\u00f1en como obxectivo promover a valorizaci\u00f3n do escritor e as s\u00faas obras e intercambiar ideas e conceptos entre eles. En palabras de V\u00edtor Vaqueiro, colaborador da revista, \"o seu ponto de vista, era muito moderno, transversal, interdisciplinar, tentando derrubar a barreira entre ci\u00eancia e humanidades\". Destaca considerabelmente o x\u00e9nero masculino fronte ao feminino e son de orixe tanto nacional como internacional, tendo como \u00fanica condici\u00f3n a de contar polo menos cun libro publicado en galego, sendo os seguintes os seus nomes:\n&lt;poem&gt;\nMargarita Ledo Andi\u00f3n\nMiguel Anxo Fern\u00e1ndez\nMar\u00eda Pilar Garc\u00eda Negro\nJean Starobinski\nEmilio Rol\u00e1n Mosquera\nAlain Badiou\nManuel Facal\nCarles Prats\nXenaro Garc\u00eda Su\u00e1rez\nCelso \u00c1lvarez C\u00e1ccamo\nXaqu\u00edn L\u00f3pez\nRom\u00e1n Ra\u00f1a Lama\nAnt\u00f3n Baamonde\nXavier Paz Canalejo\nClaudio Rodr\u00edguez Fer\nRicardo Carballo Calero\nSalvador de Lorenzana\nAlfonso Pexegueiro\nXos\u00e9 A. Parada\nManuel Lourenzo\nMauro Wolf\nXo\u00e1n Ignacio Taibo\nCipriano Jim\u00e9nez Casas\nAlberto Moreiras\nEstrela Gonz\u00e1lez\nXos\u00e9 Ram\u00f3n Pena\nX.L.M\u00e9ndez Ferr\u00edn\nXenaro Garc\u00eda Su\u00e1rez\nAlberto Avenda\u00f1o\nNicol\u00e1s Xamardo\nXos\u00e9 Mar\u00eda \u00c1lvarez C\u00e1ccamo\nManuel Janeiro Casal\nAmparo Moreno Sard\u00e1\nXavier Rodr\u00edguez Baixeras\nXos\u00e9 Manuel Mart\u00ednez Oca\nXos\u00e9 Neira Vilas\nMiguel P\u00e9rez-Quintanilla\nXo\u00e1n Manuel Carreira\nGuillermo Dom\u00ednguez Santos\nV\u00edctor Fern\u00e1ndez Freixanes\nColectivo Golpe Vello\nUx\u00edo Labarta \nMiguel Anxo Murado\nC\u00e9sar Vallejo\nAlberto Avenda\u00f1o\nJulio Cort\u00e1zar\nFernando Savater\nFrancisco Sampedro Ojedra\nMar\u00eda Xos\u00e9 Queiz\u00e1n\nAnxo Baranga\nBasilio Louren\u00e7o Fondevila\nCarlos Vales\nFrancisco Javier Ruiz Collantes\nCarlos Fern\u00e1ndez\nXurxo Fern\u00e1ndez\nJaume Fuster\nAnt\u00f3n Reixa\nManuel Rivas\n&lt;/poem&gt;\nContraste entre a revista \"Escrita\" e \"Escrita Contempor\u00e1nea\".\nA revista \"Escrita\" bas\u00e9ase na recompilaci\u00f3n de artigos de car\u00e1cter cultural escritos por diferentes autores en forma de bolet\u00edn oficial. Por outro lado, \"Escrita Contempor\u00e1nea\" comezou publicando n\u00fameros nos que se homenaxeaban a alg\u00fans escritores galegos importantes como \u00c1nxel Casal, Pura V\u00e1zquez, Dora V\u00e1zquez e Ux\u00edo Novoneyra, as\u00ed como \u00e1 AELG, para logo se converter en resumos de numerosas Actas de Xornadas relacionadas coa literatura. Actualmente conta con 23 n\u00fameros."}
{"id": "410083", "revid": "89787", "url": "https://gl.wikipedia.org/wiki?curid=410083", "title": "Eccema", "text": "Un eccema ou\u00a0dermatite eccematosa \u00e9 un conxunto de afecci\u00f3ns dermatol\u00f3xicas, caracterizadas por presentar lesi\u00f3ns inflamatorias diversas tales como: eritema, ves\u00edculas, p\u00e1pulas e exudaci\u00f3n.\nTam\u00e9n se usa ou se aplica este termo para dermatite\u00a0causadas por contacto cunha substancia para a cal se sensibilizou o paciente (\"eccema de contacto\").\nCaracter\u00edzase por un tor avermellado da zona afectada seguida dun forte pro\u00eddo; pode espallarse doadamente a outras \u00e1reas do corpo.\nO eccema p\u00f3dese clasificar, segundo as s\u00faas caracter\u00edsticas, en:\nO eccema xeralmente pres\u00e9ntase como reacci\u00f3n a algunha alerxia.\nClasificaci\u00f3n.\nTerminolox\u00eda.\n\u00c1s veces \u00fasase o termo \"eccema\" como un tipo ou caso particular da dermatite, a \"dermatite eccematosa\". Por\u00e9n, o eccema (eczema) e a dermatite son tratados polo International Disease Dictionary como sin\u00f3nimos, e est\u00e1n referidos de L20 a L30:"}
{"id": "410084", "revid": "23204", "url": "https://gl.wikipedia.org/wiki?curid=410084", "title": "Dermatite eccematosa", "text": ""}
{"id": "410085", "revid": "30637", "url": "https://gl.wikipedia.org/wiki?curid=410085", "title": "Mesquita de Al-Aqsa", "text": "A Mesquita de Al-Aqsa ( [Al-Masyid Al-Aqsa]), \"a Mesquita m\u00e1is afastada\") \u00e9 o terceiro lugar m\u00e1is sagrado do islam e est\u00e1 situado na Chaira das Mesquitas da Cidade Vella de Xerusal\u00e9n. Os musulm\u00e1ns cren que Mahoma foi transportado desde a Mesquita Sagrada na Meca a al-Aqsa durante a Noite da Viaxe. Segundo a\u00a0 tradici\u00f3n isl\u00e1mica Mahoma estivo orando neste lugar ata o 17 de mes despois da s\u00faa migraci\u00f3n da Meca a Medina, cando Al\u00e1 (, Deus) dirixiuse a el para que se volvera cara a Kaaba na Meca.\nA mesquita orixinal foi un pequeno lugar de oraci\u00f3n erixido polo Omar, o segundo califa ortodoxo, pero foi reconstru\u00edda e ampliada polo califa omeia Abd al-Malik e rematada polo seu fillo al-Walid no ano 705. A mesquita quedou totalmente destru\u00edda por mor dun terremoto no ano 746 e foi reconstru\u00edda de novo polo califa abb\u00e1sida al-Mansur no 754. No ano 780 foi reconstru\u00edda de novo. M\u00e1is adiante, no 1033\u00a0a mesquita volveu a quedar destru\u00edda tras un terremoto, e dous anos m\u00e1is tarde o califa fatim\u00ed Ali az-Zahir constru\u00edu a nova mesquita que \u00e9 a que chegou ata os nosos d\u00edas. Os mosaicos do arco ao final da nave tam\u00e9n se remontan a este per\u00edodo.\nDurante as renovaci\u00f3ns peri\u00f3dicas que se levaron a cabo, as distintas dinast\u00edas reinantes do califato isl\u00e1mico engadiron ampliaci\u00f3ns \u00e1 mesquita e os seus recintos, como a s\u00faa c\u00fapula, fachada, o seu \"minbar\" (), minaretes e a estrutura interior. Cando os cruzados conquistaron Xerusal\u00e9n no 1099, utilizaron a mesquita como palacio e a C\u00fapula da Rocha como igrexa, mant\u00e9ndose esa situaci\u00f3n ata a reconquista musulm\u00e1 por parte de Saladino no ano 1187. Nos seguintes s\u00e9culos os diferentes gobernantes levaron a cabo varias renovaci\u00f3ns, reparaci\u00f3ns e ampliaci\u00f3ns. A a Cidade vella\u00a0est\u00e1 baixo control do Estado de Israel, pero a mesquita permanece baixo a administraci\u00f3n do Waqf isl\u00e1mico xordano/palestino ().\nEtimolox\u00eda.\n\"Al-Masjid al-Aqsa\" se traduce do \u00e1rabe ao galego como \"a mesquita m\u00e1is afastada\". O nome se refire ao cap\u00edtulo do Cor\u00e1n chamado \"Al-Isr\u0101\u2019\" (), \"A Viaxe Nocturna\"), no cal se di que Mahoma viaxou desde a Meca ata a \"mesquita m\u00e1is afastada\", e despois subiu ao Ceo a lombos dunha criatura celestial chamada \"al-Bur\u0101q ash-Shar\u012bf\" ().\nDefinici\u00f3n.\nHaram vs. Al-Aqsa.\nO lugar no que se sit\u00faa a mesquita da c\u00fapula prateada, xunto coa C\u00fapula da Rocha, as dezasete portas e os\u00a0catro minaretes, co\u00f1eceuse historicamente como a Mesquita de Al-Aqsa. \"Al-Masjid al-Aqsa\" refer\u00edase non s\u00f3 \u00e1 mesquita, sen\u00f3n a todo o santuario sagrado, mentres que \"Al-J\u00e2mi\u2018 al-Aq\u1e63\u00e1\" () refer\u00edase ao lugar espec\u00edfico da mesquita. Durante o per\u00edodo otom\u00e1n, comezos do s\u00e9culo XVI ata 1917, o lugar comezou a ser co\u00f1ecido como \"al-\u1e24aram ash-Shar\u012bf\" (, o Nobre Santuario),\nAl-Qibli vs. Al-Aqsa.\nA Mesquita de Al-Aqsa tam\u00e9n se co\u00f1ece como a Mesquita Al-Qibli segundo se deduce dunha estrutura no seu interior, a Capela Al-Quibli (\"al-Jami' al-Aqsa\" ou \"al-Qibli\", ou \"Masjid al-Jumah\" ou \"al-Mughata\").\nHistoria.\nAntes da construci\u00f3n.\nA mesquita sit\u00faase sobre o Monte do Templo, co\u00f1ecido hoxe en d\u00eda polos musulm\u00e1ns como \"Haram al-Sharif\" (\"o Nobre Santuario\"), un recinto ampliado por Herodes o Grande desde o ano 20 a. C. O santuario orixinal crese que databa dos tempos de Abraham.\nA mesquita repousa sobre unha plataforma artificial soportada por arcos constru\u00eddos polos enxe\u00f1eiros de Herodes para superar as dificultades topogr\u00e1ficas resultantes da expansi\u00f3n cara o sur do recinto cara os vales do Kidr\u00f3n e Tirope\u00f3n. Na \u00e9poca do Segundo Templo, o lugar no que se levanta a mesquita estaba ocupado pola Columnata Real, unha bas\u00edlica que se estend\u00eda ata o muro sur do recinto. A Columnata Real foi destru\u00edda xunto ao Templo durante a destruci\u00f3n de Xerusal\u00e9n polos romanos no ano 70 d. C..\nNalgunha ocasi\u00f3n pensouse que a \"Nea Ekklesia de Theotokos\", ou Nova Igrexa da Nai de Deus, do emperador Xustiniano, adicada \u00e1 Theotokos, a Virxe Mar\u00eda, consagrada no 543 e co\u00f1ecida comunmente como a Igrexa Nea, situouse onde m\u00e1is adiante se constru\u00edu a mesquita de Al-Aqsa. Por\u00e9n, os restos identificados como os da Igrexa Nea foron descubertos ao sur do barrio xudeu en 1973.\nAs an\u00e1lises realizados nas vigas de madeira e nos paneis retirados da mesquita durante as renovaci\u00f3ns da d\u00e9cada de 1930 mostraron que estaban fabricados con madeira de cedro liban\u00e9s e cipr\u00e9s. A dataci\u00f3n por radiocarbono indicou un amplo espectro de idades, algunhas delas remont\u00e1banse ao s\u00e9culo IX a. C., o que demostra que a madeira fora xa utilizada noutras construci\u00f3ns.\nEn 2012, informouse de que Robert Hamilton, un arque\u00f3logo que traballou no Monte do Templo tralo terremoto de Xeric\u00f3 de 1927, descubriu restos baixo a mesquita de Al-Aqsa que non publicou no seu libro sobre as escavaci\u00f3ns. Estes inclu\u00edan un mosaico similar aos que se utilizaban nas igrexas bizantinas, e un mikve xudeu da \u00e9poca do Segundo Templo.\nConstruci\u00f3n polos Omeias.\nA construci\u00f3n da mesquita de Al-Aqsa data da \u00e9poca de dominio Omeia\u00a0sobre Palestina. O historiador arquitect\u00f3nico K. A. C. Creswell, en referencia a un testemu\u00f1o de Arculf, u monxe galo, durante a s\u00faa peregrinaci\u00f3n a Palestina entre os anos 679-682, apuntou a posibilidade de que o segundo califa do Califato ortodoxo, Umar ibn al-Khattab, erixira unha primitiva estrutura cuadrangular con capacidade para 3\u00a0000 persoas nalg\u00fan lugar do Nobre Santuario. Por\u00e9n, Arculf visitou a rexi\u00f3n durante o reinado de Mu'awiyah I, e \u00e9 posible que Mu'awiyah ordenara a construci\u00f3n e non Omar. Esta teor\u00eda recibe o apio expl\u00edcito do primitivo erudito musulm\u00e1n al-Muthahhar bin Tahir.\nSegundo varios eruditos musulm\u00e1ns, inclu\u00eddos Mujir ad-Din, al-Suyuti e al-Muqaddasi, a mesquita foi reconstru\u00edda e ampliada polo califa Abd al-Malik no ano 690\u00a0xunto coa C\u00fapula da Rocha. Guy le Strange afirmou que Abd al-Malik empregou materiais da destru\u00edda Igrexa da Nosa Se\u00f1ora para constru\u00edr a mesquita e sinala como posible evidencia que as estruturas das esquinas do sueste da mesquita son restos da igrexa. No dese\u00f1o do seu proxecto para o Monte do Templo, no que pretend\u00eda transformar todo o complexo no Haram al-Sharif (\"o Nobre Santuario\"), Abd al-Malik quixo substitu\u00edr a vella estrutura descrita por Arculf cunha m\u00e1is protexida que inclu\u00edra a \"qibla\" (\"direcci\u00f3n\"), un elemento necesario no seu gran esquema. Por\u00e9n, todo o Haram al-Sharif estaba pensado para representar unha mesquita. Desco\u00f1\u00e9cese o grao de modificaci\u00f3n que sufriu a antiga estrutura, pero a lonxitude do novo edificio ind\u00edcase pola existencia das trazas dunha ponte dirixida desde o palacio Omeia ata o sur da parte oeste do complexo. A ponte puido estender a r\u00faa ata o exterior do muro sur do Santuario para darlle un acceso directo ata a mesquita. Os accesos directos desde os palacios ata as mesquitas foron un aspecto bastante co\u00f1ecido do per\u00edodo Omeia, como evidencian os restos doutros complexos anteriores. Abd al-Malik xirou o eixo central da mesquita cara o oeste. Po\u00f1endo \u00e9nfase na C\u00fapula da Rocha, Abd al-Malik ordenou aos arquitectos que ali\u00f1aran a nova mesquita de Al-Aqsa segundo a posici\u00f3n da Rocha Fundacional.\nEn contraste, Creswell, en referencia ao \"Aphrodito Papyri\", afirma que o fillo de Abd al-Malik, al-Walid I, reconstru\u00edu a mesquita nun per\u00edodo comprendido entre seis meses e un ano, utilizando traballadores de Damasco. Moitos estudosos concordan en que a reconstruci\u00f3n da mesquita comezou con Abd al-Malik, pero que al-Walid a completou. Entre os anos 713 e 714, unha serie de terremotos asolou Xerusal\u00e9n, destru\u00edndo a secci\u00f3n leste da mesquita, que tivo que ser reconstru\u00edda durante o reinado de al-Walid. Para poder financiar a reconstruci\u00f3n, o califa tomou o ouro da c\u00fapula da Rocha e o fundiu para acu\u00f1ar moedas e poder mercar os materiais.\nTerremotos e reconstruci\u00f3ns.\nNo ano 746\u00a0a mesquita quedou danada por un terremoto. Catro anos antes as-Saffah derrocou aos Omeias e estableceu o Califato abbasida. O segundo califa abbasida Abu Ja'far al-Mansur declarou o seu intento de reconstru\u00edr a mesquita no 753, ordenando que as placas de ouro e prata que cubr\u00edan as portas foran retiradas e convertidas en cartos para financiar a reconstruci\u00f3n, que rematou no 771. Un segundo terremoto acabou coa maior parte dos arranxos de al-Mansur. No 780, o seu sucesor Muhammad al-Mahdi a reconstru\u00edu de novo, pero acortou a s\u00faa lonxitude e aumentou o seu ancho. Archnet Digital Library A renovaci\u00f3n de Al-Mahdi foi a primeira da que se dispo\u00f1en rexistros escritos. En 985, o xe\u00f3grafo xerosolimitano al-Muqaddasi rexistrou nos seus escritos que a renovada mesquita ti\u00f1a \"15 naves e 15 portas\".\nNo ano 1033 houbo outro terremoto que danou severamente \u00e1 mesquita. O califa fatim\u00ed Ali az-Zahir a reconstru\u00edu e renovou por completo entre os anos 1034 e 1036. O n\u00famero de naves foi reducido de 15 a 7. Az-Zahir constru\u00edu os catro arcos da nave central e lateral, que na actualidade serven como a base da mesquita.\nXerusal\u00e9n foi capturada polos cruzados en 1099, durante a Primeira Cruzada. Renomearon a mesquita como o \"Templo de Salom\u00f3n\", diferenci\u00e1ndoa da C\u00fapula da Rocha, a que renomearon como \"Templum Domini\" (Templo de Deus). Mentres que a C\u00fapula da Rocha foi reconvertida nunha igrexa cristi\u00e1, a mesquita de al-Aqsa utilizouse como palacio real e tam\u00e9n como corte para os cabalos. No ano 1119, foi transformada no cuartel xeral dos Cabaleiros Templarios. Durante este per\u00edodo, a mesquita sufriu alg\u00fans cambios estruturais, inclu\u00edda a expansi\u00f3n do soportal do norte, a adici\u00f3n dunha \u00e1bsida e dunha parede divisoria. Tam\u00e9n se constru\u00edron un novo claustro e unha igrexa, as\u00ed como varias outras estruturas. Os Templarios constru\u00edron tam\u00e9n varios anexos ao edificio, o m\u00e1is occidental deles serve a d\u00eda de hoxe como mesquita para \u00e1s mulleres mentres que o oriental como museo isl\u00e1mico.\nA conquista de Saladino e ca\u00edda do reino cristi\u00e1n tralo cerco de 1187 fix\u00e9ronse varias reparaci\u00f3ns e renovaci\u00f3ns na mesquita. Saladino retirou os grandeiros e ba\u00f1os instalados polos cruzados, cubr\u00edronse os chans con alfombras e o interior foi perfumado con auga de rosas e incenso.\nDurante o Imperio Otom\u00e1n non se levaron a cabo grandes reformas no \"Nobre Santuario\". Tan s\u00f3 se constru\u00edu a Fonte de Qasim Pasha (1527), a restauraci\u00f3n da Piscina de Raranj, e a construci\u00f3n de tres c\u00fapulas en 1538 entre as que destaca a C\u00fapula do Profeta.\nStatus relixioso.\nXerusal\u00e9n est\u00e1 reco\u00f1ecida como unha cidade sagrada no islam. A pesar de que o Cor\u00e1n non a menciona polo seu nome, os eruditos isl\u00e1micos entenderon desde as orixes desta relixi\u00f3n que moitos dos pasaxes do Cor\u00e1n ref\u00edrense a Xerusal\u00e9n. Xerusal\u00e9n tam\u00e9n aparece mencionada en varias ocasi\u00f3ns no hadith. Alg\u00fans acad\u00e9micos atrib\u00faen a santidade de Xerusal\u00e9n ao xurdimento e expansi\u00f3n dun x\u00e9nero literario co\u00f1ecido como \"al-Fadhail\" ou historia de cidades. O Fadhail de Xerusal\u00e9n inspirou aos musulm\u00e1ns, especialmente durante o per\u00edodo Omeia, a embelecer a santidade da cidade m\u00e1is al\u00f3 do seu status nos textos sagrados. Outros sinalan os raz\u00f3ns pol\u00edticas o motivo polo que os Omeias deron lugar a santificaci\u00f3n da cidade no islam.\nOs textos medievais, as\u00ed como os modernos, tenden a clasificar \u00e1 mesquita de Al-Aqsa como o terceiro lugar m\u00e1is sagrado do islam. Por exemplo, Sahih al-Bukhari citan a Abu Darda dicindo: \"o Profeta de Deus Mahoma dixo una oraci\u00f3n na Mesquita Sagrada (na Meca) que equivale a 100,000 oraci\u00f3ns; unha mesquita en Al-Masjid an-Nabawi (en Medina) equivale a 1,000 oraci\u00f3ns; e unha oraci\u00f3n na mesquita de Al-Aqsa equivale a 500 oraci\u00f3ns m\u00e1is que en calquera outra mesquita\". Ademais, a Organizaci\u00f3n de Cooperaci\u00f3n Isl\u00e1mica ref\u00edrese \u00e1 mesquita de Al-Aqsa como o terceiro lugar m\u00e1is sagrado do islam (e chama pola soberan\u00eda \u00e1rabe sobre ela).\nAdministraci\u00f3n.\nO Waqf de Xordania mantivo o control da mesquita ata a guerra dos seis d\u00edas en 1967. Trala vitoria israel\u00ed na guerra, Israel transferiu o control da mesquita e o Nobre Santuario ao waqf isl\u00e1mico, independente do goberno israel\u00ed. Por\u00e9n as Forzas de Seguridade de Israel te\u00f1en permitido patrullar e facer inspecci\u00f3ns no per\u00edmetro da mesquita. Tralo incendio de 1969, o waqf contratou arquitectos, t\u00e9cnicos e artes\u00e1ns nun comit\u00e9 que leva a cabo as tarefas regulares de mantemento. O Movemento Isl\u00e1mico de Israel e o waqf trataron de aumentar o control musulm\u00e1n sobre o Monte do Templo como medida para conter \u00e1s pol\u00edticas israel\u00eds e o aumento das forzas de seguridade arredor do lugar desde a segunda intifada."}
{"id": "410086", "revid": "23204", "url": "https://gl.wikipedia.org/wiki?curid=410086", "title": "Muro dos Lamentos", "text": ""}
{"id": "410089", "revid": "23204", "url": "https://gl.wikipedia.org/wiki?curid=410089", "title": "Conan I da Breta\u00f1a", "text": "Conan I, finado o 27 de xu\u00f1o de 992, e alcumado\u00a0\"Le Tort\" (o malo) foi\u00a0duque da Breta\u00f1a dende 990 at\u00e9 a s\u00faa morte. Era o fillo de Judicael Berengario, sucedendo \u00f3 seu pai como conde de Rennes en 970.\nTraxectoria.\nAsumiu i t\u00edtulo de duque da Breta\u00f1a na primavera de 990 despois do seu ataque a Nantes e a posterior morte do conde Alan. Como duque, o seu goberno logrou a Rexencia que gobernaba Breta\u00f1a durante a vida de Drog\u00f3n da Breta\u00f1a e a fractura da Breta\u00f1a trala morte de Drog\u00f3n polos seus irm\u00e1ns Hoel e Guerech. O fracturado goberno sobre Breta\u00f1a deu como resultado unha curta vacante \u00f3 t\u00edtulo de duque da Breta\u00f1a; Conan I tivo que aliarse co conde de Blois para derrotar a Judicael Berengario antes de poder asumir o t\u00edtulo de duque.\nNunha carta datada do 28 de xullo de 990, Conan I deu as terras de Villam\u00e9e, Lillele e Passille \u00f3 Monte Saint-Michel, as cales m\u00e1is tarde pasaron a formar parte do se\u00f1or\u00edo de Foug\u00e8res.\nConan I casou con Ermengarda Gerberga de Anjou, no ano 973, filla de Godofredo I de Anjou e Adela de Vermandois.\nA alianza de Conan I co conde Eudes I de Blois axudouno a derrotar a Judicael Berengario, e m\u00e1is tarde para librarse da influencia de Blois, asinou un pacto con Ricardo I de Normand\u00eda, que pola primeira vez estabeleceu firmes v\u00ednculos bret\u00f3ns-normandos. Ricardo casara coa filla de Hugo o Grande, e despois deste casamento reafirmara o reclamo de seu pai como Se\u00f1or Supremo do ducado bret\u00f3n. O pacto de Conan I con el, fortaleceu esa afirmaci\u00f3n, pero a documentaci\u00f3n hist\u00f3rica da reclamaci\u00f3n de Se\u00f1or Supremo segue sendo dubidosa, xa que aparece en gran medida s\u00f3 en escrituras autorizadas menores de Dudo de Saint-Quentin.\nConan morreu loitando contra o seu cu\u00f1ado Fulque Nerra, conde de Anjou na batalla de Conquereuil o 27 de xu\u00f1o de 992. Conan est\u00e1 soterrado na abad\u00eda do Monte Saint-Michel.\nDescendencia.\nCoa s\u00faa esposa Ermengarda tivo os seguintes fillos:"}
{"id": "410090", "revid": "23204", "url": "https://gl.wikipedia.org/wiki?curid=410090", "title": "Conan I de Rennes", "text": ""}
{"id": "410091", "revid": "7802", "url": "https://gl.wikipedia.org/wiki?curid=410091", "title": "Omar", "text": ""}
{"id": "410096", "revid": "15490", "url": "https://gl.wikipedia.org/wiki?curid=410096", "title": "Conan II da Breta\u00f1a", "text": "Conan II de Rennes, nado en Rennes cara o 1033, e finado en Ch\u00e2teau-Gontier o 11 de decembro de 1066, foi duque da Breta\u00f1a, dende 1040 at\u00e9 a s\u00faa morte. \nTraxectoria.\nConan era o primox\u00e9nito e herdeiro de Alan III, duque da Breta\u00f1a pola s\u00faa muller Berta de Blois (ou Berta de Blois-Chartes), e membro da casa de Rennes. Era o irm\u00e1n m\u00e1is vello de\u00a0Havoisa, quen o sucedeu como duquesa\u00a0\"suo jure\".\nConan II morreu aos 36 anos sen ter coidado de tomar muller para ter un fillo lex\u00edtimo. Non obstante, no 1075, apareceu un tal \"Alanus nothus filius Conani comitis\" entre as testemu\u00f1as dunha doaz\u00f3n da duquesa Berta de Blois e poder\u00eda ser un neno bastardo."}
{"id": "410097", "revid": "23204", "url": "https://gl.wikipedia.org/wiki?curid=410097", "title": "Conan II de Rennes", "text": ""}
{"id": "410098", "revid": "23204", "url": "https://gl.wikipedia.org/wiki?curid=410098", "title": "Conan III da Breta\u00f1a", "text": "Conan III, tam\u00e9n co\u00f1ecido como\u00a0Conan de Cornouaille e Conan o Gordo\u00a0(en\u00a0, \"Konan Kerne\") nado c. 1093\u20131096 e finado o 17 de setembro de 1148, foi\u00a0duque da Breta\u00f1a, dende 1112 at\u00e9 a s\u00faa morte. Era fillo de Alan IV e\u00a0Ermengarda de Anjou.\nConan III aliouse con Estevo I de Inglaterra na guerra deste contra a deposta Matilde de Inglaterra.\nFamilia.\nCasou con Matilde, unha filla ilex\u00edtima do rei Henrique I de Inglaterra antes do 1113. Conan e Matilde tiveron tres fillos dos que se ten constancia:"}
{"id": "410099", "revid": "72012", "url": "https://gl.wikipedia.org/wiki?curid=410099", "title": "Comunidade intermunicipal do Alto T\u00e2mega", "text": ""}
{"id": "410100", "revid": "85894", "url": "https://gl.wikipedia.org/wiki?curid=410100", "title": "Montse Dopico", "text": "Montse Dopico Gonz\u00e1lez, nada na Pontenova en 1977, \u00e9 unha xornalista galega. Dende 2018 \u00e9 profesora na Universidade de Santiago de Compostela.\nTraxectoria.\nEstudou Xornalismo e Historia, Antropolox\u00eda, Sociolox\u00eda e Ciencias Pol\u00edticas. En 2012 colaborou co xornal \"El Pa\u00eds\".\nEn 2014 promoveu o espazo de xornalismo cultural \"Magazine Cultural Galego\" e participou na xornada 'A mediaci\u00f3n cultural de Internet' do XI Simposio \"O libro e a lectura: O libro e a lectura nos medios\" co relatorio 'Unha nova xeira de revistas electr\u00f3nicas culturais' e no encontro '30 anos de novela negra galega' organizado polo Consello da Cultura Galega.\nTraballou en Dioivo e, dende o ano 2012, traballa co xornal \"Praza P\u00fablica\".\nReco\u00f1ecementos.\nEn 2017 recibiu o Premio de Xornalismo Joh\u00e1n Carballeira pola s\u00faa reportaxe \"Galaxia vs Galaxia. A construci\u00f3n de hexemon\u00eda cultural\", publicada na revista \"Luzes\".\n2021: Premio Follas Novas do Libro Galego de xornalismo cultural"}
{"id": "410101", "revid": "89787", "url": "https://gl.wikipedia.org/wiki?curid=410101", "title": "La Maison en Petits Cubes", "text": " \u00e9 unha curtametraxe xaponesa creada por Kunio Kat\u014d, coa m\u00fasica de Kenji Kondo e producida por Robot Communications.\nGa\u00f1ou numerosos galard\u00f3ns, inclu\u00edndo o Annecy de Cristal e o Oscar \u00e1 mellor curtametraxe animada na 81\u00aa edici\u00f3n dos premios."}
{"id": "410102", "revid": "23204", "url": "https://gl.wikipedia.org/wiki?curid=410102", "title": "O cabaleiro negro", "text": "O cabaleiro escuro (en ) \u00e9 un filme brit\u00e1nico de 1954 dirixido por Tay Garnett. Est\u00e1 protagonizado por Alan Ladd, Peter Cushing e Patrick Troughton, e conta a historia dunha conspiraci\u00f3n para derrocar o Rei Artur. \u00c9 o derradeiro filme de Ladd con Warwick Films, sendo os outros \"The Red Beret\" e \"Hell Below Zero\".\nEstreouse en galego o 29 de decembro de 1999 a trav\u00e9s da TVG."}
{"id": "410103", "revid": "23204", "url": "https://gl.wikipedia.org/wiki?curid=410103", "title": "The Black Knight", "text": ""}
{"id": "410104", "revid": "1888", "url": "https://gl.wikipedia.org/wiki?curid=410104", "title": "Mar\u00eda Vinyals Ferr\u00e9s", "text": ""}
{"id": "410105", "revid": "1888", "url": "https://gl.wikipedia.org/wiki?curid=410105", "title": "Francisco Dar\u00edo Villanueva Prieto", "text": ""}
{"id": "410106", "revid": "1888", "url": "https://gl.wikipedia.org/wiki?curid=410106", "title": "Lu\u00edsa Villalta G\u00f3mez", "text": ""}
{"id": "410107", "revid": "17467", "url": "https://gl.wikipedia.org/wiki?curid=410107", "title": "Alberte Vilanova Rodr\u00edguez", "text": ""}
{"id": "410108", "revid": "1888", "url": "https://gl.wikipedia.org/wiki?curid=410108", "title": "Virxilio Vi\u00e9itez B\u00e9rtolo", "text": ""}
{"id": "410109", "revid": "1888", "url": "https://gl.wikipedia.org/wiki?curid=410109", "title": "Manuel F. Vieites Garc\u00eda", "text": ""}
{"id": "410110", "revid": "89787", "url": "https://gl.wikipedia.org/wiki?curid=410110", "title": "Mar\u00eda Obelleiro", "text": "Mar\u00eda Obelleiro Hermida, nada en Arcade, Soutomaior, o 4 de abril de 1985, \u00e9 unha xornalista galega. Foi directora de Sermos Galiza e dende xaneiro de 2020 dirixe \"N\u00f3s Diario\".\nTraxectoria.\nLicenciada en Xornalismo pola Universidade de Santiago de Compostela (especialidade de xornalismo audiovisual), cursou o mestrado Universitario de Protocolo na Universitat de Barcelona e o mestrado Universitario en Profesorado de Educaci\u00f3n Secundaria Obrigatoria e Bacharelato, Formaci\u00f3n Profesional e Ensinanzas de Idiomas. Tam\u00e9n conta co Grao en Educaci\u00f3n Primaria.\nEspecialista en Xornalismo en igualdade, \u00e9 a directora de N\u00f3s Diario desde a s\u00faa posta en marcha, en xaneiro de 2020. Previamente, 2017 dirixiu o semanario en papel \"Sermos Galiza\" e desde febreiro de 2019 estivo tam\u00e9n \u00e1 fronte da edici\u00f3n dixital, www.sermosgaliza.gal. . Empezou a s\u00faa traxectoria como xornalista en A Nosa Terra. Colaborou en Correo Televisi\u00f3n, Radio Galega e Tribuna Catalana. Participou na redacci\u00f3n dos \"Informes de Literatura\" do Centro Ram\u00f3n Pi\u00f1eiro para a Investigaci\u00f3n en Humanidades.\nParticipou en 2018 no foro \"Las mujeres que opinan son peligrosa\"s.\nReco\u00f1ecemento.\nGa\u00f1ou o Premio de Xornalismo Joh\u00e1n Carballeira en 2016-2017, cunha reportaxe titulada \"O aparheit sanitario na Galiza\"."}
{"id": "410111", "revid": "5863", "url": "https://gl.wikipedia.org/wiki?curid=410111", "title": "Mart\u00edn Ferreiro \u00c1lvarez", "text": "Mart\u00edn Ferreiro \u00c1lvarez, nado en Quireza (Cerdedo-Cotobade) o 13 de setembro de 1892 e finado no campo de concentraci\u00f3n de Mauthausen-Gusen o 23 de novembro de 1941, foi un construtor e pol\u00edtico galego.\nTraxectoria.\nVencellado \u00e1 construci\u00f3n, marchou \u00e1 Coru\u00f1a. Durante a Rep\u00fablica afiliouse a Izquierda Republicana e foi concelleiro de Obras e tenente de alcalde no Concello herculino. Logo do golpe de Estado do 18 de xullo de 1936 procurou agocho en Quireza, despois en Portugal e Francia, combatendo o ex\u00e9rcito franquista nas frontes do Levante e Catalu\u00f1a\nFoi confinado no campo de Argel\u00e8s-sur-Mer. Integrouse como voluntario nas Compa\u00f1\u00edas de Traballadores Estranxeiros, desenvolvendo a s\u00faa profesi\u00f3n no reforzamento da Li\u00f1a Maginot. Consumada a invasi\u00f3n alem\u00e1, sumouse ao ex\u00e9rcito franc\u00e9s para seguir combatendo o fascismo. Capturado pola Wehrmacht (maio-xu\u00f1o de 1940), foi confinado no stalag V-D, preto de Estrasburgo, e posteriormente deportado a Mauthausen, canda outros 848 prisioneiros, o 13 de decembro de 1940."}
{"id": "410112", "revid": "1888", "url": "https://gl.wikipedia.org/wiki?curid=410112", "title": "Marti\u00f1o Ferreiro \u00c1lvarez", "text": ""}
{"id": "410114", "revid": "5132", "url": "https://gl.wikipedia.org/wiki?curid=410114", "title": "KK Igokea", "text": "O Ko\u0161arka\u0161ki klub Igokea (en serbio cir\u00edlico: \u041a\u043e\u0448\u0430\u0440\u043a\u0430\u0448\u043a\u0438 \u043a\u043b\u0443\u0431 \u0418\u0433\u043e\u043a\u0435\u0430), co\u00f1ecido por motivos de patrocinio como Igokea m:tel, \u00e9 un club de baloncesto de Lakta\u0161i (Rep\u00fablica Serbia, Bosnia e Hercegovina). Actualmente compite na Ko\u0161arka\u0161ko prvenstvo Bosne i Hercegovine, a m\u00e1xima competici\u00f3n do baloncesto bosn\u00edaco, as\u00ed como na Liga do Adri\u00e1tico. Disputa os seus partidos como local no Sportska dvorana Lakta\u0161i, recinto con capacidade para 3.050 espectadores inaugurado en 2010. \u00c9 un dos club dominadores do baloncesto bosn\u00edaco da d\u00e9cada de 2010, con m\u00faltiples campionatos de Liga e Copa.\nHistoria.\nO club foi fundado o 23 de xullo de 1973 co nome de KK Potkozarje por un grupo de seareiros de Aleksandrovac que quer\u00edan promocionar e ensinar os conceptos b\u00e1sicos do baloncesto entre a xuventude local. Con ese obxectivo, os primeiros \u00e9xitos do club chegan nas categor\u00edas de formaci\u00f3n da antiga Iugoslavia. Na segunda metade da d\u00e9cada de 1990, o club muda o seu nome a Igokea, pasando de dar pulo s\u00f3 as categor\u00edas inferiores a promocionar o seu equipo s\u00e9nior. No ano 2000 constr\u00faese un novo pavill\u00f3n para o equipo, bautizado na honra de Nenad Ba\u0161tinac, primeiro presidente do club. O primeiro t\u00edtulo do Igokea chega tan s\u00f3 un ano despois, en 2001, cando os de Aleksandrovac conseguen ga\u00f1ar o campionato de Liga de Bosnia e Hercegovina. Seis anos m\u00e1is tarde ga\u00f1an o seu primeiro trofeo de Copa. No ano 2010, ao lograr o segundo posto na Liga, conseguen unha praza para xogar na Liga do Adi\u00e1tico (ABA Liga) por vez primeira na s\u00faa historia, mud\u00e1ndose ese mesmo ano a novo pavill\u00f3n, o Sportska dvorana Lakta\u0161i, recinto con capacidaade para 3.0050 espectadores. Xa na d\u00e9cada de 2010 conv\u00e9rtense nun dos equipos dominadores do baloncesto bosn\u00edaco, chegando a participar en competici\u00f3n internacionais como a EuroCup."}
{"id": "410115", "revid": "89787", "url": "https://gl.wikipedia.org/wiki?curid=410115", "title": "Tumor filoide", "text": "O cistosarcoma ou tumor filoide\u00a0\u00e9 un tumor predominantemente benigno e raro que ocorre case exclusivamente no seo feminino. O seu nome deriva das palabras gregas \"sarcoma\" que \u00e9 un tumor carnoso e \"f\u00edo\" que significa folla. O tumor ten a aparencia dun gran sarcoma maligno, toma a caracter\u00edstica forma de folla cando est\u00e1 seccionado e exhibe espazos epiteliais qu\u00edsticos cando se ve histoloxicamente. Debido a que son tumores benignos, o nome de sarcoma non se emprega con moita frecuencia, t\u00e9ndose preferencia pola terminolox\u00eda \"tumor filoide\".\nHistopatolox\u00eda.\nO tumor filoide \u00e9 o neoplasia non-epitelial m\u00e1is frecuente nas mamas, pero representa s\u00f3 un 1% de todos os tumores da mama. \u00c9 un tumor de crecemento r\u00e1pido, baixo o microscopio pode ser un tumor de poucos cent\u00edmetros ou ben pode presentar lesi\u00f3ns masivas de at\u00e9 30 cm. O aspecto \u00e9 carnoso, branco ou agrisado e firme, lobulado con hendiduras qu\u00edsticas e \u00e1reas de necrose\u00a0e hemorraxia. Ten certo parecido histol\u00f3xico \u00f3\u00a0fibroadenoma, pero loce con maior celularidade, o epitelio \u00e9 benigno cun estroma que rodea o epitelio de caracter\u00edsticas at\u00edpicas e hipercelular."}
{"id": "410116", "revid": "89787", "url": "https://gl.wikipedia.org/wiki?curid=410116", "title": "Mastodinia", "text": "A mastodinia \u00e9 o termo m\u00e9dico que se emprega para chamar \u00e1 dor que se presenta nas gl\u00e1ndulas mamarias.\nFrecuencia.\nA mastodinia \u00e9 moi adoita na muller cando se te\u00f1en per\u00edodos menstruais. Ind\u00edcanse os resultados dende 50 at\u00e9 100% en pa\u00edses de occidente.\nS\u00edntomas.\nA dor mamaria var\u00eda de forma importante en canto a gravidade, a cal pode ir dende leve a moi intensa. A maior\u00eda dos casos, at\u00e9 un 60% son formas leves, mais en ocasi\u00f3ns \u00e9 tan grave que ocasiona incapacidade para levar unha vida normal, xa que interfere no traballo, vida sexual ou no sono. \nA dor p\u00f3dese clasificar en c\u00edclica e non c\u00edclica, a primeira \u00e9 aquela que se relaciona coa menstruaci\u00f3n e se presenta \u00f3 redor de 5 d\u00edas previos \u00e1 mesma. Este \u00e9 m\u00e1is frecuente en mulleres novas menores de 40 anos. A dor non c\u00edclica pres\u00e9ntase en calquera per\u00edodo da muller e \u00e9 m\u00e1is frecuentemente despois dos 40 anos. \nA dor obedece a algunhas patolox\u00edas da muller, entre as cales se atopa a mastopat\u00eda fibroqu\u00edstica que son cambios que se atopan no par\u00e9nquima mamario que substit\u00faen o tecido mamario normal por fibrose e zonas de quistes. Esta patolox\u00eda \u00e9 unha das que m\u00e1is ocasiona a dor mamario. \nTam\u00e9n hai alg\u00fans alimentos que poden ocasionar dor, como os que conte\u00f1en metilxantinas (cafe\u00edna, t\u00e9, chocolates e bebidas gasosas) ou alimentos con altos contidos de graxas. Alg\u00fans medicamentos como as usadas para a asma ou a doenza pulmonar obstrutiva, ou aqueles que conte\u00f1en hormonas tam\u00e9n poden ser causantes de mastodinia."}
{"id": "410117", "revid": "23204", "url": "https://gl.wikipedia.org/wiki?curid=410117", "title": "Dor nas mamas", "text": ""}
{"id": "410118", "revid": "89787", "url": "https://gl.wikipedia.org/wiki?curid=410118", "title": "Traballo por quendas", "text": "Traballo por quendas \u00e9 unha modalidade laboral na que o traballador pode realizar a s\u00faa tarefa \u00f3 longo das 24 horas do d\u00eda.\nO d\u00eda queda pois dividido en quendas, ou intervalos de tempo durante os cales diferentes grupos de traballadores realizan a s\u00faa tarefa.\nCon este termo, e as s\u00faas repercusi\u00f3ns negativas para a sa\u00fade, engl\u00f3base tanto \u00f3s traballadores que sempre te\u00f1en horario nocturno, como aqueles cuxos horarios alternan, e unhas veces son en horas de noite, e outras non.\nEn medicina\u00a0e epidemiolox\u00eda, o traballo por quendas \u00e9 considerado un factor de risco para alg\u00fans problemas de sa\u00fade, xa que as perturbaci\u00f3ns do ritmo circadiano poden facer medrar a probabilidade de chegar a desenvolver doenzas cardiovasculares, problemas cognitivos, diabetes e obesidade, entre outras patolox\u00edas. O traballo por quendas pode tam\u00e9n ter repercusi\u00f3ns nas relaci\u00f3ns conxugais, familiares e persoais."}
{"id": "410119", "revid": "89787", "url": "https://gl.wikipedia.org/wiki?curid=410119", "title": "Air Koryo", "text": "Air Koryo (Chos\u014fn'g\u016dl: \uace0\ub824\ud56d\uacf5; MR: Kory\u014f Hanggong) \u00e9 a aeroli\u00f1a nacional de Corea do Norte. \u00c9 propiedade do estado e ten a s\u00faa sede en Sunan-guy\u014fk, Pyongyang. Est\u00e1 baseada no aeroporto de Pyongyang e opera voos regulares internacionais e servizos ch\u00e1rter a destinos en Asia. A aeroli\u00f1a ten oficinas en Pequ\u00edn, Shanghai e Shenyang, na China; en Moscova e Vladivostok, en Rusia; en Berl\u00edn, Alema\u00f1a; e en Kuwait.\nFrota.\nEn agosto de 2017 a frota de Air Koryo estaba formada polos seguintes avi\u00f3ns:"}
{"id": "410120", "revid": "23204", "url": "https://gl.wikipedia.org/wiki?curid=410120", "title": "Neoplasia", "text": "Unha neoplasia ou neoplasma (do grego antigo \u03bd\u03b5\u03bf - neo \"nova\" e \u03c0\u03bb\u03ac\u03c3\u03bc\u03b1 de plasma \"formaci\u00f3n, creaci\u00f3n\") \u00e9 un crecemento anormal de tecido. Este crecemento anormal, xeralmente, pero non sempre, forman un tumor (ou masa).\nA\u00a0Organizaci\u00f3n Mundial da Sa\u00fade clasifica os tumores en catro grupos principais: neoplasia, benigno, neoplasia, in situ, a neoplasia maligna\u00a0e cancro de comportamento incerto ou desco\u00f1ecido. Unha neoplasia maligna \u00e9 un cancro.\nAntes de crecemento anormal (co\u00f1ecido como neoplasia), as c\u00e9lulas experimentan a mi\u00fado un patr\u00f3n de crecemento anormal, tales como metaplasia ou displasia. Por\u00e9n, metaplasia e displasia non sempre progresan a neoplasia. O crecemento das c\u00e9lulas neopl\u00e1sicas supera e non est\u00e1 coordinado co crecemento do tecido normal circundante. O crecemento persiste dun xeito excesivo, mesmo despois do cesamento dos est\u00edmulos. En xeral, provoca un n\u00f3dulo ou tumor."}
{"id": "410121", "revid": "23204", "url": "https://gl.wikipedia.org/wiki?curid=410121", "title": "Neoplasma", "text": ""}
{"id": "410122", "revid": "22795", "url": "https://gl.wikipedia.org/wiki?curid=410122", "title": "Comiss\u00e3o de Coordena\u00e7\u00e3o e Desenvolvimento Regional do Norte", "text": ""}
{"id": "410123", "revid": "23204", "url": "https://gl.wikipedia.org/wiki?curid=410123", "title": "Hipocris\u00eda", "text": "A hipocris\u00eda \u00e9 o desexo de agochar \u00f3s demais os motivos reais ou sentimentos. A hipocris\u00eda non \u00e9 s\u00f3 a inconsistencia entre aquilo que se defende e aquilo que se fai, sen\u00f3n tam\u00e9n \u00e9 a falsidade que demostra unha persoa.\n\u00c9 dicir, unha persoa hip\u00f3crita \u00e9 aquela que pretende que se vexa a grandeza e bondade que constr\u00fae con aparencias sobre si mesma, mostr\u00e1ndose como exemplo e pretendendo ou pedindo que se act\u00fae da mesma forma, ademais de que se valoren as s\u00faas acci\u00f3ns, a\u00ednda que os seus fins e logros estean afastados da realidade.\nEn moitas linguas, inclu\u00eddo o franc\u00e9s, un hip\u00f3crita \u00e9 algu\u00e9n que esconde as s\u00faas intenci\u00f3ns e verdadeira personalidade.\nEtimolox\u00eda.\nA palabra prov\u00e9n do lat\u00edn tard\u00edo hypocrisis e do grego \u1f51\u03c0\u03cc\u03ba\u03c1\u03b9\u03c3\u03b9\u03c2 (\"hypokrisis\"), que significan \"actuar\", \"finxir\" ou \"unha resposta\". Tam\u00e9n se pode entender como vindo do grego \"hypo\" que significa \"m\u00e1scara\" e \"crytes\" que significa \"resposta\" e polo que a palabra significar\u00eda \"responder con m\u00e1scaras\". A palabra \"hip\u00f3crita\" prov\u00e9n do grego \u1f51\u03c0\u03bf\u03ba\u03c1\u03af\u03c4\u03b7\u03c2 (\"hypokrites\"), cuxo verbo asociado \u00e9 \u03c5\u03c0\u03bf\u03ba\u03c1\u03af\u03bd\u03bf\u03bc\u03b1\u03b9 (\"hypokrinomai\"), \u00e9 dicir, \"tomo parte\". Ambos derivan do verbo \u03ba\u03c1\u03af\u03bd\u03c9, \"xulgar\" (\u00bb\u03ba\u03c1\u03af\u03c3\u03b7, \"xu\u00edzo\"\u00bb\u03ba\u03c1\u03b9\u03c4\u03b9\u03ba\u03ae [kritiki], \"cr\u00edticos\"), presuntamente porque a realizaci\u00f3n dun texto dram\u00e1tico involucraba un certo grao de interpretaci\u00f3n do texto.\nPsicolox\u00eda da hipocris\u00eda.\nEn psicolox\u00eda, o comportamento hip\u00f3crita relaci\u00f3nase co erro fundamental de atribuci\u00f3n: os individuos tenden a explicar as s\u00faas acci\u00f3ns sobre a base do seu ambiente, pero atrib\u00faen as acci\u00f3ns doutros a \"caracter\u00edsticas innatas\", o que leva a xulgar \u00f3s outros mentres se xustifican as propias acci\u00f3ns.\nMoitas persoas fallan en reco\u00f1ecer que te\u00f1en imperfecci\u00f3ns que condenan nos demais. Segundo a psicolox\u00eda freudiana a este comportamento co\u00f1\u00e9ceselle como proxecci\u00f3n psicol\u00f3xica. Este \u00e9 m\u00e1is un autoengano que un engano deliberado \u00f3 resto das persoas. Noutras palabras, a \"hipocris\u00eda psicol\u00f3xica\" \u00e9 a mi\u00fado interpretada polos psic\u00f3logos como un mecanismo inconsciente de defensa e non como un acto de engano consciente, tal e como resulta da connotaci\u00f3n cl\u00e1sica da hipocris\u00eda."}
{"id": "410125", "revid": "56817", "url": "https://gl.wikipedia.org/wiki?curid=410125", "title": "Cirurx\u00eda reconstrutiva", "text": "A cirurx\u00eda reconstrutiva ou reparadora \u00e9 unha das grandes \u00e1reas da cirurx\u00eda pl\u00e1stica, a\u00ednda que estas t\u00e9cnicas son realizadas as\u00ed mesmo por outros especialistas: cirurxi\u00e1ns pl\u00e1sticos, otorrinolaring\u00f3logos, cirurxi\u00e1ns maxilofaciais, oftalm\u00f3logos especialistas en cirurx\u00eda oculopl\u00e1stica, cirurxi\u00e1ns ortop\u00e9dicos e traumat\u00f3logos, ur\u00f3logos, xinec\u00f3logos, en funci\u00f3n da rexi\u00f3n anat\u00f3mica e da patolox\u00eda que se trate.\nAdoitan agruparse nos tratados de cirurx\u00eda reconstrutiva en cap\u00edtulos de:"}
{"id": "410126", "revid": "23204", "url": "https://gl.wikipedia.org/wiki?curid=410126", "title": "Hutus", "text": ""}
{"id": "410129", "revid": "89787", "url": "https://gl.wikipedia.org/wiki?curid=410129", "title": "Pobo tutsi", "text": "Os tutsis son un grupo \u00e9tnico da rexi\u00f3n dos Grandes Lagos Africanos. En Ruanda e Burundi, representan arredor do 15 ou 20% da poboaci\u00f3n total destes dous estados. A s\u00faa econom\u00eda tradicional est\u00e1 baseada na gandar\u00eda de bovinos, actividade que infl\u00fae na s\u00faa estrutura pol\u00edtica.\nOs colonizadores europeos e sobre todo os misioneiros cat\u00f3licos desenvolveron a tese de que os tutsis ti\u00f1an unha orixe nil\u00f3tica (unha raza superior segundo os colonizadores) mentres os hutus ser\u00edan un pobo bant\u00fa. Semella que a interiorizaci\u00f3n destas ideas tiveron unha influencia nos conflitos entre as d\u00faas etnias, unido \u00e1 pol\u00edtica colonial de favorecemento da etnia tutsi ou hutu, segundo convi\u00f1a \u00f3s colonizadores alem\u00e1ns e belgas. Coa independencia continuaron os favoritismos tribais gobernamentais. Isto supuxo o xenocidio dos tutsis en 1994."}
{"id": "410130", "revid": "23204", "url": "https://gl.wikipedia.org/wiki?curid=410130", "title": "Tutsis", "text": ""}
{"id": "410131", "revid": "23204", "url": "https://gl.wikipedia.org/wiki?curid=410131", "title": "Tutsi", "text": ""}
{"id": "410133", "revid": "98629", "url": "https://gl.wikipedia.org/wiki?curid=410133", "title": "Bj\u00f6rn Borg", "text": "Bj\u00f6rn Rune Borg, ([bj\u0153\u02d0\u0273 b\u0254rj]), nado en Estocolmo o 6 de xu\u00f1o de 1956 \u00e9 un ex-tenista sueco que brillou na historia do deporte durante a s\u00faa \u00e9poca de xogador, entre 1973 e 1981, logrando 96 torneos (64 da ATP), entre eles 5 Wimbledon, 6 Roland Garros e 2 Masters antes de retirarse aos 26 anos de idade. Est\u00e1 considerado como un dos mellores tenistas masculinos da historia do tenis. En 2014 unha enquisa do xornal \"Dagens Nyheteher\" escolleuno como o mellor deportista sueco da historia por diante do futbolista Zlatan Ibrahimovic.\nCos seus once t\u00edtulos de Grand Slam e 16 finais, ocupa o cuarto e quinto posto nos respectivos historiais da Era Open. Foi campi\u00f3n do Torneo de Roland Garros de 1974, 1975, 1978, 1979, 1980 e 1981, e do Campionato de Wimbledon de 1976, 1977, 1978, 1979 e 1980. Tam\u00e9n foi finalista de catro edici\u00f3ns do Aberto dos Estados Unidos e unha vez do Aberto de Australia. Obtivo tam\u00e9n 15 t\u00edtulos de masters, o que o coloca oitavo no historial. Ga\u00f1ou o Masters Grand Prix de 1979 e 1980 e a final de WCT de 1976, acumulando un total de dez finais de temporada disputadas. En total, durante a s\u00faa carreira ga\u00f1ou 64 torneos ATP, (11 Grand Slam, 3 finais de temporada, 15 masters, 17 torneos medianos e 18 menores). Ga\u00f1ou ademais 45 partidos da Copa Davis coa selecci\u00f3n sueca, e obtivo o t\u00edtulo en 1975.\nBorg ocupou o posto n\u00famero 1 da clasificaci\u00f3n ATP en seis per\u00edodos diferentes entre 1977 e 1981, totalizando 109 semanas. Situouse primeiro na clasificaci\u00f3n final de 1979 e 1980, segundo en 1976, 1978 e 1981, e terceiro en 1974, 1975 e 1977. Foi nomeado \"Tenista do Ano\" pola ATP en 1976, 1977, 1978, 1979 e 1980, e foi n\u00famero un anual de \"World Tennis\" en 1978, 1979 e 1980.\nDestaca por conquistar os torneos de Roland Garros e Wimbledon, considerada como \"a dupla m\u00e1is dif\u00edcil de realizar no tenis\", durante tres anos consecutivos, un r\u00e9cord sen superar.\nEn 1978 e en 1980 ga\u00f1ou o Torneo de Roland Garros sen perder ning\u00fan set en todo o torneo."}
{"id": "410134", "revid": "1131", "url": "https://gl.wikipedia.org/wiki?curid=410134", "title": "Boticas", "text": "Boticas \u00e9 unha vila portuguesa pertencente ao distrito de Vila Real, na rexi\u00f3n Norte, subrrexi\u00f3n do Alto Tr\u00e1s-os-Montes, e comunidade intermunicipal do Alto T\u00e2mega, que contaba con 1 280 habitantes (censo de 2011).\nXunto co concello Montalegre, forma a comarca das Terras de Barroso.\nXeograf\u00eda.\nBoticas \u00e9 a sede dun municipio de 321,96 km\u00b2 de superficie, e 5 750 habitantes (censo de 2011), subdividido en 10 fregues\u00edas.\nL\u00edmites.\nO municipio est\u00e1 limitado ao oeste e o noroeste polo municipio de Montalegre, ao leste por Chaves, ao sueste por Vila Pouca de Aguiar, ao sur por Ribeira de Pena e ao suroeste por Cabeceiras de Basto.\nO concello foi creado en 1836 por desmembramento do de Montalegre.\nFregues\u00edas do concello de Boticas.\nO concello de Boticas est\u00e1 dividido en 10 fregues\u00edas:\nHistoria.\nBoticas \u00e9 unha vila de orixe romana. Os romanos constru\u00edron al\u00ed a cidade de Batocas, explotando minas e as famosas Termas de Carvalhelhos, das que se di que te\u00f1en augas milagrosas.\nEconom\u00eda.\nO sector primario \u00e9 o m\u00e1is importante do concello de Boticas, sendo o que emprega a maior\u00eda da poboaci\u00f3n.\nCidades irmandadas.\nO concello de Boticas est\u00e1 irmandado cos seguintes vilas:"}
{"id": "410135", "revid": "55340", "url": "https://gl.wikipedia.org/wiki?curid=410135", "title": "Gerardo \u00c1lvarez Courel", "text": "Gerardo \u00c1lvarez Courel, nado en Bembibre (provincia de Le\u00f3n) o 1 de maio de 1966, \u00e9 un enxe\u00f1eiro e pol\u00edtico berciano, presidente do Consello Comarcal do Bierzo dende 2015 .\nTraxectoria.\nEstudou enxe\u00f1er\u00eda t\u00e9cnica industrial na Universidade de Le\u00f3n, rematando a carreira en 1994 e traballou en diversas empresas privadas. Militante do PSOE e secretario comarcal do Bierzo desa formaci\u00f3n e concelleiro en Bembibre.\nComo presidente do Consello Comarcal amosouse partidario da implantaci\u00f3n e a continuidade da lingua galega na comarca, o seu fomento nas escolas e o seu uso administrativo no seo do Consello."}
{"id": "410136", "revid": "23204", "url": "https://gl.wikipedia.org/wiki?curid=410136", "title": "Daniel Vidart", "text": "Daniel Dar\u00edo Vidart Bartzabal, nado en Paysand\u00fa\u00a0o\u00a07 de outubro de 1920 e finado en Montevideo o 14 de maio de 2019, foi un antrop\u00f3logo e escritor uruguaio.\nTraxectoria.\nEstudou dereito na\u00a0Universidade da Rep\u00fablica (1940-1945). Posteriormente tam\u00e9n realizou estudos de enxe\u00f1er\u00eda na Universidade Nacional de Colombia (1978-1984).\nEntre 1952 e 1958 foi vicepresidente do Servizo Oficial de Difusi\u00f3n, Radiotelevisi\u00f3n e Espect\u00e1culos\u00a0(SODRE). Deu clases de ensino secundario Dende 1962 foi director do Centro de Estudos Antropol\u00f3xicos Dr. Paul Rivet, e experto da UNESCO en investigaci\u00f3n sociocultural e conselleiro rexional de educaci\u00f3n ambiental para Am\u00e9rica Latina e o Caribe.\nEntre 1972 e 1973 foi profesor de antropolox\u00eda cultural na Universidade de Chile e entre 1985 e 1988 catedr\u00e1tico de antropolox\u00eda na Universidade da Rep\u00fablica.\nMembro de n\u00famero dende 2009 da Academia Nacional de Letras do Uruguai e correspondente da Real Academia Galega dende 1970 ."}
{"id": "410137", "revid": "75638", "url": "https://gl.wikipedia.org/wiki?curid=410137", "title": "Fran (futbolista)", "text": ""}
{"id": "410138", "revid": "98629", "url": "https://gl.wikipedia.org/wiki?curid=410138", "title": "Parque Nacional Torres del Paine", "text": "O Parque Nacional Torres del Paine \u00e9 un parque chileno declarado pola UNESCO reserva da biosfera e a oitava marabilla do mundo en 2013.\nO Parque.\nO Parque Nacional Torres del Paine est\u00e1 situado na Rexi\u00f3n de Magallanes e da Ant\u00e1rtica Chilena, comuna de Torres del Payne, provincia de \u00daltima Esperanza. A 154 quil\u00f3metros ao nordeste de Puerto Natales e a 399 quil\u00f3metros de Punta Arenas, comprende 227 298 hect\u00e1reas. Fundouse baixo o nome de Parque Nacional de Turismo Lago Grey o 13 de maio de 1959 cando a principal actividade da zona era a\u00ednda a gandar\u00eda, por riba dos beneficios do turismo. O 30 de abril de 1970 o parque suma 11 000 novas hect\u00e1reas ao terreo protexido e cambia o nome polo o que \u00e9 co\u00f1ecido actualmente: Parque Nacional Torres del Paine.\nA s\u00faa creaci\u00f3n quedou rexistrada no D.S. N\u00b0 383 do Ministerio de Agricultura. \u00c9 co\u00f1ecido mundialmente polos macizos que lle dan nome, rochas de granito modeladas pola forza do xeo glaciar.\nA unidade destaca pola protecci\u00f3n das especies de fauna como o \u00f1and\u00fa, o blanquillo ou a curuxa. Respecto aos mam\u00edferos, entre as 25 especies presentes no parque est\u00e1 o puma, chingue ou o raposo colorado, ademais de distintas clases de r\u00e9ptiles (6), anfibios (3) e peixes (6). Na flora contabil\u00edzanse 274 especies de plantas clasificadas en: estepa patag\u00f3nica, matogueira preandina, bosque magall\u00e1nico (predomina a lenga) e deserto andino.\nEn 1978 declarouse Reserva da Biosfera polo Programa Home e Biosfera (MAB) da UNESCO.\nO Parque Nacional Torres del Paine permite as reservas para campamentos en circu\u00edtos de sendeiros de monta\u00f1a.\nAccesos.\nDiversos coches de li\u00f1a recollen e transportan pasaxeiros desde o punto de recollida na lagoa Amarga (CH$4000) e un catamar\u00e1n sae desde Pudeto cara o Parque, e combina a s\u00faa sa\u00edda con outra recollida en Administraci\u00f3n.\nA compa\u00f1\u00eda Catamar\u00e1n Hielos Patag\u00f3nicos conecta Pudeto co refuxio de monta\u00f1a Paine Grande.\nOs sendeiristas poden obter vantaxe da navegaci\u00f3n permitida sobre o glaciar Grey, un cruceiro que une o refuxio Grey co Hotel Lago Grey con vistas ao glaciar.\nDiversas empresas ofertan o traslado desde o lado arxentino, en excursi\u00f3ns circulares partindo e de volta ao Calafate.\nR\u00edos.\nO parque est\u00e1 atravesado polo r\u00edo Paine e polo r\u00edo Serrano. Este \u00faltimo nace no flanco oriental da cordilleira Patag\u00f3nica, no Campo de Hielo Sur. Sobresae pola s\u00faa gran beleza paisax\u00edstica, transformando esta cunca nun gran recurso tur\u00edstico natural, integrado polas cordilleiras, glaciares, ventisqueiros, lagos e o cord\u00f3n monta\u00f1oso das Torres do Paine. A foia hidrogr\u00e1fica pos\u00fae unha superficie de 7 350\u00a0km\u00b2 e presenta gran cantidade de lagos, entre os maiores que integran a cunca est\u00e1n os lagos Toro.\nDentro dos puntos de interese do r\u00edo Paine est\u00e1 a s\u00faa fervenza no sector da lagoa Amarga, adxacente \u00e1 ruta que conduce \u00e1 lagoa Azul. Desde ese punto obs\u00e9rvanse as Torres do Paine, os tres rechamantes cerros formados por rocas gran\u00edticas con forma de agulla que deron nome ao parque. Escaladores de todo o mundo acceden ao itinerario para comezaren a subida polas s\u00faas paredes verticais, con diversos graos de dificultade. Co\u00f1ecidos polos nomes de D\u2018Agostini (sur), central e Monzino (norte).\nO r\u00edo Serrano co\u00f1\u00e9cese como a principal rede fluvial do Parque Nacional Torres del Paine e un dos seus l\u00edmites naturais. Pos\u00fae 38 quil\u00f3metros de extensi\u00f3n e o seu caudal permite a pr\u00e1ctica da pesca con mosca, namentres que os seus arredores son populares rutas de sendeirismo, e de rutas para a observaci\u00f3n da flora e fauna. A navegaci\u00f3n e outras actividades acu\u00e1ticas tam\u00e9n son pos\u00edbeis debido \u00e1s caracter\u00edsticas das augas que desembocan no lago Toro.\nClima.\nSegundo a clasificaci\u00f3n clim\u00e1tica de K\u00f6eppen, a \u00e1rea que comprende o Parque est\u00e1 inclu\u00edda na \u201czona de clima temperado fr\u00edo e chuvioso sen estaci\u00f3n seca\u201d Por\u00e9n as condici\u00f3ns clim\u00e1ticas son altamente diversas, estas d\u00e9bense \u00e1s complicadas formas do Parque e debido a isto \u00e9 dif\u00edcil intentar unha caracterizaci\u00f3n clim\u00e1tica da \u00e1rea e as relaci\u00f3ns entre os tipos de climas locais."}
{"id": "410139", "revid": "27155", "url": "https://gl.wikipedia.org/wiki?curid=410139", "title": "Factor de crecemento derivado de plaquetas", "text": "O factor de crecemento derivado de plaquetas (PDGF, do ingl\u00e9s \"platelet-derived growth factor\") \u00e9 un dos numerosos factores de crecemento que regulan o crecemento da c\u00e9lula e a s\u00faa divisi\u00f3n. En particular, o PDGF xoga un papel significativo na formaci\u00f3n de vasos sangu\u00edneos, o crecemento de vasos sangu\u00edneos desde tecido de vasos sangu\u00edneos xa existentes, a mitox\u00e9nese, \u00e9 dicir, a proliferaci\u00f3n de c\u00e9lulas mesenquimais como os fibroblastos, osteoblastos, tenocitos, c\u00e9lulas de m\u00fasculo liso vasculares e c\u00e9lulas nai mesenquimais, as\u00ed como na quimiotaxe, a migraci\u00f3n dirixida de c\u00e9lulas mesenquimais. O factor de crecemento derivado de plaquetas \u00e9 unha glicoprote\u00edna d\u00edmera de d\u00faas subunidades A (PDGF-AA), ou de d\u00faas subunidades B (PDGF-BB), ou dunha de cada (PDGF-AB).\nO PDGF \u00e9 un potente mit\u00f3xeno para as c\u00e9lulas de orixe mesenquim\u00e1tico, inclu\u00edndo os fibroblastos, c\u00e9lulas do m\u00fasculo liso e c\u00e9lulas gliais. Tanto en ratos coma en humanos, a rede de sinalizaci\u00f3n de PDGF consta de cinco ligandos, denominados do PDGF-AA ao -DD (inclu\u00edndo tam\u00e9n o -AB), e dous receptores, PDGFRalfa e PDGFRbeta. Todos os PDGF funcionan como homod\u00edmeros ligados por disulfuro segregados, mais s\u00f3 os PDGFA e B poden formar heterod\u00edmeros funcionais.\nA\u00ednda que nas plaquetas se sintetiza o PDGF, que \u00e9 almacenado (nos gr\u00e1nulos alfa das plaquetas), e liberado cando se activan as plaquetas, tam\u00e9n \u00e9 producido por outras c\u00e9lulas, como as c\u00e9lulas de m\u00fasculo liso, macr\u00f3fagos activados e c\u00e9lulas endoteliais.\nO PDGF recombinante util\u00edzase en medicina para axudar a curar as \u00falceras cr\u00f3nicas dermatol\u00f3xicas e en cirurx\u00eda ortop\u00e9dica e period\u00f3ntica como alternativa aos autotransplantes de \u00f3so para estimular a rexeneraci\u00f3n e reparaci\u00f3n do \u00f3so.\nTipos e clasificaci\u00f3n.\nHai cinco isoformas do PDGF que activan a resposta celular por medio de dous receptores diferentes. Os seus ligandos co\u00f1ecidos son o A (\"PDGFA\"), B (\"PDGFB\"), C (\"PDGFC\") e D (\"PDGFD\"), e un heterod\u00edmero AB e receptores alfa (\"PDGFRA\") e beta (\"PDGFRB\"). Hai uns poucos membros m\u00e1is na familia de PDGF, por exemplo a subfamilia VEGF.\nMecanismos.\nO receptor do PDGF \u00e9 o PDGFR, que se clasifica como unha receptor tirosina quinase (RTK), un tipo de receptor da superficie celular. Identific\u00e1ronse dous tipos de PDGFR: PDGFR de tipo alfa e de tipo beta. O de tipo alfa \u00fanese ao PDGF-AA, PDGF-BB e PDGF-AB, mentres que o PDGFR de tipo beta \u00fanese con alta afinidade a PDGF-BB e PDGF-AB.\nO PDGF \u00fanese ao peto de uni\u00f3n ao ligando de PDGFR localizado no segundo e teerceiro dominios de inmunoglobulina. Despois de seren activados polo PDGF, estes receptores dimer\u00edzanse, e son \"encendidos\" pola autofosforilaci\u00f3n de varios sitios nos seus dominios citos\u00f3licos, que serven para mediar a uni\u00f3n de cofactores e activar seguidamente a transduci\u00f3n de sinais, por exemplo, pola v\u00eda da PI3K ou pola activaci\u00f3n mediada por especies reactivas do ox\u00edxeno da v\u00eda STAT3. Os efectos augas abaixo disto incl\u00faen a regulaci\u00f3n da expresi\u00f3n x\u00e9nica e o ciclo celular.\nO papel de PI3K foi investigado por varios laboratorios. Os datos acumulados suxiren que, a\u00ednda que esta mol\u00e9cula \u00e9, en xeral, parte do complexo de sinalizaci\u00f3n de crecemento, xoga un papel m\u00e1is profundo en controlar a migraci\u00f3n celular.\nAs diferentes isoformas do ligando te\u00f1en afinidades variables para as isoformas do receptor, e as isoformas do receptor poden variablemente formar hetero- ou homod\u00edmeros. Isto orixina a especificidade da sinalizaci\u00f3n augas abaixo. Demostrouse que o oncoxene sis deriva do xene da cadea B do PDGF. O PDGF-BB \u00e9 o ligando de maior afinidade para o PDGFR-beta; o PDGFR-beta \u00e9 un marcador da activaci\u00f3n de c\u00e9lulas estreladas hep\u00e1ticas no proceso da fibrox\u00e9nese.\nFunci\u00f3n.\nOs PDGF son mitox\u00e9nicos durante as etapas de desenvolvemento iniciais, fomentando a proliferaci\u00f3n de mes\u00e9nquima indiferenciado e algunhas poboaci\u00f3ns de c\u00e9lulas proxenitoras. Durante os estados de maduraci\u00f3n posteriores, a sinalizaci\u00f3n do PDGF foi implicada na remodelaci\u00f3n dos tecidos e na diferenciaci\u00f3n celular, as\u00ed como en eventos indutivos de creaci\u00f3n de padr\u00f3ns e morfox\u00e9nese. Ademais de promover a proliferaci\u00f3n mesenquim\u00e1tica, os PDGF dirixen a migraci\u00f3n, diferenciaci\u00f3n e funcionamento de diversos tipos celulares mesenquimais e migratorios especializados, tanto durante o desenvolvemento coma no animal adulto. Outros factores de crecemento desta familia son os factores de crecemento endotelial vascular B e C (VEGF-B, VEGF-C), que est\u00e1n activos na anxiox\u00e9nese e o crecemento de c\u00e9lulas endoteliais, e o factor de crecemento placentario (PlGF), que est\u00e1 tam\u00e9n activo na anxiox\u00e9nese.\nO PDGF xoga un papel no desenvolvemento embrionario, proliferaci\u00f3n celular, migraci\u00f3n celular e anxiox\u00e9nese. A sobreexpresi\u00f3n do PDGF foi ligada a varias doenzas como a aterosclerose, trastornos fibr\u00f3ticos e tumores malignos. A s\u00faa s\u00edntese prod\u00facese debido a est\u00edmulos externos como a presenza de trombina, baixa tensi\u00f3n de ox\u00edxeno, ou por outras citocinas e factores de crecemento.\nO PDGF \u00e9 un elemento requirido para a divisi\u00f3n celular dos fibroblastos, un tipo de c\u00e9lula do tecido conectivo que \u00e9 especialmente abundante en \u00e1reas onde se est\u00e1n a curar feridas. En esencia, os PDGF permiten que unha c\u00e9lula salte os puntos de control G1 para dividirse. Demostrouse que en monocitos-macr\u00f3fagos e fibroblastos, o PDGF administrado exoxenamente estimula a quimiotaxe, proliferaci\u00f3n e expresi\u00f3n x\u00e9nica e aumenta significativamente o fluxo de c\u00e9lulas inflamatorias e fibroblastos, acelerando a matriz extracelular e formaci\u00f3n de col\u00e1xeno, reducindo as\u00ed o tempo do proceso de curaci\u00f3n de feridas.\nEn canto \u00e1 diferenciaci\u00f3n osteox\u00e9nica de c\u00e9lulas nai mesenquimais, comparando o PDGF co factor de crecemento epid\u00e9rmico (EGF), que est\u00e1 tam\u00e9n implicado na estimulaci\u00f3n do crecemento celular, proliferaci\u00f3n e diferenciaci\u00f3n, as c\u00e9lulas nai mesenquimais te\u00f1en unha diferenciaci\u00f3n osteox\u00e9nica m\u00e1is forte orixinando c\u00e9lulas formadoras de \u00f3so cando son estimuladas con factor de crecemento epid\u00e9rmico que se o son con PDGF. Por\u00e9n, ao compararmos as v\u00edas de sinalizaci\u00f3n entre eles obs\u00e9rvase que a v\u00eda PI3K \u00e9 activada exclusivamente polo PDGF, mentres que o EGF non ten ning\u00fan efecto nela. Inhibir quimicamente a v\u00eda PI3K en c\u00e9lulas estimuladas por PDGF anula o efecto diferencial entre os dous factores de crecemento, o que d\u00e1 realmente ao PDGF unha vantaxe na diferenciaci\u00f3n osteox\u00e9nica. A wortmannina \u00e9 un inhibidor espec\u00edfico de PI3K, e o tratamento de c\u00e9lulas con wortmannina en combinaci\u00f3n con PDGF ten como resultado o aumento da diferenciaci\u00f3n de osteoblastos en comparaci\u00f3n co uso de PDGF s\u00f3, e tam\u00e9n comparado con EGF. Estes resultados indican que a adici\u00f3n de wortmannina pode incementar significativamente a resposta das c\u00e9lulas da li\u00f1axe osteox\u00e9nica en presenza de PDGF, e as\u00ed poder\u00eda reducir a necesidade de maiores concentraci\u00f3ns de PDGF ou outros factores de crecemento, facendo do PDGF un factor de crecmento m\u00e1is viable para a diferenciaci\u00f3n osteox\u00e9nica que outros factores de crecemento m\u00e1is caros usados actualmente neste campo, como BMP2.\nO PDGF tam\u00e9n mant\u00e9n a proliferaci\u00f3n de c\u00e9lulas proxenitoras de oligodendrocitos. Tam\u00e9n se atopou que o factor de crecemento de fibroblastos (FGF) activa unha v\u00eda de sinalizaci\u00f3n que regula positivamente os receptores de PDGF en c\u00e9lulas proxenitoras de oligodendrocitos.\nHistoria.\nO PDGF foi un dos primeiros factores de crecemento que foi caracterizado. A primeira prote\u00edna negativa dominante de enxe\u00f1ar\u00eda foi dese\u00f1ada para inhibir o PDGF \nMedicina.\nO PDGF recombinante util\u00edzase para axudar a curar as \u00falceras cr\u00f3nicas (en p\u00e9s de diab\u00e9ticos, por exemplo) e en cirurx\u00eda ortop\u00e9dica e periodontal para estimular a rexeneraci\u00f3n e reparaci\u00f3n do \u00f3so. O PDGF pode ser beneficioso cando se usa s\u00f3 ou especialmente en combinaci\u00f3n con outros factores de crecemento para estimular a curaci\u00f3n de tecidos duros e brandos.\nInvestigaci\u00f3n.\nIgual que moitos outros factores de crecemento que foron asociados a enfermidades, o PDGF e os seus receptores orixinaron un mercado para antagonistas de receptores para tratar diversas doenzas. Entre estes antagonistas est\u00e1n, entre outros, anticorpos espec\u00edficos que te\u00f1en como diana a mol\u00e9cula de interese, os cales act\u00faan s\u00f3 de modo neutralizante.\nO oncoxene \"c-Sis\" deriva do \"PDGF\".\nA regulaci\u00f3n \u00e1 baixa relacionada coa idade do receptor de PDGF nas c\u00e9lulas beta dos illotes pancre\u00e1ticos impide a proliferaci\u00f3n de c\u00e9lulas beta dos illotes tanto en c\u00e9lulas animais coma humanas e a s\u00faa reexpresi\u00f3n desencadea a proliferaci\u00f3n de c\u00e9lulas beta e corrixe a regulaci\u00f3n da glicosa por medio da secreci\u00f3n de insulina.\nUn \"bio parche\" PDGF non viral pode rexenerar o \u00f3so perdido ou danado ao entregar ADN en nanopart\u00edculas directamente \u00e1s c\u00e9lulas por medio de xenes. Entre os seus usos potenciais est\u00e1n a reparaci\u00f3n de fracturas \u00f3seas, arranxo de defectos craniofaciais e mellora de implantes dentais. O parche emprega unha plataforma de col\u00e1xeno sementada con part\u00edculas que conte\u00f1en os xenes necesarios para a produci\u00f3n de \u00f3so. En experimentos, fac\u00eda que se cubrise completamente con novo \u00f3so feridas no cranio en probas feitas en animais e estimulaba o crecemento das c\u00e9lulas estromais da medula \u00f3sea humana.\nMembros da familia.\nXenes humanos que codifican prote\u00ednas que pertencen \u00e1 familia do factor de crecemento derivado de plaquetas son:"}
{"id": "410140", "revid": "54334", "url": "https://gl.wikipedia.org/wiki?curid=410140", "title": "Barroso, Portugal", "text": "Barroso, ou Terras de Barroso, \u00e9 o nome tradicional da comarca formada polos concellos portugueses de Montalegre e Boticas, no distrito de Vila Real, rexi\u00f3n Norte, subrrexi\u00f3n do Alto Tr\u00e1s-os-Montes e comunidade intermunicipal do Alto T\u00e2mega. \nTam\u00e9n reciben o nome de Serra de Barroso as monta\u00f1as desta rexi\u00f3n.\nHistoria.\nEn Galicia.\nO termo \"Barroso\" conserva o nome dunha das antigas \"terras\", circunscrici\u00f3ns administrativas e xudiciais en que o territorio galego-portugu\u00e9s estaba dividido desde o s\u00e9culo XI, dentro do Reino de Galicia. \nPosibelmente, o castelo que serv\u00eda de centro a esta terra era o de San Rom\u00e1n, hoxe un lugar deshabitado na marxe sur do encoro do Alto Rabag\u00e3o. \nA primeira menci\u00f3n do top\u00f3nimo Barroso est\u00e1 nun documento galego de 1100, que indica que serv\u00eda de termo \u00e1 \"villa\" de Tour\u00e9m. Pero xa antes, no ano de 942, o testamento de San Rosendo refire que el posu\u00eda un raba\u00f1o de vacas \"in Barosa\".\nNo Portugal independente.\nEsta terra foi inclu\u00edda nas \"Inquiri\u00e7\u00f5es Gerais\" de 1220. mais non se conservan textos relativos a esta visita. A trav\u00e9s do texto das \"Inquiri\u00e7\u00f5es\" de 1258 co\u00f1\u00e9cense os l\u00edmites da Terra do Barroso. Ademais dos territorios actuais dos concellos de Boticas e Montalegre, a terra inclu\u00eda as fregues\u00edas de Canedo (hoxe no concello de Ribeira de Pena) e Vilar de Vacas (Ruiv\u00e3es, no concello de Vieira do Minho). Na \"Taxatio\" de 1320 (documento co\u00f1ecido como \"Cat\u00e1logo das Igrejas de 1319-1320\"), o arcediagado (territorio eclesi\u00e1stico baixo a xurisdici\u00f3n dun arcediago) do Barroso inclu\u00eda tam\u00e9n Guilhofrei, no concello de Vieira do Minho, e Santiago de Serzedo, de localizaci\u00f3n desco\u00f1ecida.\nO 9 de xu\u00f1o de 1273, o rei Afonso III, por carta foral, fundou a vila de Montalegre e ergueu o respectivo castelo. Montalegre tornouse as\u00ed na cabeza da Terra de Barroso en detrimento do castelo de San Rom\u00e1n. Esta carta foral foi despois modificada polos reis Din\u00eds en 1289, Afonso IV en 1340, e Xo\u00e1n II en 1491. En 1515, Manuel I converteuno en foral novo. No reinado de Xo\u00e1n I, e no curso da guerra da Independencia, a Terra de Barroso foi doada a Nuno \u00c1lvares Pereira, e por el pasou \u00e1 Casa de Bragan\u00e7a. \nO 6 de novembro de 1836, o concello de Montalegre foi dividido, cre\u00e1ndose o novo municipio de Boticas, e perd\u00e9ronse no proceso varias partes, a favor do municipio de Vieira do Minho, do municipio de Vilar de Vacas (con sede en Ruiv\u00e3es), e tam\u00e9n o Couto Mixto de Santiago de Rubi\u00e1s (Tour\u00e9m).\nAgricultura e gandar\u00eda.\nO Barroso \u00e9 unha rexi\u00f3n agr\u00edcola dominada pola produci\u00f3n pecuaria e polos cultivos t\u00edpicos das rexi\u00f3ns monta\u00f1osas, onde se mante\u00f1en as formas tradicionais de traballar a terra e tratar aos animais. As principais actividades son a cr\u00eda de gando e a produci\u00f3n de cereais, o que deu orixe a unha paisaxe en mosaico en que os pasteiros antigos, as zonas de cultivo (campos de centeo e hortas), os bosques de carballos e os soutos de casti\u00f1eiros son interdependentes.\nO comunitarismo \u00e9 a\u00ednda un dos valores e costumes caracter\u00edstico desta rexi\u00f3n, intimamente asociado \u00e1s pr\u00e1cticas rurais de vida colectiva e \u00e1 necesidade de adaptaci\u00f3n ao medio ambiente.\nEn 2018 a rexi\u00f3n do Barroso foi declarada patrimonio agr\u00edcola mundial pola Organizaci\u00f3n das Naci\u00f3ns Unidas para a Alimentaci\u00f3n e a Agricultura (FAO). A cerimonia de entrega do certificado realizouse o 19 de abril, en Roma (Italia), na sede da FAO. As\u00ed mesmo, o territorio do Barroso foi designado pola FAO o \"primeiro sitio GIAHS\" (\"Globally Important Agricultural Heritage Systems\" ou Sistema Importante do Patrimonio Agr\u00edcola Mundial) en Portugal. Tr\u00e1tase dunha iniciativa da FAO para a promoci\u00f3n e preservaci\u00f3n do patrimonio agr\u00edcola. \nA \u00e1rea GIAHS do Barroso est\u00e9ndese sobre 1\u00a0127,40 km\u00b2 e ten unha poboaci\u00f3n residente que traballa neste sistema de 15 589 habitantes (2013). \u00c9 unha zona monta\u00f1osa na que os recursos de renda primaria son: agricultura, cr\u00eda de animais e transformaci\u00f3n de produtos alimenticios, silvicultura e pastoreo, e actividades tur\u00edsticas. O Barroso ten unha paisaxe natural t\u00edpica do norte de Portugal, que se integra en parte do Parque Nacional de Peneda-Ger\u00eas, onde o sistema agrario existente est\u00e1 fortemente influ\u00eddo polas condici\u00f3ns do solo e do clima, predominando as explotaci\u00f3ns pastorais e gandeiras, ovellas, cabras e porco, que contrib\u00faen de forma significativa \u00e1s econom\u00edas dom\u00e9sticas e desempe\u00f1a un importante papel social."}
{"id": "410141", "revid": "27155", "url": "https://gl.wikipedia.org/wiki?curid=410141", "title": "Factor de crecemento derivado das plaquetas", "text": ""}
{"id": "410142", "revid": "72012", "url": "https://gl.wikipedia.org/wiki?curid=410142", "title": "Terras de Barroso", "text": ""}
{"id": "410143", "revid": "27155", "url": "https://gl.wikipedia.org/wiki?curid=410143", "title": "PDGF", "text": ""}
{"id": "410144", "revid": "72012", "url": "https://gl.wikipedia.org/wiki?curid=410144", "title": "Serra de Barroso", "text": ""}
{"id": "410145", "revid": "109216", "url": "https://gl.wikipedia.org/wiki?curid=410145", "title": "Sancti-Sp\u00edritus", "text": "Sancti-Sp\u00edritus \u00e9 o nome en lat\u00edn para o Esp\u00edrito Santo. Como top\u00f3nimo pode referirse a:"}
{"id": "410146", "revid": "98629", "url": "https://gl.wikipedia.org/wiki?curid=410146", "title": "2.5KS18000", "text": "2.5KS18000 \u00e9 a designaci\u00f3n dun motor foguete de propelente s\u00f3lido usado en varios foguetes sonda e de proba, como os Aerobee 100, Aerobee 150, Aerobee 150A, Aerobee 300 e Aerobee 300A.\nCaracter\u00edsticas.\nOs motores 2.5KS18000 eran fabricados por Aerojet e funcionaban alimentados con propelente s\u00f3lido. Ti\u00f1an un pulo de 80,0 kN."}
{"id": "410147", "revid": "6279", "url": "https://gl.wikipedia.org/wiki?curid=410147", "title": "Provincia de Badajoz", "text": ""}
{"id": "410149", "revid": "98629", "url": "https://gl.wikipedia.org/wiki?curid=410149", "title": "Vic Elford", "text": "Victor Henry Elford, nado en Londres o 10 de xu\u00f1o de 1935 e finado o 13 de marzo de 2022, foi un piloto de automobilismo ingl\u00e9s. Piloto de coches deportivos, de rally e de F\u00f3rmula 1, participou en 13 Grandes Premios do Campionato do Mundo de F\u00f3rmula 1, debutando o 7 de xullo de 1968. Logrou un total de 8 puntos de campionato.\nAlcumado \"Quick Vic\" (Vic o r\u00e1pido) polos seus compa\u00f1eiros, Elford foi principalmente un famoso competidor de autom\u00f3biles deportivos, as\u00ed como un exitoso piloto de rally, asociado a mi\u00fado con Porsche.\nTraxectoria.\nElford comezou como copiloto, colaborando con David Seigle-Morris nun Triumph TR3A. En 1961 adquiriu a confianza suficiente para verse a se mesmo como un piloto potencial por dereito propio, a confianza non foi compartida polo director do equipo Marcus Chambers, e Elford comprou un Mini de carreiras tuneado co que participou como privado con \u00e9xito limitado antes de vendelo a finais de tempada. En 1962 alcanzou o \u00e9xito en varios rallys. O ano seguinte, volveu a Triumph e Elford alcanzou tempos impresionantes e r\u00e1pidos cos Triumph TR4, a\u00ednda que a fiabilidade dos coches nas mans de Elford foi decepcionante e ao ano seguinte, Elford pasou a Ford: este foi o comezo dun exitoso trienio nos rallys co Ford Cortina.\nEn 1967, Elford foi campi\u00f3n europeo de rally nun Porsche 911 oficial. Entre outras vitorias ga\u00f1ou o Rally Monte Carlo de 1968 nun Porsche 911 e s\u00f3 unha semana despois as 24 Horas de Daytona nun Porsche 907, a primeira vitoria na xeral de Porsche nunha carreira de 24 horas.\nM\u00e1is tarde, o mesmo ano, ga\u00f1ou a Targa Florio xunto co veterano Umberto Maglioli nunha famosa carreira tras perder 18 minutos na primeira volta debido a unha falla dos pneum\u00e1ticos. Elford participou no Gran Premio de Francia e terminou cuarto na s\u00faa primeira carreira na F\u00f3rmula 1.\nAo terminar o Gran Premio de M\u00f3naco de 1969 a pesar dos problemas, converteuse no \u00fanico piloto que o fixo ben nos dous eventos de motor m\u00e1is famosos de Monte Carlo.\nCompetindo no World Sportscar Championship para Martini Racing contra o poderoso JWA Gulf, logrou unha marca a m\u00e1is de 380\u00a0km/h no Porsche 917 LH na pr\u00e1ctica para as 24 Horas de Le Mans de 1971. Logo ga\u00f1ou as 12 Horas sw Sebring nun Porsche 917 K, as\u00ed como varias carreiras dos 1000 km. de N\u00fcrburgring.\nDurante as 24 Horas de Le Mans de 1972, cando viu ardendo un Ferrari Daytona diante del, Elford det\u00edvose a metade da carreira para salvar o piloto. Ao abrir a porta, Elford atopou a cabina baleira, xa que o condutor xa escapara. Elford ent\u00f3n viu os restos dun Lola entre as \u00e1rbores, con Jo Bonnier morto. As c\u00e1maras capturaron o acto e a Elford nome\u00e1rono cabaleiro da Orde nacional do M\u00e9rito polo presidente franc\u00e9s Georges Pompidou.\nGa\u00f1ou a Targa Florio, Sebring e Daytona, pero a s\u00faa pista favorita era N\u00fcrburgring a pesar dos resultados decepcionantes resultados nos seus tres intentos na F1. Os dous primeiros acabaron nos accidentes da volta 1. Os seus dous \u00faltimos Grandes Premiod foron no N\u00fcrburgring. Ademais dos 1000\u00a0km, Elford ga\u00f1ou varias carreiras de 500\u00a0km, ga\u00f1ando un total de 6 carreiras importantes. S\u00f3 Rudolf Caracciola e Stirling Moss superaron esa marca.\nOs r\u00e9cords de Elford incl\u00faen: Targa Florio, N\u00fcrburgring, Daytona, Sebring, Norisring, Monza, Buenos Aires, Road Atlanta, Laguna Seca, Riverside e Le Mans.\nO 4 de febreiro de 1967 no circu\u00edto de Lydden Hill, ga\u00f1ou o primeiro evento de Rallycross. M\u00e1is tarde ese ano ga\u00f1ou o evento de 84 horas do \"Marathon de la Route\" en N\u00fcrburgring, nas versi\u00f3ns combinadas de 28\u00a0km que raramente se usaron desde a d\u00e9cada de 1930. Os compa\u00f1eiros pilotos Hans Herrmann e Jochen Neerpasch preferiron \"o piloto de rally\" para pilotar o Porsche 911 a trav\u00e9s das 7 horas de duraci\u00f3n, catro noites consecutivas en condici\u00f3ns de chuvia e br\u00e9tema. O coche ga\u00f1ador foi equipado cunha transmisi\u00f3n semiautom\u00e1tica Sportomatic, as\u00ed como outro Porsche 911S presentado polo equipo de f\u00e1brica.\nA\u00ednda que correu cinco anos para Porsche, Elford tam\u00e9n correu para Ford, Triumph, Lancia, Alfa-Romeo, Ferrari, Chaparral, Shadow, Cooper, Lola, Chevron e Subaru. Tam\u00e9n pilotou o Mclaren en F1 e CanAm, Chevrolet en TransAm. En ultramar, Elford tam\u00e9n participou na CanAm e nas 500 Millas de Daytona da NASCAR. Nos seus \u00faltimos anos, Elford viviu no sur da Florida, Estados Unidos. O 25 de xaneiro de 2015, Elford recibiu o premio Phil Hill Award from Road Racing Drivers Club de 2015. Foi presentado polo presidente do club Bobby Rahal.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410150", "revid": "63181", "url": "https://gl.wikipedia.org/wiki?curid=410150", "title": "Merikarvia", "text": "Merikarvia (en sueco \"Sastmola\") \u00e9 un municipio de Finlandia, situado no oeste do pa\u00eds, na rexi\u00f3n de Satakunta. En 2017 a s\u00faa poboaci\u00f3n era de 3.162 habitantes. A superficie do termo municipal \u00e9 de 1.246,22 km2, dos cales 800,2 km2 son auga. O concello ten unha densidade de poboaci\u00f3n de 7,09 hab./km\u00b2.\nO concello \u00e9 uniling\u00fce en fin\u00e9s."}
{"id": "410151", "revid": "1131", "url": "https://gl.wikipedia.org/wiki?curid=410151", "title": "Ribera de Arriba", "text": ""}
{"id": "410152", "revid": "22570", "url": "https://gl.wikipedia.org/wiki?curid=410152", "title": "Diamantina Rodr\u00edguez", "text": "Diamantina Rodr\u00edguez, nada en Vi\u1e37\u1e37axime (Quir\u00f3s) o 14 de setembro de 1920 e finada en Nore\u00f1a o 21 de abril de 2021, foi unha cantante asturiana de \"tonada\", m\u00e1is co\u00f1ecida como Diamantina.\nTraxectoria.\nDe nena escoitou nun gram\u00f3fono a voz de Obdulia \u00c1lvarez D\u00edaz \"La Busdonga\", que se converteu no seu referente. En 1939 tresladouse co seu marido, o gaiteiro quiros\u00e1n Argimiro Fern\u00e1ndez \u00c1lvarez, \u00e1 localidade de San Nicol\u00e1s (Soto Ribera, La Ribera). En 1948 participou por vez primeira no concurso de \"tonadas\" organizado polo xornal \"Regi\u00f3n\". Isto serviulle para darse a co\u00f1ecer e para co\u00f1ecer Jos\u00e9 Men\u00e9ndez Carre\u00f1o \"Cuchichi\", membro do xurado e que se converteu no seu mestre. En 1950 asentouse en Mieres. En 1955 ga\u00f1ou o concurso de \"Regi\u00f3n\".\nEn 1969 gravou o seu primeiro disco, e en 1971 editou outro dedicado ao cancioneiro de Eduardo Mart\u00ednez Torner. En 1972 publicou \"La verde Asturias\", e en 1973 \"Canciones asturianas\". En 1981 gravou \"A las madres de los mineros\", que amais de \"tonadas\" inclu\u00eda \"xiraldilles\", \"vaqueiradas\" e anadas.\nColaborou no cantar \"A la madre del mineru\", no disco de Rosario Gonz\u00e1lez \"De \u1e36\u1e37aciana vengo\" (2004). Nese mesmo ano interveu no disco editado pola Direcci\u00f3n Xeral de la Muyer do Goberno de Asturias, \"Con voz de muyer\", no que tam\u00e9n participaban entre outras Anabel Santiago, Liliana Casta\u00f1\u00f3n, Marisa Valle Roso e Rosario Gonz\u00e1lez.\nReco\u00f1ecementos.\nEn 2002 recibiu a medalla de Asturias que concede o Goberno do Principado, na categor\u00eda de prata, como reco\u00f1ecemento \u00e1 s\u00faa traxectoria art\u00edstica e a contribuci\u00f3n \u00e1 recuperaci\u00f3n do patrimonio musical asturiano. Desde 2003 formou parte do xurado do Memorial Silvino Arg\u00fcelles."}
{"id": "410155", "revid": "82922", "url": "https://gl.wikipedia.org/wiki?curid=410155", "title": "S\u00f3lido (moeda)", "text": "O s\u00f3lido (en lat\u00edn: \"solidus\") foi unha moeda romana do ouro da \u00e9poca do Imperio, introducida nos inicios do s\u00e9culo IV en substituci\u00f3n do \u00e1ureo, que, por mor da s\u00faa estabilidade, continuou a s\u00faa existencia en Bizancio ata o s\u00e9culo XI, constitu\u00edndo a base dos sistemas monetarios de ambos os imperios.\nTras a s\u00faa desaparici\u00f3n, o s\u00f3lido foi a base de diferentes moedas posteriores, con circulaci\u00f3n en diferentes rexi\u00f3ns do mundo.\nHistoria.\nOrixes.\nO s\u00f3lido foi creado por Constantino na s\u00faa reforma monetaria de 310, cun peso te\u00f3rico de 4,5 gramos de ouro fino, para financiar o seu ex\u00e9rcito e as s\u00faas guerras civ\u00eds. Na pr\u00e1ctica, vi\u00f1a substitu\u00edr o \u00e1ureo como moeda de ouro, que fora institu\u00eddo por Diocleciano, e pasou a se converter na unidade de conta do Imperio, en detrimento do denario de prata.\nCu\u00f1ouse por primeira vez no obradoiro monetario de Tr\u00e9veris, cara a 310, e m\u00e1is adiante, logo da vitoria sobre Maxencio en 312, noutros de Italia, cun peso de 1/72 de libra (4,55 gramos), motivo polo que \u00e1s veces amosaba a marca LXXII (72). O s\u00f3lido divid\u00edase en 24 siliquas.\nEn adiante, Constantino foi quen de manter a estabilidade do peso do s\u00f3lido, apoiado por feitos como a recuperaci\u00f3n, en 324, do tesouro de guerra do seu adversario Licinio, e as confiscaci\u00f3ns de metais preciosos que se conservaban en templos, en 331. Paralelamente, para a reposici\u00f3n regular das s\u00faas existencias de ouro e para asegurar efectivo para os seus elevados gastos, Constantino tivo que crear novos impostos, que cumpr\u00eda pagar maioritariamente en ouro:\nAdemais das emisi\u00f3ns regulares de s\u00f3lidos, existiron tam\u00e9n m\u00faltiplos co valor dun s\u00f3lido e medio, dous e a\u00ednda m\u00e1is, que se cu\u00f1aron en tiraxes moi limitadas, co gallo de celebrar acontecementos tales como aniversarios imperiais ou nomeamentos dos altos funcionarios, e tam\u00e9n para agasallos. Estas moedas non estaban destinadas \u00e1 s\u00faa circulaci\u00f3n efectiva.\nConsolidaci\u00f3n.\nA produci\u00f3n de s\u00f3lidos, que dimunu\u00edra tras a conversi\u00f3n en moeda dos tesouros de Licinio, volveu a coller pulo en 340, grazas a un novo fluxo de ouro proveniente de novos dep\u00f3sitos que comezan a explotarse arredor de 390.\nA garant\u00eda do peso do s\u00f3lido era necesaria desde o punto de vista econ\u00f3mico, a\u00ednda que se \u00eda vendo comprometida polo desgaste natural das pezas causado pola circulaci\u00f3n, e tam\u00e9n pola fraude que supu\u00f1an os recortes e as limaduras dos cantos. Para estes efectos, o emperador Xuliano introduciu en 363 a figura duns funcionarios controladores en cada cidade grande do Imperio, responsables de comprobar o peso dos s\u00f3lidos e de arbitrar nos conflitos producidos no comercio por este problema. Este corpo de funcionarios mant\u00edvose vixente baixo a dinast\u00eda valentiniana.\nEn 368, Valentiniano e Valente reforzaron o valor do s\u00f3lido, pasando a lei do metal precioso do 95 % a m\u00e1is do 99 %, garantida pola marca OB (\"obryziacus\": \"de ouro puro\") no reverso dalgunhas moedas.\nBaixo Teodosio, a creaci\u00f3n das denominaci\u00f3ns de medio s\u00f3lido (\"semis \"ou \"semissis\") e, especialmente, dun terzo de s\u00f3lido (\"tremis \"ou \"tremissis\"), esta \u00faltima con 1,5 gramos de ouro e moi amplamente cu\u00f1ada, fixo m\u00e1is accesible o uso das moedas de ouro polos particulares, polo que aumentou a s\u00faa difusi\u00f3n nos circu\u00edtos econ\u00f3micos.\nPosici\u00f3n dominante.\nNo contexto dun sistema monetario en que o peso e o valor das moedas de prata e de bronce flutuaban adoiro (xeralmente cara a abaixo), o s\u00f3lido, cunha extensi\u00f3n uniforme polos territorios do Imperio, era a \u00fanica moeda estable como base da expresi\u00f3n de d\u00e9bedas e prezos. Georges Depeyrot res\u00fameo as\u00ed: \"o s\u00f3lido de ouro conv\u00e9rtese no pivote da econom\u00eda e dos cambios durante s\u00e9culos\".\n\u00a0Co s\u00f3lido, o ouro pasou a ser a referencia para o sistema fiscal e os gastos imperiais. As taxas e as multas expres\u00e1banse nesta moeda e, en ocasi\u00f3ns, nas s\u00faas fracci\u00f3ns, do mesmo xeito que os gastos militares, os honorarios e as recompensas excepcionais (de a\u00ed a palabra actual \"soldo\").\nNa segunda metade do s\u00e9culo IV, a produci\u00f3n anual de soldos est\u00edmase entre un e dous mill\u00f3ns de pezas, cantidade que de seguro se incrementar\u00eda os anos de grandes campa\u00f1as militares.\nO s\u00f3lido nos imperios de Oriente e de Occidente.\nEn 395, a derradeira separaci\u00f3n do Imperio en Occidente e Oriente non cambiou a unidade do sistema monetario, ata tal punto que os s\u00f3lidos emitidos en Constantinopla circulan con regularidade en Occidente.\nImperio de Oriente.\nNo imperio oriental, d\u00e9uselle a esta moeda a denominaci\u00f3n grega de \"nomisma\", a\u00ednda que no \u00e1mbito numism\u00e1tico \u00e9 frecuente a alternancia entre ambas as denominaci\u00f3ns (s\u00f3lido e nomisma) para estas moedas orientais, ata a s\u00faa desvalorizaci\u00f3n do s\u00e9culo X e a definitiva desaparici\u00f3n baixo o reinado de Aleixo I Comneno (1081-1118), cando foi substitu\u00edda por unha nova moeda de maior pureza, chamada \"hyperpyron\". Unha derivaci\u00f3n dese s\u00f3lido bizantino foi o denominado \"besante\", que circulou fundamentalmente polo mundo \u00e1rabe e en certas \u00e1reas do Mediterr\u00e1neo.\nImperio de Occidente.\nA situaci\u00f3n \u00e9 m\u00e1is complexa no imperio de Occidente tras as grandes invasi\u00f3ns: no reduto romano, os obradoiros monetarios imperiais de R\u00e1vena, Mil\u00e1n, Roma e, \u00e1s veces, Arles, continuaron a emitir soldos coas efixies dos emperadores, ata R\u00f3mulo Aug\u00fastulo en 476, mentres que os pobos xerm\u00e1nicos que se instalaron como federados nas provincias perif\u00e9ricas cu\u00f1aban imitaci\u00f3ns destas pezas, tam\u00e9n con bustos e lendas alusivos aos emperadores romanos, a\u00ednda que con marcas ficticias do lugar de fabricaci\u00f3n. Con estes precedentes, a partir da fin do reinado de Valentiniano III, preto de 450, o reino visigodo de Tolosa emitiu soldos de peso inferior, o ef\u00e9mero reino suevo da Pen\u00ednsula Ib\u00e9rica emitiu terzos de soldo, e outro tanto fixeron posteriormente os Burgundios.\nLogo da fin pol\u00edtica do Imperio de Occidente, marcada pola destituci\u00f3n de R\u00f3mulo Aug\u00fastulo en 476, o s\u00f3lido a\u00ednda seguiu circulando. Foi moi imitado polos pobos b\u00e1rbaros, especialmente polos merovinxios e polos longobardos a\u00ednda que as m\u00e1is das veces no seu valor dun terzo de s\u00f3lido (\"tremissis\").\nDescendentes do s\u00f3lido.\nO nome do s\u00f3lido (lat: \"solidus\") est\u00e1 na orixe de denominaci\u00f3ns monetarias posteriores como \"soldo\" (con variantes idiom\u00e1ticas como \"sol\", \"sou\", \"shilling\", etc.), e doutras palabras do noso idioma, como \"soldo\" (salario) ou \"soldado\"."}
{"id": "410156", "revid": "5863", "url": "https://gl.wikipedia.org/wiki?curid=410156", "title": "Premios Joh\u00e1n Carballeira de Xornalismo", "text": ""}
{"id": "410157", "revid": "17467", "url": "https://gl.wikipedia.org/wiki?curid=410157", "title": "Mar\u00eda Antonia Pereira de Andrade", "text": ""}
{"id": "410158", "revid": "17467", "url": "https://gl.wikipedia.org/wiki?curid=410158", "title": "Mar\u00eda Antonia Pereira y Andrade", "text": ""}
{"id": "410159", "revid": "17467", "url": "https://gl.wikipedia.org/wiki?curid=410159", "title": "Mar\u00eda Antonia Pereira Andrade", "text": ""}
{"id": "410160", "revid": "17467", "url": "https://gl.wikipedia.org/wiki?curid=410160", "title": "Mar\u00eda Antonia Pereira e Andrade", "text": ""}
{"id": "410161", "revid": "17467", "url": "https://gl.wikipedia.org/wiki?curid=410161", "title": "Monxa do Penedo", "text": ""}
{"id": "410162", "revid": "17467", "url": "https://gl.wikipedia.org/wiki?curid=410162", "title": "Monxi\u00f1a do Penedo", "text": ""}
{"id": "410163", "revid": "17467", "url": "https://gl.wikipedia.org/wiki?curid=410163", "title": "Mar\u00eda Antonia de Xes\u00fas", "text": ""}
{"id": "410164", "revid": "89787", "url": "https://gl.wikipedia.org/wiki?curid=410164", "title": "Cambodia Angkor Air", "text": "Cambodia Angkor Air (khmer: \u1780\u1798\u17d2\u1796\u17bb\u1787\u17b6 \u17a2\u1784\u17d2\u1782\u179a \u17a2\u17ca\u17c2\u179a) \u00e9 a aeroli\u00f1a nacional de Camboxa, coa s\u00faa sede corporativa e principal centro de conexi\u00f3ns en Phnom Penh. A compa\u00f1\u00eda comezou a operar o d\u00eda 28 de xullo de 2009. A aeroli\u00f1a fundouse como unha empresa conxunta entre o goberno de Camboxa (51%) e Vietnam Airlines (49%), a \u00faltima permit\u00edndolle voos en c\u00f3digo compartido. Toda a s\u00faa frota e a meirande parte do seu persoal son alugados a Vietnam Airlines.\nFrota.\nEn xu\u00f1o de 2017 a frota de Cambodia Angkor Air estaba formada polos seguintes avi\u00f3ns:"}
{"id": "410166", "revid": "1131", "url": "https://gl.wikipedia.org/wiki?curid=410166", "title": "Aeroporto de Dallas Love", "text": "O Aeroporto de Dallas Love \u00e9 un aeroporto estadounidense situado a 10 quil\u00f3metros ao noroeste do centro de Dallas, Texas. \u00c9 propiedade da cidade de Dallas e foi o seu principal aeroporto ata o ano 1974, cando se inaugurou o aeroporto de Dallas/Fort Worth. Southwest Airlines mant\u00e9n a s\u00faa sede corporativa e unha cidade focal en Dallas Love."}
{"id": "410167", "revid": "15490", "url": "https://gl.wikipedia.org/wiki?curid=410167", "title": "Somos a curta!", "text": "Somos a curta! \u00e9 un certame convocado pola Comisi\u00f3n de Normalizaci\u00f3n Ling\u00fc\u00edstica de Ciencias da Comunicaci\u00f3n da Universidade de Santiago de Compostela para promover o galego no audiovisual.\nAs primeiras seis edici\u00f3ns estiveron premiando o humor en galego, na s\u00e9tima edici\u00f3n d\u00e9ronlle un xiro \u00e1 orientaci\u00f3n ao certame e enfoc\u00e1rono cara ao cinema do real."}
{"id": "410168", "revid": "22570", "url": "https://gl.wikipedia.org/wiki?curid=410168", "title": "Enregu\u00e9ifate", "text": "Enregu\u00e9ifate \u00e9 un proxecto impulsado polos concellos de Ames, Carballo, Santiago de Compostela e Teo que apoia a difusi\u00f3n da improvisaci\u00f3n oral en verso para contribu\u00edr \u00e1 promoci\u00f3n do galego.\nA primeira edici\u00f3n foi no ano 2017. Premian a regueifa m\u00e1is brava, a m\u00e1is aguda, a m\u00e1is diversa, a m\u00e1is reivindicativa, a mellor falada e a mellor cantada."}
{"id": "410169", "revid": "22570", "url": "https://gl.wikipedia.org/wiki?curid=410169", "title": "Bul\u00e9", "text": "Nas cidades de Grecia Antiga a Bul\u00e9 (en grego \u0392\u03bf\u03c5\u03bb\u03ae, tam\u00e9n transcrito por Boul\u00e9) era unha asemblea restrinxida de cidad\u00e1ns encargados dos asuntos correntes da cidade. O seu nome, a mi\u00fado, foi traducido por \u00abConsello\u00bb, e m\u00e1is raramente, por \u00abSenado\u00bb.\nEn Atenas cham\u00e1base Bul\u00e9 o consello do Are\u00f3pago, ata que Sol\u00f3n creou o Consello dos Cincocentos. Cl\u00edstenes ampliou o n\u00famero de buleutas at\u00e9 500, n\u00famero que se conservar\u00e1 posteriormente. Estes el\u00edxense anualmente por sorteo entre os cidad\u00e1ns de m\u00e1is de trinta anos e reciben unha paga de cinco \u00f3bolos. Son o verdadeiro \u00f3rgano de goberno da democracia e gozan das funci\u00f3ns deliberativa, administrativa e xudicial.\nNa \"Il\u00edada\", relatando a Guerra de Troia suponse desenvolvida na \u00e9poca arcaica, a Bul\u00e9 \u00e9 a asemblea dos xefes gregos que debaten, \u00e1 chamada de Agamen\u00f3n, sobre cuesti\u00f3ns de estratexia e de goberno. Deste tipo de estrutura de nobres aconsellando a un rei m\u00e1is poderoso, a denominaci\u00f3n da Bul\u00e9 evoluciona para designar diferentes instituci\u00f3ns, con poderes vari\u00e1beis, segundo os r\u00e9ximes pol\u00edticos e as \u00e9pocas. As\u00ed como nos r\u00e9ximes olig\u00e1rquicos o cargo de buleuta era hereditario, na Atenas democr\u00e1tica e as s\u00faas \u00e9mulas, era outorgado por sorteo. A maior\u00eda das \"bul\u00e1i\" son desco\u00f1ecidas, s\u00f3 a Bul\u00e9 ateniense est\u00e1 descrita por abundantes fontes hist\u00f3ricas (e especialmente a \"Constituci\u00f3n dos atenienses\" atribu\u00edda a Arist\u00f3teles e aos seus disc\u00edpulos do Liceo, cuxa redacci\u00f3n ser\u00eda sobre o -330).\nA Bul\u00e9 de Atenas: unha instituci\u00f3n en evoluci\u00f3n.\nO consello orixinal de Atenas foi o Are\u00f3pago. Estaba composto por ex-arcontes e ti\u00f1a car\u00e1cter aristocr\u00e1tico.\nCreaci\u00f3n por Sol\u00f3n.\nA bul\u00e9 ateniense foi establecida por Sol\u00f3n en -594. Estaba composta de 400 homes - 100 de cada unha das clases censatarias atenienses que eran os pentacosiomedimnos, os cabaleiros (\"hippeis\"), os zeugitas, e os tetes - e moi pouco se co\u00f1ece sobre o funcionamento e o papel exacto da bul\u00e9 ateniense nesta \u00e9poca, a s\u00faa existencia, ademais, foi posta en d\u00fabida.\nReforma de Cl\u00edstenes.\nCoa reforma de Cl\u00edstenes fundada especialmente na Ekkles\u00eda, asemblea soberana que exerc\u00eda o esencial do poder lexislativo e onde pod\u00eda reunirse calquera cidad\u00e1n, a Bul\u00e9 evoluciona nunha asemblea de 500 membros renovados cada ano, chamada Consello dos Cincocentos. Por cada unha das dez novas tribos, 50 cidad\u00e1ns eran designados buleutas por sorteo entre listas de voluntarios redactadas por \"demos.\" Despois das reformas de Pericles esta \"maxistratura\" foi retribuida polo \"misth\u00f3s.\" Os cidad\u00e1ns atenienses pod\u00edan ser buleutas un m\u00e1ximo de d\u00faas veces na s\u00faa vida.\nO papel da Bul\u00e9 era recoller as proposici\u00f3ns de lei dos cidad\u00e1ns, os probuleuma (\u03c0\u03c1\u03bf\u03b2\u03bf\u03cd\u03bb\u03b5\u03c5\u03bc\u03b1), a fin de establecer a orde do d\u00eda das sesi\u00f3ns da Ekkles\u00eda que ela convocaba. Non hab\u00eda ningunha concorrencia entre estas d\u00faas instituci\u00f3ns. Unha presidencia rotatoria da Bul\u00e9, a pritan\u00eda dunha duraci\u00f3n dun mes ateniense, estaba asegurada polos buleutas dunha mesma tribo. O mandato do buleuta era anual, e o ano ateniense constaba de 10 meses, todo buleuta chega a ser pr\u00edtane unha vez. Entre os pr\u00edtanes, sorte\u00e1base diariamente un \u00abPresidente do Consello\u00bb, o ep\u00edstata. Era respons\u00e1bel do bo desenvolvemento das sesi\u00f3ns da Bul\u00e9 e da Ekkles\u00eda. No caso da promulgaci\u00f3n ou a discusi\u00f3n dun decreto contrario \u00e1s leis da cidade baixo a s\u00faa curta presidencia, pod\u00eda ser condenado a unha grave sanci\u00f3n polo procedemento da \"graph\u00e8 para nomon\" (\u1f21 \u03b3\u03c1\u03b1\u03c6\u03ae \u03c0\u03b1\u03c1\u03ac \u03bd\u03cc\u03bc\u03c9\u03bd).\nNa pr\u00e1ctica os probuleuma eran tomados en conta polos buleutas que transmit\u00edan enseguida un informe aos pr\u00edtanes en exercicio. O cal discut\u00edan entre eles e co conxunto dos buleutas sobre a oportunidade de levantar unha sesi\u00f3n da Ekkles\u00eda.\nAdemais, a Bul\u00e9 estaba encargada de verificar que as leis e decretos promulgados pola Ekkles\u00eda, que eran a mi\u00fado probuleuma emendados, non pod\u00edan ir en contra das leis fundamentais da cidade. No entanto, a Bul\u00e9 non exerc\u00eda nunca o menor poder de bloqueo, \u00e9 dicir sempre transmitiu aos maxistrados, para a execuci\u00f3n e colocaci\u00f3n na \u00e1gora os decretos votados pola Asemblea; a Ekkles\u00eda permaneceu sempre dona das s\u00faas decisi\u00f3ns en \u00faltima instancia.\nNovas atribuci\u00f3ns.\nAo cabo dos s\u00e9culos, a Bul\u00e9 recibiu novas atribuci\u00f3ns, e en particular as da acusaci\u00f3n, como a \"graph\u00e8 para nomon\" e a 'eisangelia'. As\u00ed, a Bul\u00e9 codetentaba unha pequena parte do poder xudicial.\nAdemais, a Bul\u00e9 exerc\u00eda outra gran funci\u00f3n: era respons\u00e1bel da rendici\u00f3n de contas dos maxistrados, \u00e9 dicir, do control do seu traballo ao final do seu mandato e do control preliminar dos novos buleutas entrantes, a \"dokimasia.\" Ocup\u00e1base tam\u00e9n da recepci\u00f3n dos h\u00f3spedes estranxeiros no Tholos.\nA Bul\u00e9 na \u00e9poca helen\u00edstica e romana.\nTras a conquista de toda Grecia por Filipo II de Macedonia, as cidades perderon a s\u00faa independencia, pero gardaron certa forma de autonom\u00eda. As\u00ed en Atenas, a Bul\u00e9 foi a \u00fanica instituci\u00f3n conservada. Xogou ent\u00f3n o papel dun consello municipal. Os buleutas non son xa elixidos por sorteo nin elixidos, sen\u00f3n que son escollidos entre os cidad\u00e1ns m\u00e1is ricos. Son respons\u00e1beis das finanzas da cidade e dos impostos do rei, logo do emperador durante a dominaci\u00f3n romana. Deben asumir as liturxias asegurando o confort e a diversi\u00f3n dos seus concidad\u00e1ns. A cambio, son honrados con inscrici\u00f3ns e estatuas.\nA xerus\u00eda: Bul\u00e9 espartana?\nEn Esparta, as funci\u00f3ns habitualmente desenvolvidas pola Bul\u00e9 foron desempe\u00f1adas pola xerus\u00eda (grego, \u03b3\u03b5\u03c1\u03bf\u03c5\u03c3\u03af\u03b1 guerus\u00eda) unha asemblea de 28 homes de m\u00e1is de 60 anos, elixidos para sempre por aclamaci\u00f3n na Apella (Asemblea espartana).\nA xerus\u00eda ti\u00f1a as funci\u00f3ns consultivas habituais dunha bul\u00e9, sobre todo a supervisi\u00f3n das leis. Xulgaba os asuntos criminais m\u00e1is importantes, o que correspond\u00eda m\u00e1is ben \u00e1s prerrogativas do Are\u00f3pago, se \u00e9 v\u00e1lida a comparaci\u00f3n co r\u00e9xime ateniense, e xogou quizais un papel diplom\u00e1tico.\nCon todo, a bul\u00e9 ti\u00f1a unha diferenza fundamental coa xerus\u00eda, e \u00e9 que nela se recib\u00edan as propostas pol\u00edticas de todos os cidad\u00e1ns atenienses, mentres que na xerus\u00eda tan s\u00f3 se aceptaban as propostas de \u00e9foros, reis ou xerontes."}
{"id": "410171", "revid": "5863", "url": "https://gl.wikipedia.org/wiki?curid=410171", "title": "Radio Vaticano", "text": ""}
{"id": "410174", "revid": "624", "url": "https://gl.wikipedia.org/wiki?curid=410174", "title": "Boul\u00e9", "text": ""}
{"id": "410175", "revid": "65337", "url": "https://gl.wikipedia.org/wiki?curid=410175", "title": "Solidus", "text": ""}
{"id": "410176", "revid": "89787", "url": "https://gl.wikipedia.org/wiki?curid=410176", "title": "Elas Son Artistas", "text": "Elas Son Artistas \u00e9 un festival metropolitano que xorde como un proxecto premiado no Concurso de Ideas pola Igualdade Lu\u00edsa Villata promovido pola Deputaci\u00f3n da Coru\u00f1a. A s\u00faa denominaci\u00f3n completa \u00e9 \"Elas Son Artistas. Festival Metropolitano de M\u00fasica e Artes pola Igualdade\".\nA s\u00faa primeira edici\u00f3n real\u00edzase en 2018 e participan nela Ele, Rebeca Lane, Berta Bittersweet, Nastasia Z\u00fcrcher, Billie Holiday's Songbook, A Panadar\u00eda, Blues do Pa\u00eds, Feminino Plural, Carla Green, Aldaolado, Las Antonias, Elahood Danza e Turma Caipira.\nNa segunda edici\u00f3n en 2019 participan Amparanoia, Anarchicks, Rosa Cedr\u00f3n, Mabel Flores, Estrogenuinas, Andrea Pazos, Ni\u00f1as de la Risa, Izquierdo Sisters, Carmen Conde, Quinteto Invento, Ejazz, Marina Gundin &amp; The Misters, The Lucilles, Marem Ladson e L\u00faa Mosquetera."}
{"id": "410177", "revid": "1131", "url": "https://gl.wikipedia.org/wiki?curid=410177", "title": "Aeroporto de Visakhapatnam", "text": "O aeroporto de Visakhapatnam \u00e9 un aeroporto internacional indio situado en Visakhapatnam. \u00c9 o aeroporto m\u00e1is grande e concrrido do estado de Andhra Pradesh. Opera como un enclave civil nunha base a\u00e9rea da Armada india chamada INS Dega. Est\u00e1 situado entre as localidades de NAD X Road e Gajuwaka. O aeroporto experimentou un significativo crecemento dende os primeiros anos 2000, coa construci\u00f3n dunha nova terminal e pista; e comezou a operar voos internacionais cara Dubai, Singapur, Kuala Lumpur e Colombo. "}
{"id": "410178", "revid": "89787", "url": "https://gl.wikipedia.org/wiki?curid=410178", "title": "Raza (clasificaci\u00f3n dos seres humanos)", "text": "Raza\u00a0ref\u00edrese \u00e1s clasificaci\u00f3ns dos\u00a0seres humanos en poboaci\u00f3ns\u00a0grandes e relativamente diferentes ou grupos, moitas veces baseados en factores arbitrarios, tales como o aspecto e as caracter\u00edsticas fenot\u00edpicas\u00a0herdadas ou a ascendencia xeogr\u00e1fica. A mesma persoa poder\u00eda ser considerada legalmente dunha raza nun pa\u00eds e doutra diferente nun pa\u00eds distinto.\nTerminolox\u00eda.\nO termo tam\u00e9n pode estar influenciado por trazos tales como a\u00a0cultura, a\u00a0etnia e a situaci\u00f3n socioecon\u00f3mica. Como un termo biol\u00f3xico, raza denotar\u00eda as poboaci\u00f3ns humanas, xeneticamente diverxentes\u00a0que poden estar marcadas por trazos fenot\u00edpicos\u00a0com\u00fans. Neste senso, a racializaci\u00f3n \u00e9 \u00e1s veces usada por antrop\u00f3logos e forenses na an\u00e1lise do esqueleto, na\u00a0investigaci\u00f3n biom\u00e9dica e na\u00a0medicina baseada na raza. \nO estudo dos trazos com\u00fans entre os pobos tam\u00e9n se fai a trav\u00e9s das li\u00f1as \u00e9tnicas, coa participaci\u00f3n da historia dos grupos endog\u00e1micos. Os grupos raciais poden corresponder cos patr\u00f3ns de\u00a0estratificaci\u00f3n social, axudando os cient\u00edficos sociais\u00a0a entender as diferenzas subxacentes entre os grupos raciais definidos de persoas. Ademais, a polic\u00eda usou a raza para crear perf\u00eds de sospeitosos buscados de xeito expeditivo.\nRaza \u00fanica.\nAntrop\u00f3logos e bi\u00f3logos argumentan que a especie humana est\u00e1 composta por unha \u00fanica raza dividida en diferentes etnias que, \u00e1 s\u00faa vez, est\u00e1n divididos en pobos (v\u00e9xase por exemplo grupos \u00e9tnicos de Europa). Estas teor\u00edas antropol\u00f3xicas apareceron na d\u00e9cada de 1960, en parte como reacci\u00f3n contra teor\u00edas cient\u00edficas relacionadas co predeterminismo biol\u00f3xico, o segregacionismo e a discriminaci\u00f3n racial hexem\u00f3nica naquel momento en pa\u00edses occidentais. Os resultados das investigaci\u00f3ns dos antrop\u00f3logos Franz Boas e Claude L\u00e9vi-Strauss tam\u00e9n tiveron influencia, destacando as tendencias etnoc\u00e9ntricas de cada cultura. Na s\u00faa declaraci\u00f3n \"A cuesti\u00f3n racial\", de 1950, a UNESCO recomendou substitu\u00edr a noci\u00f3n de raza humana, considerada pouco cient\u00edfica e confusa, pola de etnia, baseada m\u00e1is nas diferenzas culturais (lingua, relixi\u00f3n, costumes e outros).\nNa antropolox\u00eda moderna, hai un amplo consenso cient\u00edfico de que non hai razas humanas no sentido biol\u00f3xico."}
{"id": "410179", "revid": "1131", "url": "https://gl.wikipedia.org/wiki?curid=410179", "title": "Aeroporto de Calicut", "text": "O aeroporto internacional de Calicut , tam\u00e9n co\u00f1ecido como aeroporto de Karipur, \u00e9 un aeroporto indio que serve \u00e1s cidades de Kozhikode e Malappuram, en Kerala. Est\u00e1 situado en Karipur, a uns 25 quil\u00f3metros de Kozhikode e 20 de Malappuram. O aeroporto serve como base operativa para Air India Express. En termos de pasaxeiros \u00e9 o 12\u00ba aeroporto m\u00e1is concorrido da India e o terceiro de Kerala tras os de Kochi e Thiruvananthapuram."}
{"id": "410180", "revid": "82922", "url": "https://gl.wikipedia.org/wiki?curid=410180", "title": "Antropolox\u00eda cultural", "text": "A\u00a0antropolox\u00eda cultural \u00e9 unha p\u00f3la da\u00a0antropolox\u00eda que estuda o\u00a0ser humano como un ente cultural, entendendo como\u00a0cultura\u00a0todo o que a persoa fai sobre a natureza: ferramentas, comercios, pr\u00e1cticas, roupa, casas, relixi\u00f3ns, m\u00fasica, relaci\u00f3ns sociais, etc. Principalmente trata de explicar as causas dos estilos de vida dos seres humanos, os seus cambios e estancamentos nas culturas de t\u00f3dolos tempos. Pode axudarse das outras p\u00f3las da antropolox\u00eda para aumentar a calidade das conclusi\u00f3ns da s\u00faa investigaci\u00f3n. Alg\u00fans autores consideran que a antropolox\u00eda cultural \u00e9 sin\u00f2nima da\u00a0social mentres que outros as diferencian. \u00c1mbolos dous poden agruparse baixo o termo \"antropolox\u00eda socio-cultural\".\nEn principio, a antropolox\u00eda non fixo distinci\u00f3ns entre a f\u00edsica e a cultura, todo est\u00e1 baseado nas leis da evoluci\u00f3n de Charles Darwin e estudou as culturas subdesenvolvidas. Coidaban que o desenvolvemento dunha cultura con respecto a outras se explicaba polo tama\u00f1o do cranio dos seus habitantes.\nHistoria da antropolox\u00eda cultural.\nOs antrop\u00f3logos europeos consideran a\u00a0Her\u00f3doto\u00a0o primeiro antrop\u00f3logo, especialmente antrop\u00f3logo cultural, porque non s\u00f3 rexistrou o que v\u00eda e o que contaban sobre outras culturas sen\u00f3n que tam\u00e9n se preguntou o porqu\u00e9 das diferenzas entre os pobos.\nM\u00e1is tarde, os viaxeiros e os colonos dos s\u00e9culos XVI e XVII tam\u00e9n se preguntaron o mesmo que Her\u00f3doto.\nO ensa\u00edsta franc\u00e9s Montaigne (que viviu no s\u00e9culo XVI) foi un destes viaxeiros e escribiu un ensaio sobre os can\u00edbales. Durante o s\u00e9culo XVI houbo discusi\u00f3ns teol\u00f3xica sobre se os humanos de pel escura tam\u00e9n eran descendentes de Ad\u00e1n. Os misioneiros espa\u00f1ois cr\u00edan que os habitantes do Caribe non ti\u00f1a alma.\nDurante o s\u00e9culo XVII, Hobbes cr\u00eda que os nativos americanos viv\u00edan en estado natural de loita constante."}
{"id": "410181", "revid": "89787", "url": "https://gl.wikipedia.org/wiki?curid=410181", "title": "Antropolox\u00eda social", "text": "A antropolox\u00eda social \u00e9 o constitu\u00ednte dominante da antropolox\u00eda no Reino Unido e a s\u00faa Mancomunidade de Naci\u00f3ns e a maior\u00eda de Europa (Francia en particular), onde se distingue da antropolox\u00eda cultural. Nos Estados Unidos, a antropolox\u00eda social est\u00e1 subsumida \u00e1 antropolox\u00eda cultural (ou dentro da antropolox\u00eda sociocultural, denominaci\u00f3n relativamente nova).\nEn contraste coa antropolox\u00eda cultural, a cultura e a s\u00faa continuidade (inclu\u00edndo narrativas, rituais e o comportamento simb\u00f3lico asociado con estas) foron tradicionalmente consideradas como a \"variable\" dependente pola antropolox\u00eda social, incrustadas no seu contexto hist\u00f3rico e social, inclu\u00edndo a s\u00faa diversidade de posici\u00f3ns e perspectivas, ambig\u00fcidades, conflitos e contradici\u00f3ns da vida social; m\u00e1is que a variable independente (explicativa).\nNo pasado, os temas de interese dos antrop\u00f3logos sociais inclu\u00edan as convenci\u00f3ns, a organizaci\u00f3n econ\u00f3mica e pol\u00edtica, o dereito e a resoluci\u00f3n de conflitos, os patr\u00f3ns de consumo e intercambio, o parentesco e as estruturas familiares, as relaci\u00f3ns de x\u00e9nero, a maternidade e a socializaci\u00f3n e a relixi\u00f3n. No presente, os antrop\u00f3logos sociais tam\u00e9n se interesan por temas como a globalizaci\u00f3n, a violencia \u00e9tnica, os estudos de x\u00e9nero, o trans nacionalismo e as experiencias locais que del se desprenden e as culturas emerxentes do ciberespazo; e tam\u00e9n poden mediar conflitos de intereses entre defensores do medio ambiente e responsables do desenvolvemento econ\u00f3mico. Alg\u00fans antrop\u00f3logos brit\u00e1nicos e americanos, entre os que se atopan Gillian Tett e Karen Ho, que estudaron a Bolsa de Valores de Wall Street, proporcionaron unha explicaci\u00f3n alternativa sobre a crise financeira de 2007\u20132010 fronte \u00e1s explicaci\u00f3ns t\u00e9cnicas vinculadas \u00e1s teor\u00edas pol\u00edticas e econ\u00f3micas.\nAs diferenzas entre as perspectivas da antropolox\u00eda sociocultural brit\u00e1nica, francesa e americana diminu\u00edron para dar paso cada vez m\u00e1is a di\u00e1logos e pr\u00e9stamos de teor\u00edas e m\u00e9todos. Os antrop\u00f3logos sociais e culturais, ademais dalg\u00fans socioculturais, at\u00f3panse na maior\u00eda de institutos de antropolox\u00eda. Por iso, os nomes formais das instituci\u00f3ns xa non necesitan reflectir o contido de disciplinas que estudan \u00f3 completo. Alg\u00fans, como o Institute of Social and Cultural Anthropology (Instituto de Antropolox\u00eda Social e Cultural en ingl\u00e9s) de Oxford cambiou o seu nome para reflectir o cambio de composici\u00f3n. Outros como o Departamento de Antropolox\u00eda Social da Universidade de Kent converteuse simplemente en Antropolox\u00eda."}
{"id": "410182", "revid": "65337", "url": "https://gl.wikipedia.org/wiki?curid=410182", "title": "S\u00f3lido (hom\u00f3nimos)", "text": "O termo s\u00f3lido p\u00f3dese referir a:"}
{"id": "410183", "revid": "56817", "url": "https://gl.wikipedia.org/wiki?curid=410183", "title": "Pobo", "text": "Un pobo \u00e9 unha pluralidade de persoas consideradas en conxunto, como un grupo \u00e9tnico ou como unha naci\u00f3n. Colectivamente, por exemplo, os xudeus moitas veces ch\u00e1manse \"o pobo xudeu\", os\u00a0xitanos\u00a0europeos constit\u00faen a maior parte do \"pobo roman\u00ed\", e os \u00e1rabes de Palestina ga\u00f1aron o apelativo de \"pobo palestino\". Pero, por outra banda, tam\u00e9n se fala de \"pobo estadounidense\" ou \"pobo franc\u00e9s\" como os respectivos corpos de cidad\u00e1ns, que son a orixe e raz\u00f3n de ser da rep\u00fablica, sen ningunha connotaci\u00f3n de tipo \u00e9tnico.\nNa pol\u00edtica.\nEn xeral, as rep\u00fablicas gob\u00e9rnanse, ou proclaman que se gobernan, \"en nome do pobo\". Tanto a Rep\u00fablica Romana como o Imperio Romano tiveron por lema a expresi\u00f3n latina \"SPQR\" (\"Senatus Populusque Romanus\", \"o Senado e o Pobo de Roma\"). Este lema quedou fixado, por exemplo, nos estandartes das lexi\u00f3ns, e cando os emperadores chegaron a conseguir o status de poder absoluto, seguiron exercendo a s\u00faa autoridade no nome do Senado e do Pobo romanos.\nNos estados democr\u00e1ticos modernos, o pobo \u00e9 o conxunto dos cidad\u00e1ns, obxecto e destino, e teoricamente tam\u00e9n suxeito, das pol\u00edticas do estado. O pobo foi o protagonista da Revoluci\u00f3n Francesa ou, cando menos, dos seus episodios de m\u00e1is sona. A Constituci\u00f3n dos Estados Unidos comeza dicindo \"N\u00f3s, o pobo...\".\nUnha rep\u00fablica popular \u00e9 a denominaci\u00f3n m\u00e1is t\u00edpica dos estados de partido \u00fanico de ideolox\u00eda marxista, onde os l\u00edderes do partido din que gobernan en nome do pobo.\nO populismo \u00e9 outro termo \"paraugas\" que cont\u00e9n diversas tendencies pol\u00edticas para explicar que representan o pobo, a mi\u00fado no senso de que serven \u00f3 pobo chan en oposici\u00f3n \u00e1 elite, e malia que os partidos pol\u00edticos se chaman \"partido popular\" adoitan ser de tendencia conservadora e reaccionaria."}
{"id": "410184", "revid": "89787", "url": "https://gl.wikipedia.org/wiki?curid=410184", "title": "Pobo san", "text": "O pobo san son un pobo do grupo khoisa que habitan en \u00c1frica austral, especialmente en territorios de Botswana, Namibia, Angola, Zambia, Cimbabue, Lesotho e Sur\u00e1frica. Caracter\u00edzanse por unha significativa variedade ling\u00fc\u00edstica entre os diferentes san e as \u00e1reas onde habitan est\u00e9ndense entre o r\u00edo Okavango en Botswana e o Parque Nacional Etosha no noroeste de Namibia e os suroeste de Angola, e dende o Kalahari cara \u00f3 r\u00edo Molopo, onde viven os derradeiros san de Sur\u00e1frica, outrora o pobo ind\u00edxena de toda a rexi\u00f3n.\nOs devanceiros dos san consid\u00e9ranse os primeiros habitantes de Botswana e Sur\u00e1frica."}
{"id": "410185", "revid": "23204", "url": "https://gl.wikipedia.org/wiki?curid=410185", "title": "San", "text": ""}
{"id": "410186", "revid": "54334", "url": "https://gl.wikipedia.org/wiki?curid=410186", "title": "Igrexa de Gammelgarn", "text": "A igrexa de Gammelgarn (sueco: \"Gammelgarns kyrka\") \u00e9 unha igrexa medieval luterana en Gammelgarn, na illa sueca de Gotland, pertencente \u00e1 diocese de Visby.\nHistoria.\nProbablemente houbo unha pequena igrexa de madeira no lugar, constru\u00edda a finais do s\u00e9culo XI ou principios do XII, antes da construci\u00f3n do edificio de pedra, a\u00ednda que non se conservan restos. A igrexa presente est\u00e1 constru\u00edda ao lado dunha torre defensiva, levantada no s\u00e9culo XII e posiblemente dese\u00f1ada para protecer \u00e1 congregaci\u00f3n de incursores que chegaban por mar. \nA construci\u00f3n da igrexa de pedra iniciouse no primeiro cuarto do s\u00e9culo XIII. Esta primeira igrexa de pedra estaba formada por unha pequena nave e un coro m\u00e1is estreito, probablemente sen \u00e1bsida.\nO presente edificio foi constru\u00eddo principalmente no s\u00e9culo XIV. No segundo cuarto do s\u00e9culo constru\u00eduse o coro, no leste do anterior, a sancrist\u00eda e posiblemente a parte leste da nova nave no lugar do primeiro coro. Posteriormente tirouse abaixo a parte m\u00e1is oriental da primeira nave, as\u00ed como a s\u00faa columna central, ampliando a nova nave, e erix\u00eduse unha b\u00f3veda de crucer\u00eda na parte que quedaba da vella igrexa, convert\u00e9ndose na torre do novo edificio. O tellado actual da torre data do ano 1755.\nNo s\u00e9culo XV a igrexa resultou gravamente danada por un incendio e a columna central tivo que ser reforzada.\nArquitectura.\nA igrexa \u00e9 un edificio do alto g\u00f3tico, caracterizado por unha nave espazosa dividisa en catro b\u00f3vedas por unha \u00fanica columna. O coro carece de \u00e1bsida e no seu lugar o muro oriental est\u00e1 adornado con tres fiestras g\u00f3ticas.\nA parte que m\u00e1is destaca da grexa \u00e9 o seu portal sur, ricamente esculpido. Data do s\u00e9culo XIV e foi executado polo taller do artista local co\u00f1ecido como Master Egypticus. Nel se mostran escenas do Antigo Testamento.\nO interior da igrexa est\u00e1 adornada con frescos, dos cales s\u00f3 se conservan alg\u00fans fragmentos. O retablo \u00e9 unha peza pouco com\u00fan que data do s\u00e9culo XIV, e a igrexa tam\u00e9n conserva unha p\u00eda bautismal medieval. Hai unha tumba no chan do coro que est\u00e1 inscrita con runas. O resto do mobiliario data do s\u00e9culo XVII (o p\u00falpito) e do XVIII (os bancos e os postos do coro)."}
{"id": "410187", "revid": "5863", "url": "https://gl.wikipedia.org/wiki?curid=410187", "title": "Sofia P\u00e9rez de Egu\u00eda Casanova", "text": ""}
{"id": "410188", "revid": "1131", "url": "https://gl.wikipedia.org/wiki?curid=410188", "title": "Sexto Xulio Severo", "text": "Sexto Xulio Severo (en lat\u00edn Gneus Minicius Faustinus Sextus Julius Severus), foi un reputado militar e pol\u00edtico romano do s\u00e9culo II, que desenvolveu a s\u00faa carreira pol\u00edtica baixo os imperios de Traxano e Hadriano.\nHistoria.\nSexto Xulio Severo foi nomeado c\u00f3nsul sufecto entre outubro e decembro de 127, tras o cal conced\u00e9uselle o cargo de gobernador de Moesia Inferior. Cara o ano 131, durante o principado de Hadriano, foi designado gobernador de Britania.\nNo ano 132 estalou en Xudea a Rebeli\u00f3n de Bar Kokhba. A violenta sublevaci\u00f3n tomou a Roma por sorpresa. Sim\u00f3n bar Kokhba sumou \u00e1s s\u00faas filas a xudeus ori\u00fandos de todo o imperio, obtivo r\u00e1pidas vitorias, proclamouse Nasi ('pr\u00edncipe') e mandou a acu\u00f1ar moedas conmemorativas coa lenda: \u00abAno da redenci\u00f3n de Israel\u00bb.\nHadriano, que se atopaba en Siria, ante a situaci\u00f3n e temendo que os disturbios se estendesen a outros sitios do imperio, decidiu enviar aos seus mellores xerais para reprimila e Severo foi o elixido.\nLeste reuniu un forte ex\u00e9rcito, superior mesmo ao comandado por Perico sesenta anos antes. Dado o elevado n\u00famero dos seus opo\u00f1entes e a desesperaci\u00f3n que os mov\u00eda, a estratexia de Severo apuntou a evitar unha batalla campal, preferindo illar e eliminar pequenos grupos e as poboaci\u00f3ns en que pod\u00edan achar soporte.\nNo ver\u00e1n do ano 135 os sobreviventes retir\u00e1ronse \u00e1 fortaleza de Betar (ou \"Bether\"), que foi asediada e tomada o 9 de agosto do 135. As perdas romanas foron moi grandes, inclu\u00edda a Lexi\u00f3n XXII Deiotariana. Por\u00e9n a destruci\u00f3n en Xudea foi inconmensurable. Segundo Di\u00f3n Casio morreron 580\u00a0000 xudeus, inclu\u00edndo as v\u00edtimas civ\u00eds, e 50 cidades e 985 aldeas foron arrasadas. Os sobreviventes dispers\u00e1ronse por todo o mundo e Xerusal\u00e9n foi arrasada. No seu lugar levantouse unha poboaci\u00f3n greco-romana, Aelia Capitolina.\nControlada a rebeli\u00f3n, Severo foi enviado a Bitinia, a cal, en termos de Di\u00f3n Casio:"}
{"id": "410189", "revid": "7802", "url": "https://gl.wikipedia.org/wiki?curid=410189", "title": "Sextus Julius Severus", "text": ""}
{"id": "410191", "revid": "89787", "url": "https://gl.wikipedia.org/wiki?curid=410191", "title": "Pobos austronesios", "text": "Os pobos austronesios son un grupo de poboaci\u00f3n presente en Ocean\u00eda e o sueste Asi\u00e1tico que falan, ou cuxos antepasados falaban, algunha das linguas austronesias. Son orixinarios da illa de Taiw\u00e1n e incl\u00faen \u00f3s malaio-polinesios que se expandiron por toda Ocean\u00eda, ag\u00e1s Australia, ademais de Madagascar.\nEntre os pobos austronesios incl\u00faense: os ind\u00edxenas de Taiw\u00e1n; a maior parte dos grupos \u00e9tnicos de Timor Leste,\u00a0Indonesia, Malaisia, Brunei, Filipinas, as\u00ed como os pobos aborixes de Madagascar, Nova Zelandia, Micronesia, Melanesia e Polinesia. Os territorios poboados polos \"austronesios\" reciben o nome de Austronesia.\nOrixe e difusi\u00f3n.\nTanto a evidencia ling\u00fc\u00edstica como a evidencia arqueol\u00f3xica permite asegurar que os pobos austronesios tiveron a s\u00faa orixe na illa de Taiw\u00e1n tras unha migraci\u00f3n de pobos de lingua pre-austronesia dende Asia continental en 10\u00a0000-6000\u00a0a.\u00a0C.\nA investigaci\u00f3n interdisciplinar, con achegas da arqueolox\u00eda, a etnobot\u00e1nica e a ling\u00fc\u00edstica, permitiu reconstru\u00edr as traxectorias de difusi\u00f3n xeogr\u00e1fica das linguas austronesias e de certas t\u00e9cnicas agr\u00edcolas. Segundo esta investigaci\u00f3n, hai uns 5000 anos (3000\u00a0a.\u00a0C.), os habitantes do litoral da China meridional, cultivadores de pa\u00ednzo e de arroz, comezaron a cruzar o estreito para instalarse en Taiw\u00e1n. Cara o 2000\u00a0a.\u00a0C., ditas linguas e t\u00e9cnicas difund\u00edronse desde Taiw\u00e1n at\u00e9 Filipinas, e logo dende estas cara as\u00a0C\u00e9lebes e Timor, para, desde al\u00ed, estenderse por outras illas do arquip\u00e9lago de Indonesia.\u00a0No\u00a01000\u00a0a.\u00a0C., outro movemento de pobos levou a poboaci\u00f3ns dende Filipinas a Nova Guinea e m\u00e1is al\u00f3, cara \u00e1s illas do Pac\u00edfico."}
{"id": "410192", "revid": "1131", "url": "https://gl.wikipedia.org/wiki?curid=410192", "title": "Monte do Templo", "text": "O Monte do Templo ou Chaira das Mesquitas \u00e9 un lugar relixioso considerado sagrado de aproximadamente 15 hect\u00e1reas situado na cidade vella de Xerusal\u00e9n. Os israel\u00eds co\u00f1\u00e9ceno como (\"Har Ha-Bayit\", lit. \u00abMonte da Casa\u00bb ou \u00abMonte do Templo\u00bb, en alusi\u00f3n ao antigo templo) polos xudeus e cristi\u00e1ns, mentres que os palestinos denom\u00ednano (\"Haram esh-Sharif\", lit. \u00abO \"Nobre Santuario\u00bb\") ou (\"al-\u1e24aram al-Quds\u012b al-\u0160ar\u012bf\", lit. \u00abO Nobre Santuario de Xerusal\u00e9n\u00bb). Actualmente, a chaira \u00e9 un dos lugares sacros m\u00e1is disputados do mundo. Os musulm\u00e1ns o consideran como o terceiro lugar m\u00e1is santo no islam (tras a Meca e Medina), e tam\u00e9n \u00e9 o lugar m\u00e1is sacro do xuda\u00edsmo, xa que no monte Mori\u00e1 sit\u00faase a historia b\u00edblica do sacrificio de Isaac.\nEn virtude do \"statu quo\" vixente os xudeus non poden acceder \u00e1 Chaira para rezar, a\u00ednda que si poden facelo en calidade de visitantes. O recinto est\u00e1 baixo a custodia de Xordania pero controlado por Israel que ocupou Xerusal\u00e9n Leste durante a Guerra dos Seis D\u00edas de 1967.\nTradici\u00f3n xudaica.\nO lugar de \"a pedra do sacrificio de Isaac\" (a Sacra Pedra de Abraham) foi elixido polo rei David para constru\u00edr un santuario que albergase o obxecto m\u00e1is sacro do xuda\u00edsmo, a Arca da Alianza. As obras foron acabadas m\u00e1is tarde por Salom\u00f3n no que se co\u00f1ece como Primeiro Templo ou Templo de Salom\u00f3n e cuxa descrici\u00f3n s\u00f3 co\u00f1ecemos a trav\u00e9s da Biblia, xa que foi profanado e destru\u00eddo por Nabucodonosor II no 586\u00a0a.\u00a0C., dando inicio ao exilio xudeu a Babilonia. Uns anos despois reconstru\u00eduse o Segundo Templo, que volveu ser destru\u00eddo no 70\u00a0d.\u00a0C. polos romanos, coa excepci\u00f3n do muro occidental, co\u00f1ecido como Muro das Lamentaci\u00f3ns, que a\u00ednda se conserva e que constit\u00fae o lugar de pregaria m\u00e1is importante para os xudeus. Segundo a tradici\u00f3n xud\u00eda, \u00e9 o sitio onde deber\u00e1 constru\u00edrse o terceiro e \u00faltimo templo nos tempos do Mes\u00edas.\nSegundo certas ramas da ortodoxia xud\u00eda, os xudeus non deben penetrar no Monte do Templo porque poder\u00edan, sen querer, violar o Kodesh HaKodashim (sancta sanctorum) do desaparecido templo, \u00e9 dicir, a zona do mesmo cuxa entrada s\u00f3 estaba permitida, e a\u00ednda o est\u00e1, ao sumo sacerdote, e tam\u00e9n polas regras de pureza necesarias para ingresar, as cales non poden ser cumpridas hoxe en d\u00eda. \u00c9 accesible a todo p\u00fablico s\u00f3 si obedecen regulaci\u00f3ns como entrar a ela sen pantal\u00f3ns curtos nin zapatos de coiro, e permanecer no sitio con respecto. Nas entradas e sa\u00eddas da mesma hai gardas da Polic\u00eda de Fronteiras de Israel.\nTradici\u00f3n isl\u00e1mica.\nNo monte at\u00f3panse dous dos templos m\u00e1is importantes do islam: a Mesquita de al-Aqsa, a c\u00fapula \"prateada\", e a C\u00fapula da Rocha a c\u00fapula de ouro, constru\u00eddas ambas as no s\u00e9culo VII, a C\u00fapula da Cadea do s\u00e9culo VII, a C\u00fapula da Ascensi\u00f3n do s\u00e9culo X, a c\u00fapula de Iusuf do s\u00e9culo XII ou a C\u00fapula dos Profetas do s\u00e9culo XVI. A segunda debe o seu nome a que alberga no seu interior a que \u2014segundo a tradici\u00f3n isl\u00e1mica\u2014 \u00e9 a pedra sobre a que Abraham disp\u00faxose a sacrificar ao seu fillo (Ismael, e non Isaac, segundo o Cor\u00e1n); desde esa mesma pedra foi elevado Mahoma ao ceo, di o Cor\u00e1n. A c\u00fapula \u00e9 un dos lugares m\u00e1is representativos da cidade.\nInicio da Segunda Intifada.\nO 28 de setembro de 2000, tras unha visita de Ariel Shar\u00f3n \u00e1 Chaira, estalou a chamada Intifada de al-Aqsa, fen\u00f3meno que se atribu\u00edu nun principio ao suposto car\u00e1cter provocador de devandita visita. Con todo, unha comisi\u00f3n internacional, a Comisi\u00f3n Mitchell, encargada de estudar as orixes da Intifada, e de examinar os disturbios e a represi\u00f3n durante a visita de Shar\u00f3n, chegou \u00e1 conclusi\u00f3n de que a visita non foi a raz\u00f3n do inicio da Intifada de al-Aqsa, sen\u00f3n que se remonta \u00e1 ruptura das negociaci\u00f3ns de Camp David o 25 de xullo de 2000.\nPugna sobre o dereito a rezo.\nA pugna sobre o dereito dos xudeus a rezar e visitar o Monte do Templo \u00e9 hist\u00f3rica.\nO 29 de outubro de 2014, houbo un atentado contra a vida do activista israel\u00ed Yehuda Glick que loita polo dereito de xudeus de rezar no Monte do Templo, Yehuda Glick sobreviviu o ataque tras un longo tratamento en terapia intensiva.\nEn outubro de 2016, o Consello Executivo da UNESCO, con apenas 6 votos en contra dos seus 58 membros, adoptou unha resoluci\u00f3n na que se nega todo v\u00ednculo entre Xerusal\u00e9n e o xuda\u00edsmo, limit\u00e1ndose a consideralo un lugar \u00fanico do islam. A resoluci\u00f3n subli\u00f1a que a Chaira \u00e9 sacra s\u00f3 para os musulm\u00e1ns, non incl\u00fae a s\u00faa denominaci\u00f3n en hebreo nin o seu equivalente en ingl\u00e9s (Amorne Mount) e os nomes que aparecen son Haram al-Sharif e Al-Aqsa, denominaci\u00f3n da principal mesquita da Chaira, o terceiro lugar m\u00e1is sacro para os musulm\u00e1ns.\nAdemais, a resoluci\u00f3n desaproba de forma tallante a actitude de Israel con respecto ao acceso ao lugar e as construci\u00f3ns e escavaci\u00f3ns levadas a cabo no mesmo.\nCrise en xullo de 2017.\nEn xullo de 2017 prod\u00facese unha nova crise na chaira das mesquitas iniciada co asasinato de dous polic\u00edas israel\u00eds na cidade vella de Xerusal\u00e9n por parte de tres terroristas musulm\u00e1ns que foron posteriormente abatidos. As autoridades israel\u00eds decidiron o peche do recinto. Reabriuse dous d\u00edas despois tras instalar arcos detectores de metais. A autoridade israel\u00ed considerou que quen atentou contra os dous polic\u00edas esconderon as s\u00faas armas na zona da chaira das mesquitas. A comunidade musulm\u00e1 rexeitou as novas medidas de seguridade e o interpretaron como un intento por parte de Israel de modificar o \"status quo\" da zona. Nos enfrontamentos durante estes d\u00edas morreron 4 palestinos (3+1) e 3 israel\u00eds asasinados por un mozo palestino supostamente para vingar o peche da mesquita Al Aqsa."}
{"id": "410194", "revid": "7802", "url": "https://gl.wikipedia.org/wiki?curid=410194", "title": "Chaira das Mesquitas", "text": ""}
{"id": "410197", "revid": "23204", "url": "https://gl.wikipedia.org/wiki?curid=410197", "title": "Pobo malaiali", "text": "Os malaiali (en malayalam: \u0d2e\u0d32\u0d2f\u0d3e\u0d33\u0d3f e \u0d15\u0d47\u0d30\u0d33\u0d40\u0d2f\u0d7b) son un grupo \u00e9tnico da India orixinario do actual estado de Kerala, que se atopa no sur do pa\u00eds. Falan a lingua malayalam, que est\u00e1 clasificada como parte da familia ling\u00fc\u00edstica drav\u00eddica.\nSegundo o censo da India de 2011, hai arredor de 33 mill\u00f3ns de malaialis en Kerala, o cal sup\u00f3n o 96,7% da poboaci\u00f3n total do estado. Tam\u00e9n existen minor\u00edas malaiali no estado veci\u00f1o de Tamil Nadu, e en \u00e1reas metropolitanas da India. Por mor da emigraci\u00f3n, \u00f3 longo do s\u00e9culo XX xurdiron comunidades malaiali nos pa\u00edses do golfo P\u00e9rsico, inclu\u00edndo os Emiratos \u00c1rabes Unidos, Arabia Saudita, Om\u00e1n, Qatar e Kuwait, e en menor grao, noutros pa\u00edses como os Estados Unidos de Am\u00e9rica, o Reino Unido, Australia e o Canad\u00e1. No ano 2013, estimouse que 1,6 mill\u00f3ns de malaialis viv\u00edan f\u00f3ra da India en todo o mundo."}
{"id": "410198", "revid": "89787", "url": "https://gl.wikipedia.org/wiki?curid=410198", "title": "Inspiraciencia", "text": "Inspiraciencia \u00e9 un concurso de relatos de inspiraci\u00f3n cient\u00edfica. En 2018 chegou \u00e1 s\u00faa oitava edici\u00f3n.\nO seu obxectivo \u00e9 fomentar un achegamento ao pensamento cient\u00edfico a trav\u00e9s da creaci\u00f3n literaria e explorar realidades antes non imaxinadas. As linguas dos orixinais son o catal\u00e1n, o castel\u00e1n, o \u00e9uscaro e o galego.\nHai d\u00faas categor\u00edas, unha para maiores de 18 anos, adultas/os, e outra para persoas de menos de 18, mozas e mozos e ten d\u00faas modalidades: relatos curtos e microrrelatos.\nA edici\u00f3n de 2012 est\u00e1 diversificada en catal\u00e1n, castel\u00e1n e galego."}
{"id": "410199", "revid": "23204", "url": "https://gl.wikipedia.org/wiki?curid=410199", "title": "Unknown Mortal Orchestra", "text": "Unknown Mortal Orchestra \u00e9 unha banda de rock psicod\u00e9lico de Nova Zelandia formada principalmente polo cantante guitarrista e compositor Ruban Nielson, e o baixista Jake Portrait. Nielson, anteriormente en The Mint Chicks, creou o grupo no ano 2010. O seu primeiro \u00e1lbum, \"Unknown Mortal Orchestra\", foi publicado no ano 2011 a trav\u00e9s do selo Fat Possum Records. Os seus tres seguintes traballos foron editados por Jagjaguwar, sendo o m\u00e1is recente \"Sex &amp; Food\" (2018)."}
{"id": "410200", "revid": "23204", "url": "https://gl.wikipedia.org/wiki?curid=410200", "title": "Crioulos", "text": ""}
{"id": "410201", "revid": "89787", "url": "https://gl.wikipedia.org/wiki?curid=410201", "title": "Pobo hazara", "text": "Os hazaras (en , en hazara: \u0622\u0632\u0631\u0647) son un grupo \u00e9tnico nativo da rexi\u00f3n de Hazarajat, no centro de Afganist\u00e1n, que falan o haraza, unha variante da lingua dari, que \u00e1 s\u00faa vez \u00e9 unha variedade do persa e unha das d\u00faas linguas oficiais de Afganist\u00e1n.\nSon maioritariamente xi\u00edtas e son o terceiro meirande grupo \u00e9tnico de Afganist\u00e1n. Tam\u00e9n forman unha significativa minor\u00eda no veci\u00f1o Paquist\u00e1n, cunha poboaci\u00f3n de m\u00e1is de 650\u00a0000\u2013900\u00a0000, que vive principalmente na rexi\u00f3n de Quetta."}
{"id": "410202", "revid": "23204", "url": "https://gl.wikipedia.org/wiki?curid=410202", "title": "Hazaras", "text": ""}
{"id": "410203", "revid": "23204", "url": "https://gl.wikipedia.org/wiki?curid=410203", "title": "Hazara", "text": ""}
{"id": "410204", "revid": "1888", "url": "https://gl.wikipedia.org/wiki?curid=410204", "title": "Carlos Mart\u00ednez Espariz", "text": ""}
{"id": "410205", "revid": "865", "url": "https://gl.wikipedia.org/wiki?curid=410205", "title": "The Chills", "text": "The Chills \u00e9 unha banda de indie pop neozelandesa formada en Dunedin no ano 1980. O grupo \u00e9 esencialmente o proxecto do vocalista e compositor Martin Phillipps, que \u00e9 o seu \u00fanico membro constante. Durante un tempo nos anos 90, a banda era anunciada como Martin Phillipps &amp; The Chills. Nos 80 e nos 90 The Chills tiveron alg\u00fans significativos \u00e9xitos nas listas do seu pa\u00eds, e foron unha banda de culto noutras partes do mundo como un dos primeiros representantes do chamado Dunedin sound."}
{"id": "410208", "revid": "89787", "url": "https://gl.wikipedia.org/wiki?curid=410208", "title": "Afinidade (dereito)", "text": "En dereito, a afinidade \u00e9 un tipo de parentesco (denominado parentesco pol\u00edtico) que se produce por un v\u00ednculo legal a trav\u00e9s do matrimonio\u00a0entre aquelas persoas que, sen ter lazo de consanguinidade entre elas, si o te\u00f1en en troques con alg\u00fan dos esposos. Por exemplo, os pais do esposo adquiren, con respecto \u00f3s pais da esposa, \"afinidade\" en raz\u00f3n do casamento.\nSe o parentesco natural se estende at\u00e9 o cuarto grao de consanguinidade, sucede an\u00e1loga e coincidentemente o parentesco por afinidade. Por\u00e9n, isto ocorre sen poder determinarse \"graos\", debido que a \"afinidade non procrea afinidade\".\nOs parentes que, pola contra, mante\u00f1en v\u00ednculos de sangue denom\u00ednaselles parentes consangu\u00edneos, e obedecen \u00f3\u00a0dereito natural, como o que existe entre pais e fillos.\nHai que ter en conta que tam\u00e9n \u00e9 empregado o termo para uni\u00f3ns ou parellas de feito, sen uni\u00f3n xur\u00eddica, na que poidan ter descendentes; as\u00ed como en adopci\u00f3ns.\nImportancia xur\u00eddica.\nO v\u00ednculo de afinidade entre d\u00faas ou m\u00e1is persoas ten importancia en dereito de familia e sucesi\u00f3ns, para definir o alcance dos dereitos e deberes entre esas d\u00faas persoas respecto dun feito xur\u00eddico. Por exemplo, de tutela en caso de orfandade, como designar \u00f3s\u00a0herdeiros legais.\nEste concepto tam\u00e9n \u00e9 relevante dentro do dereito can\u00f3nico\u00a0para determinar a lexitimidade do matrimonio."}
{"id": "410209", "revid": "865", "url": "https://gl.wikipedia.org/wiki?curid=410209", "title": "Django Django", "text": "Django Django \u00e9 unha banda inglesa de art rock baseada en Londres. O grupo formouse no ano 2009. En 2012 publicaro o seu \u00e1lbum de estrea, titulado \"Django Django\", seguido por \"Born Under Saturn\" en 2015. O seu terceiro \u00e1lbum, \"Marble Skies\", apareceu en xaneiro de 2018 e o cuarto, \"Glowing in the Dark\", en febreiro de 2021. O seu \u00faltimo traballo ata a data, \"Off Planet\", foi editado en xu\u00f1o de 2023."}
{"id": "410212", "revid": "56817", "url": "https://gl.wikipedia.org/wiki?curid=410212", "title": "Consanguinidade", "text": "A consanguinidade \u00e9 a relaci\u00f3n de sangue entre d\u00faas persoas: os parentes consangu\u00edneos son aqueles que comparten sangue por ter alg\u00fan parente com\u00fan; os parentes non consangu\u00edneos son aqueles que non presentan un v\u00ednculo de sangue, pero que son parentes por un v\u00ednculo legal (matrimonio ou adopci\u00f3n). A esta outra relaci\u00f3n de parentesco denom\u00ednaselle afinidade.\nA consanguinidade e a afinidade son termos moi empregados en dereito. O parentesco \u00e9 moi importante para todos os sistemas xur\u00eddicos, e sobre ese concepto bas\u00e9ase o dereito de familia ou o dereito de sucesi\u00f3ns.\nEn moitos sistemas xur\u00eddicos, a consanguinidade equip\u00e1rase \u00e1 relaci\u00f3n de adopci\u00f3n, de forma que non existe diferenza entre un parente de sangue e un adoptado. Deste xeito, o fillo adoptivo ten os mesmos dereitos que o fillo natural e, mesmo, un neto adoptivo ten os mesmos dereitos que un natural (casos de herdanza, alimentos, etc\u00e9tera), malia que eses parentes m\u00e1is afastados na li\u00f1a sucesoria non prestasen o seu consentimento no intre da adopci\u00f3n.\nMedici\u00f3n da consanguinidade.\nA consanguinidade ten graos en funci\u00f3n do n\u00famero de xeraci\u00f3ns interpostas na \u00e1rbore xeneal\u00f3xica. As\u00ed, a relaci\u00f3n pai-fillo \u00e9 de primeiro grao, mentres que a de av\u00f3-neto \u00e9 de segundo grao."}
{"id": "410213", "revid": "1888", "url": "https://gl.wikipedia.org/wiki?curid=410213", "title": "Jos\u00e9 Otero Abelleira", "text": ""}
{"id": "410214", "revid": "1888", "url": "https://gl.wikipedia.org/wiki?curid=410214", "title": "Arturo L\u00f3pez Trasancos", "text": "Arturo L\u00f3pez Trasancos, nado en 1902 e finado en Ourense o 19 de febreiro de 1948, foi un m\u00e9dico e pol\u00edtico galego.\nTraxectoria.\nVinculado ao galeguismo dende novo, estudou medicina na Universidade de Santiago de Compostela, especializ\u00e1ndose en otorrinolaringolox\u00eda e traballou no Instituto Provincial de Hixiene de Ourense. Foi concelleiro en Ourense durante a ditadura de Primo de Rivera e ao seu remate foi vicepresidente do Partido Nazonalista Republic\u00e1n de Ourense que dirix\u00eda Ram\u00f3n Otero Pedrayo e como tal un dos membros de primeira hora do Partido Galeguista. \nRepresaliado durante o franquismo, o Tribunal de Responsabilidades Pol\u00edticas sancionouno en 1941 con multa e inhabilitaci\u00f3n para practicar a medicina durante cinco anos.\nVida persoal.\nCasou con Carmen Canoura e foi pai de Mar\u00eda del Carmen L. Trasancos Canoura,"}
{"id": "410215", "revid": "47401", "url": "https://gl.wikipedia.org/wiki?curid=410215", "title": "Parella", "text": "Parella \u00e9 un termo coloquialmente empregado para identificar a persoa coa que se est\u00e1 a manter unha relaci\u00f3n \u00edntima sen revelar nin presumir nada sobre o estado civil, status da relaci\u00f3n ou orientaci\u00f3n sexual. O seu uso na psicolox\u00eda e na sociolox\u00eda \u00e9 moi diferente do seu uso coloquial. En psicolox\u00eda, unha parella \u00e9 calquera persoa que ten unha grande importancia na vida do individuo. En sociolox\u00eda, describe calquera persoa ou persoas cunha forte influencia no autoconcepto do individuo.\nActividades e caracter\u00edsticas antropol\u00f3xicas.\n\u00c1 actividade de parella p\u00f3dese chamar \"sa\u00edr\" (frecuentar, por motivos amorosos ou de amizade, o trato doutra persoa) ou \"facer as beiras\" (comezar relaci\u00f3ns amorosas ou sexuais pasaxeiras). Poden inclu\u00edr desmostraci\u00f3ns afectivas de intimidade f\u00edsica, con relaci\u00f3ns prematrimoniais (ou extramatrimoniais se alg\u00fan dos individuos est\u00e1 casado con outra persoa) e tradicionalmente concubinato, a\u00ednda que existen novos conceptos o da amizade con dereito a rozamento, nos que o requisito da fidelidade non se d\u00e1 por suposto (relaci\u00f3n aberta)."}
{"id": "410216", "revid": "5863", "url": "https://gl.wikipedia.org/wiki?curid=410216", "title": "Mar\u00eda dos Anxos V\u00e1zquez", "text": ""}
{"id": "410218", "revid": "5863", "url": "https://gl.wikipedia.org/wiki?curid=410218", "title": "Mar\u00eda del Rosario \u00c1lvarez", "text": ""}
{"id": "410219", "revid": "839", "url": "https://gl.wikipedia.org/wiki?curid=410219", "title": "Manuel Molares", "text": "Manuel Molares Porto, nado en Salvaterra de Mi\u00f1o en 1916 e finado o 1 de maio de 2018 en Pontedeume, foi un empresario galego.\nTraxectoria.\nFillo dun telegrafista, comezou a traballar na pousada da estaci\u00f3n de tren de Salvaterra. Al\u00ed co\u00f1eceu un vendedor de biblias, que o iniciou no protestantismo, que ser\u00eda a s\u00faa crenza todo o resto da vida. Os seus estudos f\u00edxoos na escola de ferroviarios, e chegou a gardav\u00edas cando, a\u00ednda con 19 anos, o sorprendeu a Guerra Civil. Participou na contenda, e chegou a estar nun pelot\u00f3n de fusilamento polas s\u00faas crenzas relixiosas.\nAo remate da Guerra, traballou na Renfe como xefe de estaci\u00f3n en Pontedeume, pero foi expulsado da empresa acusado de facer proselitismo protestante. Abriu negocio pois como drogueiro e farmac\u00e9utico, e asociado a Zeltia, distribu\u00edu un produto contra o escaravello da pataca que lle deu riqueza. Tam\u00e9n na comarca do Eume abriu negocio como axente de viaxes, para xestionar pasaxes \u00e1 emigraci\u00f3n americana, e f\u00edxose distribuidor de produtos tan diversos como o gas butano en Pontedeume, vendedor das cer\u00e1micas do Castro e de Sargadelos, grazas \u00e1 s\u00faa amizade con Isaac D\u00edaz Pardo, ou de venda e mantemento de electrodom\u00e9sticos.\nFoi nomeado xu\u00edz de paz en Pontedeume, posici\u00f3n que mantivo varias d\u00e9cadas, e tam\u00e9n colaborou como xornalista co \"Faro de Vigo\".\nPegada cultural.\nA trilox\u00eda \"Evanx\u00e9lica memoria\", de Xavier Alcal\u00e1, centrada no funcionamento da comunidade protestante en Galicia, est\u00e1 inspirada na vida e na obra de Manuel Molares.\nFoi un dos maiores impulsores do protestantismo en Galicia na segunda metade do s\u00e9culo XX. \u00c1 s\u00faa amizade con Manuel Fraga atrib\u00faenlle alg\u00fans autores influencia na Lei de Liberdade Relixiosa do franquismo.\nVida persoal.\nEstivo casado e tivo cinco fillos, que herdaron os seus negocios. Un dos seus fillos \u00e9 o xornalista e opinador Manuel Molares do Val."}
{"id": "410220", "revid": "89787", "url": "https://gl.wikipedia.org/wiki?curid=410220", "title": "Despe e Siga", "text": "Despe e Siga \u00e9 unha banda portuguesa, que foi creada como unha especie de alter-ego da banda Peste &amp; Sida, polos mesmos membros desta banda. Un dos seus maiores \u00e9xitos foi 'Festa' de 1994.\nHistoria.\nNo inicio da d\u00e9cada dos 90, os membros Lu\u00eds Varatojo, Jo\u00e3o San-Payo, Fernando Raposo e Nuno Rafael dos Peste &amp; Sida fixeron as primeiras aparici\u00f3ns baixo o nome Despe e Siga. O concepto era tocar versi\u00f3ns de bandas co\u00f1ecidas, como os The Pogues ou os Madness, e cantalas en portugu\u00e9s. En 1992, entraron na banda os reforzos Jo\u00e3o Cardoso (teclado) e Marco Franco (bater\u00eda), que un ano m\u00e1is tarde deixar\u00eda o seu lugar a S\u00e9rgio.\nO primeiro disco, \"Despe e Siga\", chegou \u00e1s tendas en 1994, e inclu\u00eda versi\u00f3ns que a banda acostumaba tocar en bares, como \"Festa\" (versi\u00f3n do orixinal dos The Pogues, \"Fiesta\"), \"Bu\u00e9 de Baldas\" (inspirado en \"Baggy Trousers\" dos Madness\") e \"Bule Bule\" (versi\u00f3n para \"Woolie Buly\" xa dos tempos dos Peste &amp; Sida). O disco contaba con participaci\u00f3ns dos m\u00fasicos convidados Gui (saxofone), dos Xutos &amp; Pontap\u00e9s, e Sandra Baptista (acorde\u00e3o), dos Sitiados .\nA participaci\u00f3n no disco \"Espanta Esp\u00edritos\", ocorreu o ano seguinte, co tema \"Familia Virtual\", onde entra o fadista Alcindo de Carvalho.\nEn 1996, sae Jo\u00e3o San-Payo e entra Ricardo Aires (baixo) e chega \u00e1s tendas o \u00e1lbum \"Os Primos\". O tema \"Tou bo\" contou coa axuda de S\u00e9rgio Godinho. En 1998, os Despe e Siga foron un dos grupos convidados para o disco \"Ao vivo na Antena 3\", onde gravaron dous temas no auditorio da RDP. Tam\u00e9n participaron no recompilatorio \"A cantar con Xabar\u00edn\" da Televisi\u00f3n de Galicia.\nO terceiro disco, \"99.9\", editado en 1999, est\u00e1 composto na s\u00faa totalidade por temas orixinais. Foi producido por M\u00e1rio Barreiros e re\u00fane temas como \"Manual do Gelo\", \"R\u00e1dio Ska\" e \"Lunam\u00f3vel\"."}
{"id": "410221", "revid": "1888", "url": "https://gl.wikipedia.org/wiki?curid=410221", "title": "Enrique Zas Simo", "text": ""}
{"id": "410222", "revid": "1888", "url": "https://gl.wikipedia.org/wiki?curid=410222", "title": "Xoana Mar\u00eda de Vega e Mart\u00ednez", "text": ""}
{"id": "410223", "revid": "1131", "url": "https://gl.wikipedia.org/wiki?curid=410223", "title": "Raza (hom\u00f3nimos)", "text": "Raza pode facer referencia a:"}
{"id": "410224", "revid": "1888", "url": "https://gl.wikipedia.org/wiki?curid=410224", "title": "Xos\u00e9 Verea Aguiar", "text": ""}
{"id": "410225", "revid": "1888", "url": "https://gl.wikipedia.org/wiki?curid=410225", "title": "Pascual Veiga Iglesias", "text": ""}
{"id": "410226", "revid": "1888", "url": "https://gl.wikipedia.org/wiki?curid=410226", "title": "Xacobe Varela de Limia y Men\u00e9nder", "text": ""}
{"id": "410227", "revid": "1888", "url": "https://gl.wikipedia.org/wiki?curid=410227", "title": "Francisco Xavier V\u00e1zquez Varela", "text": ""}
{"id": "410228", "revid": "1888", "url": "https://gl.wikipedia.org/wiki?curid=410228", "title": "Luis V\u00e1zquez Trabazo", "text": ""}
{"id": "410229", "revid": "1888", "url": "https://gl.wikipedia.org/wiki?curid=410229", "title": "V\u00edctor V\u00e1zquez Portome\u00f1e", "text": ""}
{"id": "410230", "revid": "1888", "url": "https://gl.wikipedia.org/wiki?curid=410230", "title": "Ux\u00edo V\u00e1zquez Gund\u00edn", "text": ""}
{"id": "410231", "revid": "1888", "url": "https://gl.wikipedia.org/wiki?curid=410231", "title": "Manuel V\u00e1zquez de Parga Somoza e Pallares", "text": ""}
{"id": "410233", "revid": "1888", "url": "https://gl.wikipedia.org/wiki?curid=410233", "title": "Luis de Trelles", "text": ""}
{"id": "410234", "revid": "1888", "url": "https://gl.wikipedia.org/wiki?curid=410234", "title": "Lu\u00eds de Trelles Noguerol", "text": ""}
{"id": "410237", "revid": "7523", "url": "https://gl.wikipedia.org/wiki?curid=410237", "title": "Real Betis Balompi\u00e9 B", "text": ""}
{"id": "410238", "revid": "1888", "url": "https://gl.wikipedia.org/wiki?curid=410238", "title": "Alberto Insua", "text": ""}
{"id": "410239", "revid": "1888", "url": "https://gl.wikipedia.org/wiki?curid=410239", "title": "Manuel Iglesias Rodr\u00edguez", "text": ""}
{"id": "410240", "revid": "1888", "url": "https://gl.wikipedia.org/wiki?curid=410240", "title": "Lu\u00eds Iglesias de Sousa", "text": ""}
{"id": "410241", "revid": "1131", "url": "https://gl.wikipedia.org/wiki?curid=410241", "title": "Pequeno Muro das Lamentaci\u00f3ns", "text": "O Pequeno Muro das Lamentaci\u00f3ns ou o Pequeno Muro ( HaKotel HaKatan), \u00e9 un lugar relixioso xudeu situado no barrio musulm\u00e1n da cidade vella de Xerusal\u00e9n, preto da Porta de Ferro do Monte do Templo. O muro data da \u00e9poca do Segundo Templo (516 a. C. - 70 d. C.). \u00c9 a continuaci\u00f3n da mesma muralla co\u00f1ecida como Muro das Lamentaci\u00f3ns\u00a0e garda un profundo significado espiritual ao ser a secci\u00f3n m\u00e1is pr\u00f3xima ao lugar que ocupaba o Santo dos Santos. O Pequeno Muro non \u00e9 moi co\u00f1ecido e por este motivo est\u00e1 menos concorrido que o tradicional Muro das Lamentaci\u00f3ns.\nDimensi\u00f3ns.\nAo contrario que o m\u00e1is co\u00f1ecido Muro das Lamentaci\u00f3ns, o Pequeno Muro non disp\u00f3n dunha gran praza diante del, sen\u00f3n que disp\u00f3n dun espazo estreito entre as vivendas estremeiras."}
{"id": "410242", "revid": "1888", "url": "https://gl.wikipedia.org/wiki?curid=410242", "title": "Jacobo Varela Limia", "text": ""}
{"id": "410244", "revid": "1888", "url": "https://gl.wikipedia.org/wiki?curid=410244", "title": "Esther F. Carrodeguas", "text": "Mar\u00eda Esther Fern\u00e1ndez Carrodeguas, nada en Rianxo en 1979, \u00e9 unha dramaturga, escritora, actriz e directora teatral galega.\nTraxectoria.\nLicenciada en Xornalismo e T\u00e9cnica Superior en Imaxe. Formouse en interpretaci\u00f3n en Espazo Aberto, na Escola Internacional da Comicidade e estudou Dramaturxia na Escola Superior de Arte Dram\u00e1tica de Galicia. Membro da compa\u00f1\u00eda ButacaZero xunto a Xavier Casti\u00f1eira, dirixe o Grupo de Teatro Airi\u00f1os desde 2010."}
{"id": "410245", "revid": "5863", "url": "https://gl.wikipedia.org/wiki?curid=410245", "title": "Mar\u00eda Esther Fern\u00e1ndez Carrodeguas", "text": ""}
{"id": "410246", "revid": "5863", "url": "https://gl.wikipedia.org/wiki?curid=410246", "title": "Esther Fern\u00e1ndez Carrodeguas", "text": ""}
{"id": "410247", "revid": "98629", "url": "https://gl.wikipedia.org/wiki?curid=410247", "title": "Factor de crecemento de fibroblastos", "text": "Os factores de crecemento de fibroblastos (FGF) son unha familia de prote\u00ednas de sinalizaci\u00f3n celular que est\u00e1n implicadas nunha ampla variedade de procesos, principalmente como elementos cruciais para o desenvolvemento normal. Calquera irregularidade no seu funcionamento orixina diversos defectos no desenvolvemento. Estes factores de crecemento xeralmente act\u00faan como mol\u00e9culas de sinalizaci\u00f3n extracelulares que circulan localmente ou sistemicamente, que activan receptores da superficie celular, pero unha propiedade definitoria dos FGF \u00e9 que se unen \u00e1 heparina e ao hepar\u00e1n sulfato, polo que alg\u00fans deles se encontran secuestrados na matriz extracelular de tecidos que conte\u00f1en proteoglicanos de hepar\u00e1n sulfato e son liberados localmente cando hai lesi\u00f3ns ou remodelaci\u00f3n de tecidos.\nFamilias.\nEn humanos, identific\u00e1ronse 22 membros da familia FGF, todos os cales son mol\u00e9culas de sinalizaci\u00f3n relacionadas \"estruturalmente\". Son:\nReceptores.\nA familia do receptor do factor de crecemento de fibroblastos de mam\u00edferos ten 4 membros: FGFR1, FGFR2, FGFR3 e FGFR4. Os FGFR consisten en tres dominios de tipo inmunoglobulina extracelulares (D1-D3), un s\u00f3 dominio transmembrana que atravesa s\u00f3 unha vez a membrana e un dominio de tirosina quinase intracelular de separaci\u00f3n. Os FGF interaccionan cos dominios D2 e D3, e as interacci\u00f3ns de D3 son as principais responsables da especificidade de uni\u00f3n ao ligando (ver abaixo). A uni\u00f3n do hepar\u00e1n sulfato est\u00e1 mediada polo dominio D3. Un curto tramo de amino\u00e1cidos \u00e1cidos localizado entre os dominios D1 e D2 ten funci\u00f3ns autoinhibidoras. Este motivo de 'caixa \u00e1cida' interacciona co sitio de uni\u00f3n do hepar\u00e1n sulfato para impedir a activaci\u00f3n do receptor en ausencia de FGF.\nO empalme alternativo do ARNm d\u00e1 lugar \u00e1s variantes 'b' e 'c' dos FGFRs 1, 2 e 3. Por medio deste mecanismo poden expresarse na superficie da c\u00e9lula sete subtipos de FGFR de sinalizaci\u00f3n. Cada FGFR \u00fanese a un conxunto espec\u00edfico de FGFs. De xeito similar, a maior\u00eda dos FGF poden unirse a varios subtipos de FGFR. O FGF1 denom\u00ednase \u00e1s veces 'ligando universal', xa que pode activar todos os 7 FGFRs. A diferenza disto, o FGF7 (factor de crecemento de queratinocitos, KGF) \u00fanese s\u00f3 a FGFR2b (KGFR).\nO complexo de sinalizaci\u00f3n na superficie celular cre que \u00e9 un complexo ternario formado entre dous ligandos FGF id\u00e9nticos, d\u00faas subunidades FGFR id\u00e9nticas, e unha ou d\u00faas cadeas de hepar\u00e1n sulfato.\nHistoria.\nEn 1973 Armelin atopou unha actividade de factor de crecemento mitox\u00e9nico en extractos de gl\u00e1ndula pituitaria e traballos posteriores de Gospodarowicz en 1974 describiron un illamento m\u00e1is definido de prote\u00ednas de extractos de cerebro de vaca que, ao probarse en bioensaios causaron a proliferaci\u00f3n de fibroblastos, o que levou a estes investigadores a aplicarlle o nome de \"factor de crecemento de fibroblastos.\" En 1975, fraccionouse m\u00e1is o extracto usando pHs \u00e1cidos e b\u00e1sicos e ill\u00e1ronse d\u00faas formas lixeiramente diferentes que se denominaron \"factor de crecemento de fibroblastos \u00e1cido\" (FGF1) e \"factor de crecemento de fibroblastos b\u00e1sico\" (FGF2). Estas prote\u00ednas ti\u00f1an un alto grao de identidade de amino\u00e1cidos, pero determinouse que eran prote\u00ednas distintas.\nPouco despois ill\u00e1ronse FGF1 e FGF2, outro grupo de investigadores illaron un par de factores de crecemento que se ligan \u00e1 heparina, que denominaron HBGF-1 e HBGF-2, mentres que un terceiro grupo illou un par de factores de crecemento que causaban a proliferaci\u00f3n celular nun bioensaio que conti\u00f1a c\u00e9lulas endoteliais dos vasos sangu\u00edneos, que denominaron ECGF1 e ECGF2. Estas prote\u00ednas descubertas independentemente demostrouse finalmente que eran o mesmo conxunto de mol\u00e9culas, concretamente FGF1, HBGF-1 e ECGF-1 eran todas elas o mesmo factor de crecemento de fibroblastos \u00e1cido descrito por Gospodarowicz, et al., mentres que FGF2, HBGF-2 e ECGF-2 eran todas o mesmo factor de crecemento de fibroblastos b\u00e1sico.\nFunci\u00f3ns.\nOs FGF son prote\u00ednas multifuncionais cunha ampla variedade de efectos; o m\u00e1is com\u00fan \u00e9 que sexan mit\u00f3xenos, mais tam\u00e9n te\u00f1en efectos regulatorios, morfol\u00f3xicos e end\u00f3crinos. Denom\u00ednanse alternativamente factores de crecemento \"pluripotentes\" ou \"promiscuos\" debido \u00e1s s\u00faas m\u00faltiples acci\u00f3ns sobre moitos tipos celulares. A denominaci\u00f3n promiscuo ref\u00edrese ao concepto bioqu\u00edmico e farmacol\u00f3xico de como unha variedade de mol\u00e9culas pode unirse e orixinar unha resposta a partir dun s\u00f3 receptor. No caso do FGF, poden ser activados catro subtipos de receptores por m\u00e1is de vinte ligandos FGF diferentes. As\u00ed, as funci\u00f3ns dos FGF en procesos de desenvolvemento incl\u00faen a induci\u00f3n do mesoderma, padr\u00f3n antero-posterior, desenvolvemento das extremidades, induci\u00f3n neural e desenvolvemento neural, e en tecidos/sistemas maduros a anxiox\u00e9nese, organizaci\u00f3n dos queratinocitos e procesos de curaci\u00f3n de feridas.\nO FGF \u00e9 esencial durante o desenvolvemento normal de vertebrados e invertebrados e calquera irregularidade nas s\u00faas funci\u00f3ns orixina diversos defectos de desenvolvemento.\nOs FGF segregados polos hipoblastos durante a gastrulaci\u00f3n das aves xogan un papel na estimulaci\u00f3n da v\u00eda de sinalizaci\u00f3n Wnt que est\u00e1 implicada no movemento diferencial das c\u00e9lulas da fouce de Koller durante a formaci\u00f3n da li\u00f1a primitiva. \nA\u00ednda que a c\u00e9lula pode segregar moitos FGF, que act\u00faan sobre dianas distantes, alg\u00fans FGF act\u00faan localmente nun tecido, e incluso nunha c\u00e9lula. O FGF2 humano ten isoformas de baixo peso molecular (LMW) e de alto peso molecular (HMW). O FGF2 LMW \u00e9 principalmente citopl\u00e1smico e funciona de maneira aut\u00f3crina, mentres que os FGF2 HMW son nuclear e exercen actividades a trav\u00e9s dun mecanismo intr\u00e1crino.\nUnha importante funci\u00f3n de FGF1 e FGF2 \u00e9 a promoci\u00f3n da proliferaci\u00f3n de c\u00e9lulas endoteliais e a organizaci\u00f3n f\u00edsica de c\u00e9lulas endoteliais en estruturas de tipo tubular. Deste modo promocionan a anxiox\u00e9nese, o crecemento de novos vasos sangu\u00edneos a partir da vascularura preexistente. O FGF1 e o FGF2 son factores anxiox\u00e9nicos m\u00e1is potentes que o factor de crecemento endotelial vascular (VEGF) ou o factor de crecemento derivado de plaquetas (PDGF). Atopouse que o FGF1 induce a anxiox\u00e9nese no coraz\u00f3n en experimentos cl\u00ednicos.\nAdemais de estimular o crecemento de vasos sangu\u00edneos, os FGF son actores importantes na curaci\u00f3n de feridas. O FGF1 e o FGF2 estimulan a anxiox\u00e9nese e a proliferaci\u00f3n de fibroblastos que d\u00e1 lugar a un tecido de granulaci\u00f3n, que enche o espazo/cavidade dunha ferida nas fases iniciais do proceso de curaci\u00f3n da ferida. O FGF7 e o FGF10 (tam\u00f1\u00e9n chamados factores de crecemento dos queratinocitos KGF e KGF2, respectivamente) estimulan a reparaci\u00f3n da pel e tecidos mucosos lesionados ao estimularen a proliferaci\u00f3n, migraci\u00f3n e diferenciaci\u00f3n de c\u00e9lulas epiteliais, e te\u00f1en efectos quimiot\u00e1cticos directos na remodelaci\u00f3n de tecidos.\nDurante o desenvolvemento do sistema nervioso central, o FGF xoga un importante papel na proliferaci\u00f3n de c\u00e9lulas nai neurais, neurox\u00e9nese, crecemento de ax\u00f3ns, e a diferenciaci\u00f3n. A sinalizaci\u00f3n de FGF \u00e9 importante para promover o crecemento da \u00e1rea superficial do c\u00f3rtex cerebral en desenvolvemento ao reducir a diferenciaci\u00f3n neuronal, permitindo as\u00ed a autorenovaci\u00f3n das c\u00e9lulas proxenitoras corticais, co\u00f1ecidas como c\u00e9lulas gliais radiais, e o FGF2 foi utilizado para inducir a xirificaci\u00f3n artificial do cerebro de rato. Outro membro da familia FGF, o FGF8, regula o tama\u00f1o e o posicionamento das \u00e1reas funcionais do c\u00f3rtex cerebral (\u00e1reas de Brodmann).\nOs FGF son tam\u00e9n importatnes para o mantemento do cerebro adulto. As\u00ed, os FGF son determinantes importantes da supervivencia neuronal tanto durante o desenvolvemento coma durante a vida adulta.\nA neurox\u00e9nese adulta no hipocampo, por exemplo, depende en gran medida do FGF2. Ademais, o FGF1 e FGF2 parecen estar implicados na regulaci\u00f3n da plasticidade sin\u00e1ptica.\nOs 15 FGF expar\u00e1crinos son prote\u00ednas segregadas que se unen a hepar\u00e1n sulfato e poden, por tanto, unirse \u00e1 matriz extracelular dos tecidos que conte\u00f1en proteoglicanos de hepar\u00e1n sulfato. Esta acci\u00f3n local das prote\u00ednas FGF \u00e9 clasificada como sinalizaci\u00f3n par\u00e1crina, xeralmente por medio da v\u00eda de sinalizaci\u00f3n JAK-STAT ou v\u00eda da receptor tirosina quinase (RTK).\nOs membros da subfamilia FGF19 (FGF15, FGF19, FGF21 e FGF23) \u00fanense menos estreitamente aos hepar\u00e1n sulfatos, e as\u00ed poden actuar de modo end\u00f3crino en tecidos distantes, como os do intestino, f\u00edgado, riles, adiposo e \u00f3seo. For example:\nEstrutura.\nAs estruturas cristalinas de FGF1 foron resoltas e viuse que estaban relacionadas coa interleucina 1-beta. Ambas as familias te\u00f1en o mesmo pregamento trevo beta consistente nunha estrutura en folla beta de 12 febras, nas que as follas beta est\u00e1n dispostas en 3 lobos similares arredor dun eixe central, e 6 das febras forman un barril beta antiparalelo. En xeral, as follas beta est\u00e1n ben preservadas e as estruturas cristalinas sobrep\u00f3\u00f1ense nesas \u00e1reas. Os bucles intermedios est\u00e1n menos conservados; o bucle entre as febras beta 6 e 7 \u00e9 lixeiramente m\u00e1is longo na interleucina-1 beta.\nAplicaci\u00f3ns cl\u00ednicas.\nA disregulaci\u00f3n do sistema de sinalizaci\u00f3n de FGF subxace en diversas doenzas, nas que os inhibidores da sinalizaci\u00f3n FGF mostraron unha eficacia cl\u00ednica. Alg\u00fans ligandos FGF (particularmente o FGF2) demostrouse que melloran a reparaci\u00f3n de tecidos; por exemplo, as queimaduras e \u00falceras na pel, en diversas circunstancias cl\u00ednicas."}
{"id": "410248", "revid": "27155", "url": "https://gl.wikipedia.org/wiki?curid=410248", "title": "Factor de crecemento dos fibroblastos", "text": ""}
{"id": "410249", "revid": "23204", "url": "https://gl.wikipedia.org/wiki?curid=410249", "title": "Sossenheim", "text": "Sossenheim \u00e9 un distrito de Frankfurt situado ao oeste da cidade. Ten unha superficie de 5969\u00a0km\u00b2 e unha poboaci\u00f3n de 15\u00a0664 habitantes.\nO seu c\u00f3digo postal corresponde co 65936 \u00e9 o c\u00f3digo de distrito co 069. Limita cos veci\u00f1os Nied, H\u00f6chst, Unterliederbach, Griesheim e R\u00f6delheim. Sossenheim igualmente limita co sur das monta\u00f1as do Taunus e co seu correspondente distrito Main-Taunus-Kreis."}
{"id": "410250", "revid": "98629", "url": "https://gl.wikipedia.org/wiki?curid=410250", "title": "Dar\u00eda Vilari\u00f1o Pintos", "text": "Dar\u00eda Vilari\u00f1o Pintos, nada en Santiago de Compostela o 26 de xaneiro de 1928 e finada na mesma cidade o 15 de outubro de 2020, foi unha bibliotecaria galega. De 1973 a 1993 foi a directora da Biblioteca da Universidade de Santiago de Compostela, a primeira muller en ocupar este cargo.\nTraxectoria.\nLicenciouse en Filosof\u00eda e Letras na Universidade de Santiago de Compostela. Experta en ciencias psicol\u00f3xicas e sociais (psicolox\u00eda, historia, sociolox\u00eda, etc.) e especializada en arquivos e bibliotecas, o seu primeiro traballo foi na Biblioteca P\u00fablica de Santiago (situada na r\u00faa das Casas Reais). Tras ga\u00f1ar unha oposici\u00f3n, pasou a traballar como bibliotecaria na Biblioteca da Universidade de Santiago, chegando a ser a s\u00faa directora, cargo que desempe\u00f1ou at\u00e9 a s\u00faa xubilaci\u00f3n. \nAdemais do seu traballo como directora da biblioteca, impartiu clases de bibliolox\u00eda na USC.\nColaborou como experta no Consello de Cooperaci\u00f3n Bibliotecaria de Galicia, da Conseller\u00eda de Cultura, como directora da biblioteca da USC, e na Fundaci\u00f3n Cidade da Cultura.\nFoi a irm\u00e1 m\u00e1is vella de Eduardo Vilari\u00f1o Pintos, que foi profesor da Facultade de Dereito da Universidade de Santiago de Compostela, e catedr\u00e1tico de Dereito Diplom\u00e1tico e Consular da Facultade de Ciencias Pol\u00edticas e Sociolox\u00eda da Universidade Complutense de Madrid.\nObras.\nAs\u00ed mesmo, colaborou na obra de Manuel Cecilio D\u00edaz y D\u00edaz \"Escritos jacobeos\", unha recompilacion de textos e edici\u00f3n de Jos\u00e9 Andrade, Helena de Carlos, Jos\u00e9 Carracedo, Manuela Dom\u00ednguez, Araceli Garc\u00eda, Jos\u00e9 Garc\u00eda Oro, Pilar del Oro, Mar\u00eda Virtudes Pardo e Dar\u00eda Vilari\u00f1o, editado o ano 2010 e Santiago de Compostela polo Consorcio de Santiago e a USC Servizo de Publicaci\u00f3ns e Intercambio Cient\u00edfico. ISBN 978-84-9887-459-4.\nAdemais, foi a presentadora do libro \"Mujer y educaci\u00f3n en Espa\u00f1a, 1868-1975\", que recolle os traballos do VI Coloquio de Historia de la Educaci\u00f3n. Santiago de Compostela: Universidade de Santiago de Compostela. Departamento de Teor\u00eda e Historia da Educaci\u00f3n, 1990, ISBN 978-84-4047-748-4.\nPremios e distinci\u00f3ns.\nDar\u00eda Vilari\u00f1o foi galardoada en [[1993]], ano da s\u00faa xubilaci\u00f3n, coa insignia de ouro da [[USC]], e coa [[Medalla de Galicia]] na s\u00faa categor\u00eda de bronce. \nV\u00e9xase tam\u00e9n.\nBibliograf\u00eda.\n[[Categor\u00eda:Personalidades da biblioteconom\u00eda]]\n[[Categor\u00eda:Nados en 1928]]\n[[Categor\u00eda:Finados en 2020]]\n[[Categor\u00eda:Bibliotecarios]]\n[[Categor\u00eda:Nados en Santiago de Compostela]]\n[[Categor\u00eda:Escritores de Galicia en lingua castel\u00e1]]\n[[Categor\u00eda:Alumnos da Universidade de Santiago de Compostela]]\n[[Categor\u00eda:Profesores da Universidade de Santiago de Compostela]]\n[[Categor\u00eda:Medalla de Bronce de Galicia]]\n[[Categor\u00eda:Personalidades de Galicia sen imaxes]]"}
{"id": "410251", "revid": "98629", "url": "https://gl.wikipedia.org/wiki?curid=410251", "title": "Obdulia \u00c1lvarez D\u00edaz", "text": "Obdulia \u00c1lvarez D\u00edaz, nada en La Fuente la Plata (Oviedo) en 1896 e finada en Xix\u00f3n o 27 de xaneiro de 1960, foi unha cantante asturiana de \"tonadas\", co\u00f1ecida como La Busdonga.\nTraxectoria.\nO seu alcume deb\u00edase a que o seu pai traballou como ferroviario na estaci\u00f3n de Busdongo, en Villaman\u00edn (provincia de Le\u00f3n), de onde v\u00e9n o seu nome art\u00edstico. Tam\u00e9n viviu en Mieres, onde o seu pai e a s\u00faa nai ti\u00f1an un \"chigre\" (sidrar\u00eda) que serv\u00eda de escenario. En 1934 estableceuse en Xix\u00f3n.\nNa d\u00e9cada de 1920 traballou co compositor e pianista Baldomero Fern\u00e1ndez e con \u00c1ngel Gonz\u00e1lez Rodr\u00edguez \"El Maragatu\". Acadou \u00e9xito con canci\u00f3ns como \u201cPas\u00e9'l puertu Payares\u201d, \u201cCanteros de Covadonga\u201d, \u201cCarrosmateros\u201d, \u201cLos mineros del Fond\u00f3n\u201d ou \u201cHai una linia trazada\u201d. Entre 1925 e 1926 gravou os seus primeiros discos en Uvi\u00e9u e m\u00e1is tarde en Madrid . Neles aparece tam\u00e9n cos gaiteiros Jos\u00e9 \u00c1lvarez e Marcelo del Fresno. Chegou a gravar 24 canci\u00f3ns.\nEn 1955 interveu como artista invitada no concurso de Canci\u00f3n Asturiana do sal\u00f3n Babel, acompa\u00f1ada \u00e1 gaita polo seu irm\u00e1n Aurelio (tam\u00e9n chamado \"El Busdongu\"), e un ano despois gravou dous cantares con Laudelino Alonso para a discogr\u00e1fica Columbia."}
{"id": "410252", "revid": "1410", "url": "https://gl.wikipedia.org/wiki?curid=410252", "title": "Bobby Unser", "text": "Robert William \"Bobby\" Unser, nado en Colorado Springs (Colorado) o 20 de febreiro de 1934 e finado en Albuquerque o 2 de maio de 2021, foi un piloto de automobilismo estadounidense. Foi o irm\u00e1n de Al Unser, Jerry Unser e Louis Unser, pai de Robby Unser, e t\u00edo de Al Unser, Jr. e Johnny Unser. Foi un dos dez pilotos que ga\u00f1aron as 500 Millas de Indian\u00e1polis tres ou m\u00e1is veces e un dos dous (seguido por Rick Mears) que ga\u00f1ou as 500 en tres d\u00e9cadas diferentes (1968, 75, 81).\nTraxectoria.\nFoi o terceiro de catro irm\u00e1ns. Cando cumpriu 1 ano, a s\u00faa familia trasladouse a Albuquerque, Novo M\u00e9xico. En 1950, aos 15 anos, ga\u00f1ou o seu primeiro campionato en Southwest Modified Stock Cars. De 1953 a 1955, uniuse \u00e1 Forza A\u00e9rea e converteuse no mellor tirador de alto nivel en competici\u00f3ns militares, a\u00ednda que posteriormente lamentouse moito. En 1955, Bobby e os irm\u00e1ns Jerry e Al Unser decidiron participar nas carreiras da USAC. En 1959, o seu irm\u00e1n Jerry Unser morreu nun accidente de autom\u00f3bil nas 500 Millas de Indian\u00e1polis.\nBobby tivo dous fillos, Bobby, Jr. e Robby, e d\u00faas fillas, Cindy e Jeri.\nCarreira na IndyCar.\nUnser veu dunha familia de pilotos de autom\u00f3biles. Ga\u00f1ou numerosos campionatos ao longo da s\u00faa carreira, inclu\u00edndo tres t\u00edtulos das 500 Millas de Indian\u00e1polis. Debutou en 1955 en Pike's Peak, chamado \"Unser's Peak\" debido \u00e1 historia de \u00e9xito da s\u00faa familia na subida do monte. Terminou quinto ese ano, detr\u00e1s dos seus dous irm\u00e1ns. Un ano m\u00e1is tarde ga\u00f1ou o primeiro do seu r\u00e9cord de 13 campionatos en Pike's Peak. Ga\u00f1ou seis t\u00edtulos consecutivos de 1958 a 1963. A s\u00faa racha terminou en 1964 cando o seu irm\u00e1n m\u00e1is novo Al ga\u00f1ou a carreira.\nUnser correu no seu primeiro Indian\u00e1polis 500 en 1963. Estrelouse cedo e quedou trix\u00e9simo terceiro. A s\u00faa primeira vitoria na Indy-car foi en 1967 en Mosport, Ontario. Un ano m\u00e1is tarde, Unser ga\u00f1ou as s\u00faas primeiras 500 Millas de Indian\u00e1polis, establecendo a marca como o primeiro piloto en alcanzar m\u00e1is de 273 quil\u00f3metros por hora en Indian\u00e1polis. En 1969 Unser ga\u00f1ou o seu primeiro campionato de conduci\u00f3n nacional da USAC.\nEn 1972, Unser estableceu outra marca nas 500 Millas de Indian\u00e1polis, o mellor tempo de cualificaci\u00f3n a 313\u00b482 quil\u00f3metros por hora. En 1974 ga\u00f1ou o seu segundo Campionato Nacional de Conduci\u00f3n da USAC e un ano m\u00e1is tarde ga\u00f1ou o seu segundo Indian\u00e1polis 500 nunha carreira que se acurtou na volta 174 pola chuvia. De 1979 a 1981, Unser correu nas Champ Car series para Team Penske ga\u00f1ando dez carreiras. En 1980 converteuse no primeiro piloto en ga\u00f1ar a California 500 catro veces. A s\u00faa carreira finalizou en 1981 tras da debacle de Indian\u00e1polis.\n500 Millas de Indian\u00e1polis de 1981.\nBobby foi o centro dun dos m\u00e1is pol\u00e9micos finais na historia da Indy 500 nas 500 Millas de Indian\u00e1polis de 1981. Unser ga\u00f1ou a pole no autom\u00f3bil #3 de Roger Penske e liderou a maior parte das voltas (89 voltas).\nNa volta 149, durante un per\u00edodo de precauci\u00f3n, Bobby e Mario Andretti fixeron o seu pit stop e regresaron \u00e1 carreira. Bobby pasou oito coches durante a precauci\u00f3n, mentres Mario pasou dous coches. Unser continuou e ga\u00f1ou a carreira, pero foi despoxado dela na ma\u00f1\u00e1 seguinte a favor de Mario Andretti. Logo dunha demanda e xu\u00edzo de 5 meses por parte de Penske, Bobby Unser recuperou a vitoria en outubro de 1981. Pola s\u00faa infracci\u00f3n, Unser foi multado con 40.000 d\u00f3lares.\nPero a pol\u00e9mica e o impacto financeiro (Unser estimou que os respaldos comerciais que perdeu debido ao resultado tard\u00edo custoulle un mill\u00f3n de d\u00f3lares) provocou que un amargado Unser se retirara das carreiras ao final do ano. Nunha entrevista de 1982, Unser negouse a sa\u00edr do seu retiro e dixo que se retirara porque, tras a pol\u00e9mica, desilusionouse coas carreiras e perdeu a s\u00faa paix\u00f3n pola conduci\u00f3n de autos de carreiras.\nRexistro de carreiras.\nResultados Completos na F\u00f3rmula Un.\nUnser participou en 2 Grandes Premios do Campionato Mundial de F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410253", "revid": "19415", "url": "https://gl.wikipedia.org/wiki?curid=410253", "title": "Canadian Women's Hockey League", "text": "A Canadian Women's Hockey League (CWHL) foi unha liga profesional feminina de h\u00f3ckey sobre xeo. Creada en 2007, na s\u00faa derradeira tempada a liga estaba formada por seis equipos do Canad\u00e1, China e os Estados Unidos. A liga ti\u00f1a a s\u00faa sede na cidade canadense de Toronto. A liga cesou as s\u00faas operaci\u00f3ns en 2019."}
{"id": "410255", "revid": "63181", "url": "https://gl.wikipedia.org/wiki?curid=410255", "title": "Nakkila", "text": "Nakkila (en sueco \"Sastmola\") \u00e9 un municipio de Finlandia, situado no oeste do pa\u00eds, na rexi\u00f3n de Satakunta. En 2017 a s\u00faa poboaci\u00f3n era de 5.534 habitantes. A superficie do termo municipal \u00e9 de 184,88 km2, dos cales 1,97\u00a0km2 son auga. O concello ten unha densidade de poboaci\u00f3n de 30,26 hab./km\u00b2. Entre os atractivos da vila salientan a s\u00faa igrexa e o estudo cinematogr\u00e1fico, \u00e1s veces denominado o \"Hollywood de Finlandia\".\nO concello \u00e9 uniling\u00fce en fin\u00e9s, a\u00ednda que o nome Nackeby foi antigamente empregado en sueco.\nCidades irmandadas.\nNakkila est\u00e1 irmandado coa localidade rusa de Boksitogorsk."}
{"id": "410262", "revid": "22570", "url": "https://gl.wikipedia.org/wiki?curid=410262", "title": "Exeria (aplicaci\u00f3n)", "text": "Exeria \u00e9 unha aplicaci\u00f3n para revisar textos con alternativas de linguaxe non sexista en galego. \u00c9 unha aplicaci\u00f3n en tecnolox\u00eda aberta tanto no aspecto inform\u00e1tico como o ling\u00fc\u00edstico. Foi implementada no ano 2009 dentro do V Plan do Goberno galego para a igualdade entre mulleres e homes 2007-2010."}
{"id": "410267", "revid": "23204", "url": "https://gl.wikipedia.org/wiki?curid=410267", "title": "Curm\u00e1n", "text": "Un curm\u00e1n\u00a0\u00e9 o fillo dos\u00a0t\u00edos e das t\u00edas, \u00e9 dicir, os descendentes dos irm\u00e1ns dos pais. A\u00ednda as\u00ed, este termo de parentesco pode ser usado, por extensi\u00f3n, nun sentido m\u00e1is laxo: f\u00e1lase de curm\u00e1ns cando se comparten ascedentes com\u00fans en graos sucesivos. As\u00ed, curm\u00e1ns segundos son os fillos dos curm\u00e1ns dos pais, os curm\u00e1ns terceiros, os netos dos curm\u00e1ns dos av\u00f3s e as\u00ed sen limitaci\u00f3ns. Para diferenciar estes graos \u00e1s veces \u00fasanse os termos 'curm\u00e1n entregue', 'primo' ou 'primo carnal' para curm\u00e1ns de primeiro grao (fillos de irm\u00e1ns dos pais). \nOs curm\u00e1ns son o grao m\u00e1is achegado de parentes que poden contraer\u00a0matrimonio segundo o costume occidental, sen caer no\u00a0incesto. En realidade, os matrimonios entre curm\u00e1ns son com\u00fans na nobreza (para manter a li\u00f1axe).\nPor\u00e9n, o concepto de curm\u00e1n non \u00e9 universal. O sistema de parentesco indica que na terminolox\u00eda debe ser usado:"}
{"id": "410268", "revid": "89787", "url": "https://gl.wikipedia.org/wiki?curid=410268", "title": "Rita Maestre", "text": "Rita Maestre Fern\u00e1ndez, nada en Madrid o\u00a013 de abril de 1988,\u00a0\u00e9 unha pol\u00edtica e activista espa\u00f1ola, concelleira do Concello de Madrid, onde ademais desempe\u00f1a as funci\u00f3ns de voceira e de Coordinadora da Xunta de Goberno e Relaci\u00f3ns co pleno. Forma parte do Consello Cidad\u00e1n de Podemos, onde \u00e9 responsable da \u00e1rea de Pol\u00edticas de Benestar.\nTraxectoria.\nNaceu no barrio madrile\u00f1o de Ventas o 13 de abril de 1988. A s\u00faa nai traballa no concello e o seu pai, Luis Maestre, na axencia tributaria de Madrid. Eles est\u00e1n tam\u00e9n involucrados en Podemos. Estudou Ciencias Pol\u00edticas na Facultade de Pol\u00edticas e Sociolox\u00eda da Universidade Complutense de Madrid e est\u00e1 a realizar un posgrao en Econom\u00eda Internacional. Foi activista do movemento estudantil contra o Proceso de Bolo\u00f1a, e participou na asociaci\u00f3n anticapitalista \"Contrapoder\" da Facultade de Pol\u00edticas e Sociolox\u00eda, no movemento 15M e na colectivo Mocidade Sen Futuro.\nO 15 de novembro de 2014, foi elixida responsable da \u00e1rea de Pol\u00edticas de Benestar do Consello Cidad\u00e1n de Podemos e \u00e9 tam\u00e9n responsable da \u00e1rea de Estratexia e Campa\u00f1as do Consello Cidad\u00e1n de Madrid.\nNas elecci\u00f3ns municipais de maio de 2015 ocupou o posto n.\u00ba 5 de Ahora Madrid na lista liderada por Manuela Carmena. No actual goberno municipal de Madrid \u00e9 a voceira e asume tam\u00e9n a Coordinaci\u00f3n da Xunta de Goberno e Relaci\u00f3ns co Pleno."}
{"id": "410269", "revid": "23204", "url": "https://gl.wikipedia.org/wiki?curid=410269", "title": "Rita Maestre Fern\u00e1ndez", "text": ""}
{"id": "410272", "revid": "22570", "url": "https://gl.wikipedia.org/wiki?curid=410272", "title": "Travel Service Polska", "text": "Travel Service Polska Sp. z o.o. \u00e9 unha aeroli\u00f1a ch\u00e1rter polaca baseada en Varsovia. A compa\u00f1\u00eda comezou a operar en maio do ano 2012 dende o aeroporto de Varsovia-Chopin. Travel Service Polska \u00e9 unha subsidiaria da aeroli\u00f1a checa Travel Service.\nFrota.\nEn maio de 2018 a aeroli\u00f1a non estaba operando ning\u00fan avi\u00f3n. Dende a s\u00faa fundaci\u00f3n en 2012 operou os seuintes aparellos:"}
{"id": "410273", "revid": "23204", "url": "https://gl.wikipedia.org/wiki?curid=410273", "title": "Crianza dos fillos", "text": "A crianza\u00a0ou educaci\u00f3n dos nenos \u00e9 o proceso de promover e apoiar o desenvolvemento f\u00edsico, emocional, social, econ\u00f3mico e intelectual dun neno, dende a infancia ata a idade adulta. A crianza dos fillos\u00a0ref\u00edrese a todos os aspectos da educaci\u00f3n dun neno, al\u00e9n da relaci\u00f3n biol\u00f3xica.\nOs encargados m\u00e1is com\u00fans so os pais biol\u00f3xicos do neno en cuesti\u00f3n, a\u00ednda que noutros casos poden ser un irm\u00e1n maior, un av\u00f3, un titor legal, t\u00eda, t\u00edo ou outro membro da familia ou un amigo da familia. \nOs gobernos e a sociedade tam\u00e9n poden ter un papel na crianza dos nenos. En moitos casos, os nenos orfos ou abandonados reciben coidado de pais dos que non te\u00f1en ningunha relaci\u00f3n de sangue. Outros poden ser adoptados, criados en fogares de acollida, ou colocados nun orfanato. As habilidades da crianza var\u00edan, e un pai con boas habilidades pode ser ser un bo pai. \nO pediatra e psicanalista ingl\u00e9s Donald Winnicott describe que o concepto da paternidade \u00e9 \"\u00absuficientemente bo\u00bb\" cando se cumpren un m\u00ednimo de requisitos previos para o desenvolvemento saudable do neno. As opini\u00f3ns sobre as caracter\u00edsticas que fan que un pai sexa bo o \u00absuficientemente bo\u00bb var\u00edan dunha cultura a outra. Ademais, a investigaci\u00f3n apoia que a historia dos pais, tanto en termeos de relaci\u00f3ns de calidade variable as\u00ed como a psicopatolox\u00eda dos pais, sobre todo no que atinxe \u00e1s experiencies adversas, pode influ\u00edr fortemente nos resultados da sensibilidade dos menores por parte dos seus proxenitores."}
{"id": "410274", "revid": "23204", "url": "https://gl.wikipedia.org/wiki?curid=410274", "title": "Educaci\u00f3n dos nenos", "text": ""}
{"id": "410275", "revid": "89787", "url": "https://gl.wikipedia.org/wiki?curid=410275", "title": "Ignatius Farray", "text": "Juan Ignacio Delgado Alemany, m\u00e1is co\u00f1ecido como Ignatius Farray, nado en Granadilla de Abona (Santa Cruz de Tenerife) o 2 de decembro de 1973, \u00e9 un c\u00f3mico, escritor, actor, guionista e cantante canario, nado na illa de Tenerife mais residente en Madrid. No 2018 ga\u00f1ou o Premios Ondas e foi nomeado ao Emmy.\nTraxectoria.\nSegundo conta el mesmo, \nEstudou Ciencias da Informaci\u00f3n na Universidade Complutense de Madrid. Logo dun par de anos en Londres, familiarizouse co estilo de \"Comedy Club\". Ao regresar a Tenerife, comezou na comedia con mon\u00f3logos humor\u00edsticos. Estes ti\u00f1an influencias, entre outros, de Faemino y Cansado e de c\u00f3micos norteamericanos como Richard Pryor, Steve Martin, Andy Kaufman e Lenny Bruce. Mesmo chegou a ser comparado con alg\u00fan deles.\nApareceu no programa \"Nuevos c\u00f3micos\" de Paramount Comedy en 2003. Entre 2004 e 2007 foi colaborador de \"Noche sin tregua\", o \"late night\" desa mesma cadea, presentado por Dani Mateo, xunto con varios colaboradores humoristas de Paramount Comedy Espa\u00f1a. \nParticipou no magazine de humor surrealista en \"La hora chanante\", interpretando \"El Loco Las Coles\", e posteriormente en \"Muchachada Nui\" de La 2, como \"El Espantajo Los Melones\". Tam\u00e9n apareceu en \"Museo Coconut\" e copresentou o programa concurso \"Involuci\u00f3n\", ambos en Neox.\nDurante 2012, Farray representou o seu espect\u00e1culo de humor alternativo \"El fin de la comedia\". Tam\u00e9n leva ese nome a sitcom de d\u00faas tempadas protagonizada por el mesmo, que se empezou a emitir en Comedy Central en novembro de 2014. \nDesde 2014 forma parte do programa \"La vida moderna\" na Cadena SER, que xa leva sete tempadas.\nEn 2015, estreouse a pel\u00edcula \"Mi gran noche\", dirixida por \u00c1lex de la Iglesia, na que participou como guionista e actor.\nEn 2016, participou nunha escena do programa \"Gamers\" de MTV Espa\u00f1a. Tam\u00e9n apareceu na pel\u00edcula \"La noche del virgen\" interpretando a Ram\u00f3n Garc\u00eda. Ese ano tam\u00e9n se incorporou ao programa \"LocoMundo\", presentado por David Broncano en #0.\nDesde 2018 participa nos programas \"La resistencia\" e \"Late Motiv\".\nPremios e nomeamentos.\nEn 2015 o Festival de series MiM, creado por profesionais do sector e a entidade Madridimagen, entregoulle o premio ao Mellor Actor de Comedia polo seu papel protagonista en \"El fin de la comedia\". \nEn 2018, a serie \"El fin de la comedia\" foi nomeada para os Premios Emmy Internacional na categor\u00eda de Comedia.\nPol\u00e9micas.\nTen participado en numerosas pol\u00e9micas, como os seus roces con Arturo P\u00e9rez Reverte ou co actor Juan Echanove, tras un tuit en que insultaba a este \u00faltimo.\nM\u00fasica.\nEn 2018 formou o grupo par\u00f3dico musical \"Petr\u00f3leo\", do que \u00e9 l\u00edder. Def\u00ednense coma un \"grupo de post punk cristi\u00e1n\" que est\u00e1 \"\u00e1 altura da t\u00faa angustia\". O 1 de agosto dese ano, o grupo debutou en directo no Teatro Pav\u00f3n de Madrid.\nLibros.\nEn 2020 publicou \"Vive como un mendigo, baila como un rey\", un libro autobiogr\u00e1fico, prologado por David Broncano. \nEn 2021 lanzou o seu segundo libro, \"El bicho que se devora a s\u00ed mismo\", con ilustraci\u00f3ns de Aroha Trav\u00e9.\nVida persoal.\nSofre de miocardiopat\u00eda hipertr\u00f3fica."}
{"id": "410276", "revid": "63181", "url": "https://gl.wikipedia.org/wiki?curid=410276", "title": "Pomarkku", "text": "Pomarkku (en sueco \"P\u00e5mark\") \u00e9 un municipio de Finlandia, situado no oeste do pa\u00eds, na rexi\u00f3n de Satakunta. En 2017 a s\u00faa poboaci\u00f3n era de 2.196 habitantes. A superficie do termo municipal \u00e9 de 332,05 km2, dos cales 30,95\u00a0km2 son auga. O concello ten unha densidade de poboaci\u00f3n de 7,29 hab./km\u00b2.\nO concello \u00e9 uniling\u00fce en fin\u00e9s."}
{"id": "410277", "revid": "23204", "url": "https://gl.wikipedia.org/wiki?curid=410277", "title": "Juan Ignacio Delgado Alemany", "text": ""}
{"id": "410278", "revid": "1888", "url": "https://gl.wikipedia.org/wiki?curid=410278", "title": "Julia Torregrosa", "text": "Julia Torregrosa Sa\u00f1udo, nada en Barcelona en 1965, \u00e9 unha arquitecta e pol\u00edtica de Podemos Galicia.\nTraxectoria.\nFilla do debuxante de banda dese\u00f1ada Vicente Torregrosa. Arquitecta de profesi\u00f3n e autora de banda dese\u00f1ada. Profesora de ensino medio no IES de Poio, do que foi directora. Nas elecci\u00f3ns ao Parlamento de Galicia 2016 presentouse por En Marea pola provincia de Pontevedra. Logo da dimisi\u00f3n de Juan Jos\u00e9 Merlo e da renuncia de Xo\u00e1n Hermida, foi deputada do Parlamento de Galicia en maio de 2018."}
{"id": "410279", "revid": "1888", "url": "https://gl.wikipedia.org/wiki?curid=410279", "title": "Julia Torregrosa Sa\u00f1udo", "text": ""}
{"id": "410280", "revid": "1131", "url": "https://gl.wikipedia.org/wiki?curid=410280", "title": "Aeroporto de Baltimore-Washington", "text": "O aeroporto internacional de Baltimore-Washington Thurgood Marshall \u00e9 un aeroporto estadounidense situado en Linthicum, unha comunidade non incorporada no norte do condado de Anne Arundel, en Maryland. At\u00f3pase a 14 quil\u00f3metros ao sur do centro de Baltimore e a 51 ao nord\u00e9s de Washington, D.C. \u00c9 o m\u00e1is concorrido en n\u00famero de pasaxeiros dos tres grandes aeroportos que serven a \u00e1rea metropolitana de Baltimore-Washington, sendo os outros o Nacional Ronald Reagan e o Washington Dulles. Foi bautizado na honra de Thurgood Marshall, un nativo de Baltimore que foi o primeiro afroamericano en ser xu\u00edz do Tribunal Supremo dos Estados Unidos.\nBWI \u00e9 unha cidade focal para Southwest Airlines, e \u00e9 o segundo aeroporto en n\u00famero de voos para esa aeroli\u00f1a tras o de Chicago-Midway. O aeroporto tam\u00e9n \u00e9 un pequeno centro de conexi\u00f3ns rexional para Southern Airways Express. No ano 2010 Baltimore-Washington foi elixido mellor aeroporto do seu tama\u00f1o (15-25 mill\u00f3ns de pasaxeiros) por Airports Council International base\u00e1ndose na s\u00faa enquisa de calidade de 2009."}
{"id": "410281", "revid": "89787", "url": "https://gl.wikipedia.org/wiki?curid=410281", "title": "Infidelidade", "text": "A infidelidade ref\u00edrese, popularmente, \u00e1s relaci\u00f3ns afectuosas do tipo rom\u00e1ntico, a curto ou longo prazo, estabelecidas con persoas distintas do \"v\u00ednculo oficial\" que a mi\u00fado se mante\u00f1en en segredo por considerarse como unha ameaza \u00e1 instituci\u00f3n familiar.\u00a0A infidelidade pode significar a carencia de lealdade ou quebrantamento da mesma cara a calquera compromiso moral como a relixi\u00f3n, a amizade, o matrimonio (situaci\u00f3n que se co\u00f1ece como adulterio) ou calquera outra relaci\u00f3n amorosa ou er\u00f3tica.\nA infidelidade amorosa, acepci\u00f3n coa que se adoita asociar o termo, \u00e9 descrita, \"grosso modo\", como a falta \u00f3 pacto normativo que limita o n\u00famero de persoas involucradas nunha relaci\u00f3n amorosa ou er\u00f3tica e, por tanto, a prohibici\u00f3n de manter outras de forma paralela, sexan ocasionais ou continuas. De forma que, nas relaci\u00f3ns con tradici\u00f3n monog\u00e1mica a inclusi\u00f3n dun terceiro sup\u00f3n unha violaci\u00f3n do acordo, mentres que en relaci\u00f3ns poliamorosas prod\u00facese \u00f3 involucrar a persoas alleas \u00f3 c\u00edrculo aceptado. Baixo esta definici\u00f3n, \"ser infiel\" \u00e9 rachar de forma consciente un acordo afectivo ou sexual preestablecido para o tipo de relaci\u00f3n escollida."}
{"id": "410294", "revid": "12452", "url": "https://gl.wikipedia.org/wiki?curid=410294", "title": "GSL Faros B.C.", "text": ""}
{"id": "410296", "revid": "89787", "url": "https://gl.wikipedia.org/wiki?curid=410296", "title": "X\u00e9nero (ciencias sociais)", "text": "\"Non confundir con X\u00e9nero (biolox\u00eda) ou Sexo\"\nX\u00e9nero \u2014do lat. \"genus, -\u0115ris\".\u2014 \u00e9 un termo t\u00e9cnico espec\u00edfico en ciencias sociais que alude ao \u00abconxunto de caracter\u00edsticas diferenciadas que cada sociedade \"asigna\" a homes e mulleres\u00bb. Non se trata dunha clasificaci\u00f3n dos suxeitos en grupos identitarios, sen\u00f3n que segundo a Organizaci\u00f3n Mundial da Sa\u00fade, se refire a \u00abos roles socialmente constru\u00eddos, comportamentos, actividades e atributos que unha sociedade considera como apropiados para homes e mulleres\u00bb, orientado a visibilizar aquelas diferenzas e desigualdades sociais entre homes e mulleres que prove\u00f1en da aprendizaxe, as\u00ed como os estereotipos, os prexu\u00edzos e a influencia das relaci\u00f3ns de poder na construci\u00f3n dos x\u00e9neros.\nO significado de x\u00e9nero destina unha construci\u00f3n social e toma un per\u00edmetro da condici\u00f3n biol\u00f3xica dos suxeitos \u2014caracter\u00edsticas anat\u00f3mico-fisiol\u00f3xicas\u2014, polo que a analox\u00eda ou sinonimia sem\u00e1ntica entre os termos \u00abx\u00e9nero\u00bb e \u00absexo\u00bb \u00e9 err\u00f3nea. Dentro das causas da confusi\u00f3n de \"x\u00e9nero\" e \"sexo\", sinalouse a prolongada pr\u00e1ctica de socializar o biol\u00f3xico e bioloxizar o social;tal posici\u00f3n non ser\u00eda illada, e a s\u00faa frecuencia levou a que alg\u00fans investigadores reco\u00f1ezan que o termo \u00abx\u00e9nero\u00bb sexa \u00abmal utilizada como sin\u00f3nimo culturalista de sexo, a tal punto que non \u00e9 infrecuente ouvir falar de dous \u00abx\u00e9neros\u00bb, o x\u00e9nero feminino e o masculino, coma se existise unha correspondencia exacta e autom\u00e1tica cos sexos feminino e masculino. Diversas culturas, entre elas algunhas culturas e naci\u00f3ns actuais, reco\u00f1eceron a existencia de m\u00e1is de dous x\u00e9neros, negando o binarismo de x\u00e9nero, as\u00ed como a posibilidade das persoas de alternar entre x\u00e9neros, en tanto que algunhas correntes propo\u00f1en a supresi\u00f3n do x\u00e9nero mesmo. Os individuos que fl\u00faen entre os dous x\u00e9neros binarios, son denominadas \"gender fluid\", adxectivo que traducido do ingl\u00e9s significa \"x\u00e9nero flu\u00eddo\". A inicios do s\u00e9culo XXI traballouse para normalizar a diversidade de x\u00e9nero, e varios personaxes p\u00fablicos declararon pertencer a este colectivo, un exemplo diso \u00e9 a actriz Ruby Rose Turner , da exitosa serie \"Orange Is The New Black\".\nOrixe conceptual.\nResulta complexo determinar a evoluci\u00f3n te\u00f3rica do termo \u00abx\u00e9nero\u00bb nas ciencias sociais, expresi\u00f3n derivada do anglicismo \"gender\". A\u00a0orixe etimol\u00f3xica\u00a0desde o lat\u00edn \"genus\u2014\" ti\u00f1a un sentido puramente gramatical.\nA categor\u00eda de x\u00e9nero ter\u00eda as s\u00faas ra\u00edces nos debates antropol\u00f3xicos e sociol\u00f3xicos da primeira metade do s\u00e9culo XX que indicaban que a conduta humana era aprendida e non se atopaba predefinida polos xenes, mentres que a inserci\u00f3n do concepto dentro do campo das ciencias sociais ser\u00eda posterior. Tales debates precederon \u00e1 \u00abmedicalizaci\u00f3n do sexo\u00bb ocorrida aproximadamente entre 1885-1910, fase onde apareceu \u00abunha nova forma de entender e falar sobre a sexualidade humana\u00bb, perspectiva nova que se afastaba dos xu\u00edzos soamente pr\u00e1cticos dos actos sexuais \u2014descendencia, pracer, o socialmente acept\u00e1bel\u2014, e que nac\u00eda conxuntamente coa psicolox\u00eda e psiquiatr\u00eda, polo que as voces autorizadas para falar de sexualidade provi\u00f1an do mundo m\u00e9dico. Foi nesta \u00e9poca onde se comezou a utilizar os termos tales como \u00abhomosexual\u00bb e \u00abheterosexual\u00bb.\nUn dos estudos antropol\u00f3xicos pioneiros que abordaron a tem\u00e1tica nas ciencias sociais \u00e9 o de Margaret Mead, quen en 1935 publicou \"Sexo e temperamento en tres sociedades primitivas\" onde describe os roles sociais e caracter\u00edsticas do comportamento de homes e mulleres en tres sociedades de Nova Guinea: os arapesh, os mundugumor e os tchambuli (ou chambri). As d\u00faas primeiras te\u00f1en en com\u00fan que non existen diferenzas sociais entre var\u00f3ns e mulleres..\nO traballo de Mead suxeriu que non exist\u00eda correspondencia natural estrita entre sexo e \"temperamento\", polo que se afastaba \u00e1 tradici\u00f3n antropol\u00f3xica da \u00e9poca que a daba por certa;; logo, a contribuci\u00f3n de Mead ao concepto \u00abx\u00e9nero\u00bb at\u00f3pase na idea de que o comportamento dun individuo e as s\u00faas diferenzas en canto ao sexo de pertenza pode variar en funci\u00f3n de certas circunstancias espec\u00edficas ou a propia cultura. Os estudos e conclusi\u00f3ns de Margaret Mead sobre a relaci\u00f3n entre cultura e natureza influenciaron profundamente os estudos sociais e particularmente os estudos de x\u00e9nero; as cr\u00edticas de Derek Freeman ao traballo de Mead non foron compartidas ou foron consideradas exaxeradas pola maior\u00eda da comunidade cient\u00edfica.\nJohn Money.\nA distinci\u00f3n entre o medicalizado \u00absexo\u00bb e a categor\u00eda \u00abx\u00e9nero\u00bb apareceu a partir da segunda metade do s\u00e9culo XX. Un dos primeiros autores que utilizar\u00eda este termo nun sentido distinto ao gramatical foi o controvertido psic\u00f3logo John Money en \"Hermaphroditism, gender and precocity in hyperadrenocorticism: Psychologic \ufb01ndings\" de 1955 para referirse aos comportamentos asociados \u00e1 identidade masculina e feminina das persoas, onde intervir\u00edan factores sociobiol\u00f3xicos.O fil\u00f3sofo queer Paul B. Preciado fai unha cr\u00edtica negativa a esta mirada do concepto proposto por Money. Para este autor, tal visi\u00f3n \u00ab\u00e9 o instrumento dunha racionalizaci\u00f3n da vida na que o corpo non \u00e9 m\u00e1is que un par\u00e1metro. O x\u00e9nero \u00e9 ante todo un concepto necesario para a aparici\u00f3n e o desenvolvemento dun conxunto de t\u00e9cnicas de normalizaci\u00f3n/transformaci\u00f3n da vida\u00bb.\nRobert Stoller.\nPosteriormente en 1963, Robert Stoller ser\u00eda quen introducir\u00eda a distinci\u00f3n sexo/x\u00e9nero no 23\u00ba Congreso Psicanal\u00edtico Internacional de Estocolmo tras buscar \u00abunha palabra para poder diagnosticar aquelas persoas que, a\u00ednda que posu\u00edan un corpo de home, se sent\u00edan mulleres\u00bb, constitu\u00edndose no primeiro autor que contrastou explicitamente ambos os termos co fin de precisar o concepto de identidade de x\u00e9nero con respecto ao termo identidade sexual, que na s\u00faa opini\u00f3n era m\u00e1is ambiguo. Parte da visi\u00f3n de Ralph Greenson influenciar\u00eda a concepci\u00f3n Stolleriana.\nA tese fundamental detr\u00e1s deste autor \u00e9 que \u00abnon existe dependencia biun\u00edvoca e inevitable entre x\u00e9neros e sexos, e pola contra, o seu desenvolvemento pode tomar v\u00edas independentes\u00bb; logo, o seu traballo profundou naqueles aspectos psicol\u00f3xicos e da contorna dun individuo, realizando unha das primeiras distinci\u00f3ns sexo/x\u00e9nero dentro da teor\u00eda freudiana.\nO feminismo e os estudos de x\u00e9nero.\nO auxe dos estudos feministas na d\u00e9cada de 1970 apropiouse da visi\u00f3n que Stoller desenvolveu, e comezou a impulsar no mundo anglosax\u00f3n o termo \"gender\" desde un punto de vista espec\u00edfico das diferenzas sociais e culturais, en oposici\u00f3n \u00e1s biol\u00f3xicas existentes entre homes e mulleres; aqu\u00ed se poden atopar os traballos de Kate Millet, Germanine Greer, Ann Oakley e Nancy Chodorow, entre outras. O uso do termo \u00abx\u00e9nero\u00bb tam\u00e9n se xeneralizou a mediados de devandita d\u00e9cada no mundo feminista do estado espa\u00f1ol, especialmente cun sentido social e cultural.\nTeor\u00eda Queer.\nComo Judith Butler mesma reco\u00f1ece, \"Gender Trouble\", \u00e9 un dos textos fundacionais da teor\u00eda \"queer\"\".\" En realidade \u00e9 unha conclusi\u00f3n da formulaci\u00f3n que estaban a facer outros autores como Michel Foucault ou Monique Wittig.\nNa teor\u00eda \"queer\", o sexo desaparece, subsumido polo x\u00e9nero, posto que diferencialos significar\u00eda, desde os presupostos filos\u00f3ficos posmodernos, crer no \u201cmito epistemol\u00f3xico\u201d dunha realidade que se ofrece sen previa interpretaci\u00f3n. Por iso, s\u00f3 prop\u00f3n certo xogo de representaci\u00f3ns (unha \"performance\" transx\u00e9nero\")\" que leve a unha proliferaci\u00f3n dos x\u00e9neros disruptivos, \u00e9 dicir, \u00e1s formas de identidade \"queer\" nas que sexo, x\u00e9nero e opci\u00f3n sexual non coinciden da maneira en que se espera normalmente. \"O suxeito do movemento queer son \u201cos monstros\u201d, \u201co proletariado do feminismo\u201d: traballador@s do sexo, inmigrantes, transexuais, mulleres non brancas\u2026 A elecci\u00f3n do mesmo nome queer, insulto sexual de dif\u00edcil traduci\u00f3n desde o ingl\u00e9s, expresa con claridade a s\u00faa vontade de se manter alleos a calquera redefinici\u00f3n da normalidade e \u00e1s expectativas de integraci\u00f3n do feminismo maioritario\".\n\"Os estudos queer, buscan dinamitar os c\u00f3digos dualistas tales como var\u00f3n/muller, hetero/homo, dentro/f\u00f3ra, centro/periferia, normal/anormal, dominante/dominado. Cuestionan as identidades aparentemente est\u00e1beis e interpelan a normalidade. As s\u00faas cr\u00edticas, in\u00e9ditas, inhabit\u00e1beis e indesexadas para os canons tradicionais, postulan incertezas e sacudidas\".\nA teor\u00eda queer por tanto, \"non se det\u00e9n na deconstruci\u00f3n do suxeito: atende principalmente \u00e1 deconstruci\u00f3n da orde social. [...] Tr\u00e1tase de sementar a d\u00fabida sobre as tendencias de orde sexual, para introducir a sospeita sobre as \u2018restrici\u00f3ns da heterosexualidade\u2019, para cambiar a cultura\", para demoler as normas convencionais\".\nManifesto Cyborg.\nUn \u00faltimo paso nesta evoluci\u00f3n dos estudos de x\u00e9nero, entrando xa no Transhumanismo, at\u00f3pase na teor\u00eda cyborg (organismo cibern\u00e9tico, h\u00edbrido de m\u00e1quina e organismo), un de cuxas orixes fundamentais \u00e9 o Manifesto Cyborg de Donna Haraway (1984).\nNa visi\u00f3n de Donna Haraway: \"os corpos non nacen; son fabricados (...) Un non nace organismo. Os organismos son fabricados\". \" Calquera obxecto ou calquera persoa pode ser razoabelmente pensado en termos de montaxe e desmontaxe. Non hai arquitecturas naturais que limiten o sistema do dese\u00f1o(...) O que pasa por unha unidade, un \"un\", resulta moi problem\u00e1tico, non \u00e9 algo permanentemente dado\".\nProp\u00f3n a necesidade de superar o dualismo biol\u00f3xico var\u00f3n-femia en nome da perspectiva aberta polas novas tecnolox\u00edas, que permiten agora constru\u00edr o individuo combinando elementos biol\u00f3xicos humanos, cos doutras especies animais, e con elementos artificiais.\nTr\u00e1tase de ir a unha sociedade sen sexos e sen x\u00e9neros, na que o ideal do \u201cnovo\u201d ser humano estar\u00eda representado por unha hibridaci\u00f3n que rompese a estrutura dual home\u2013muller, masculino\u2013feminino. Unha sociedade, polo tanto, sen reproduci\u00f3n sexual, sen paternidade e sen maternidade. A sociedade as\u00ed constru\u00edda estar\u00eda confiada unicamente \u00e1 ciencia, a biomedicina, a biotecnolox\u00eda e a enxe\u00f1ar\u00eda xen\u00e9tica. A orixe e final do existir humano deber\u00edase s\u00f3 \u00e1 acci\u00f3n da ciencia e da tecnolox\u00eda, as cales permitir\u00edan lograr ese transhumanismo no que quedar\u00eda superada a s\u00faa propia natureza (poshumanismo).\nPerspectiva, teor\u00eda e ideolox\u00eda de x\u00e9nero.\nOs estudos sobre o x\u00e9nero non s\u00f3 abarcaron unha gran cantidade de cuesti\u00f3ns distintas, sen\u00f3n que foron evolucionando no mesmo concepto de x\u00e9nero.\nPracticamente ningu\u00e9n nega hoxe a diferenza entre sexo e x\u00e9nero. O car\u00e1cter biol\u00f3xico-corporal do primeiro e o car\u00e1cter predominante cultural do segundo. Da identificaci\u00f3n de sexo igual a x\u00e9nero, pasouse \u00e1 contemplaci\u00f3n do binomio sexo-x\u00e9nero.\nTampouco se nega o papel que tivo esta evoluci\u00f3n para a defensa dos dereitos fundamentais no caso das mulleres, os homosexuais e os transexuais.\nTer en conta estas realidades \u00e1 hora de comprender alg\u00fans fen\u00f3menos sociais -non toda a realidade persoal ou social-, \u00e9 o que poderiamos chamar \"perspectiva de x\u00e9nero\" que pode promover diversas propostas pr\u00e1cticas \u00e1 hora de enfocar temas de transcendencia social.\nA discusi\u00f3n est\u00e1 en se os \"estudos de x\u00e9nero\" desenvolveron unha teor\u00eda com\u00fan (teor\u00eda de x\u00e9nero) que sup\u00f3n non s\u00f3 unha descrici\u00f3n sobre a construci\u00f3n do x\u00e9nero, sen\u00f3n un verdadeiro cambio antropol\u00f3xico. Cambiou a concepci\u00f3n do que significa ser home, ser persoa humana. Este novo paradigma do ser humano constit\u00faese nunha afirmaci\u00f3n que xa non \u00e9 confrontada coa realidade e que poida converterse nunha verdadeira ideolox\u00eda (ideolox\u00eda de x\u00e9nero). Alg\u00fans negan que isto ocorrese, argumentando que os estudos sobre o \"gender\" te\u00f1en como finalidade, sobre todo, combater contra as discriminaci\u00f3ns inxustas e as violencias padecidas por mulleres, homosexuais e transexuais.\nPor outra banda, tam\u00e9n parece claro que, xunto coa defensa da muller e de colectivos LGTBI, se produce unha reflexi\u00f3n sobre o significado da sexualidade, a corporalidade e a identidade humana. No caso dos estudos de x\u00e9nero, e do feminismo radical, partiuse de postulados freudianos, marxistas e estruturalistas, e con iso chegouse a propo\u00f1er unha nova forma de entender o ser humano. \u00c9 dicir, elaborouse unha nova antropolox\u00eda.\nQuizais este cambio d\u00e1se ao pasar de defender os dereitos dos perseguidos, a negar o valor te\u00f3rico da heterosexualidade. Butler recoller\u00e1 de Wittig que \"o obxectivo da s\u00faa formulaci\u00f3n non \u00e9 feminizar o mundo, sen\u00f3n facer que as categor\u00edas de sexo queden anticuadas na linguaxe\" e lle atribuir\u00e1 que \"o seu prop\u00f3sito non \u00e9 chamar a atenci\u00f3n sobre os dereitos das \u00abmulleres\u00bb ou as \u00ablesbianas\u00bb como individuos, sen\u00f3n oporse \u00e1 episteme heterosexista totalizadora por medio dun discurso invertido coa mesma extensi\u00f3n e poder\". Posteriormente se acabar\u00e1 negando o mesmo valor da corporalidade ou da mesmidade da persoa. Por todos estes motivos para moitos p\u00f3dese falar dunha teor\u00eda de x\u00e9nero que cambia profundamente a imaxe do var\u00f3n e da muller.\nDesde esta perspectiva de x\u00e9nero, a diferenza sexual \u00e9 artificial, produto da cultura e da sociedade. O home nace neutral no estado de natureza e de inocencia previo ao pacto social; \u00e9 a sociedade a que o corrompe, a que o aliena, creando as diferenzas sexuais. A diferenza sexual \u00e9 a primeira alienaci\u00f3n do ser humano no plano persoal producida pola cultura imposta pola vida social. Polo tanto debe desaparecer todo o que perpet\u00faa socialmente esa alienaci\u00f3n: o que Alicia Miyares chama \u201cinstituci\u00f3ns socializadoras, \u00e9 dicir, a familia e o matrimonio\u201d, as\u00ed como todo o que perpet\u00faa persoalmente esa alienaci\u00f3n: a procreaci\u00f3n entre os sexos, a maternidade e o parentesco; os fillos ser\u00e1n produto de encargo e a educaci\u00f3n corresponder\u00e1 ao Estado.\nEstas novas formulaci\u00f3ns non se propo\u00f1en no plano te\u00f3rico, sen\u00f3n que se pretende incidir na sociedade a trav\u00e9s da pol\u00edtica, da lexislaci\u00f3n, da educaci\u00f3n e da sanidade, porque agora xa non se trata de respectar a diversidade sen\u00f3n de cambiar (deconstru\u00edr) a realidade actual por outra nova mediante a construci\u00f3n dun novo ser humano no que xa non haber\u00e1 sexo ou x\u00e9nero, sen\u00f3n s\u00f3 individuo.\nAlg\u00fans viron que este cambio antropol\u00f3xico unido \u00e1 vontade dunha revoluci\u00f3n social levada a cabo no \u00e1mbito pol\u00edtico, fai que nos atopemos ante unha ideolox\u00eda que chamaron ideolox\u00eda de x\u00e9nero. Non se tratar\u00eda propiamente dunha rama do feminismo, nin sequera dun feminismo radical, sen\u00f3n dunha ideolox\u00eda pol\u00edtica que desde uns principios sinxelos (a felicidade est\u00e1 na realizaci\u00f3n dos desexos sexuais sen l\u00edmite moral, legal ou incluso corporal), mediante unha estratexia pol\u00edtica, pretende estabelecer un modelo de sociedade que se considera infalibelmente o mellor e o m\u00e1is feliz."}
{"id": "410301", "revid": "89787", "url": "https://gl.wikipedia.org/wiki?curid=410301", "title": "Planificaci\u00f3n familiar", "text": "A planificaci\u00f3n familiar ref\u00edrese habitualmente \u00f3 conxunto de pr\u00e1cticas que \u00f3 ser utilizadas por unha muller, un home ou unha parella de potenciais proxenitores orientadas basicamente \u00f3 control da reproduci\u00f3n mediante o uso de m\u00e9todos anticonceptivos na pr\u00e1ctica de relaci\u00f3ns sexuais.\nO control ou planificaci\u00f3n familiar pode ter como obxectivo procrear ou non descendentes e, no seu caso, decidir sobre o n\u00famero de fillos, o momento e as circunstancias sociais, econ\u00f3micas e persoais nas que se desexa telos.\nTam\u00e9n se incl\u00fae dentro da planificaci\u00f3n familiar a educaci\u00f3n da sexualidade, a prevenci\u00f3n e tratamento das infecci\u00f3ns de transmisi\u00f3n sexual, o asesoramento antes da fecundaci\u00f3n, durante o embarazo e o parto, as\u00ed como o tratamento da infertilidade, mediante t\u00e9cnicas de reproduci\u00f3n asistida como a fecundaci\u00f3n in vitro.\nServizos de planificaci\u00f3n familiar.\nOs servizos de planificaci\u00f3n def\u00ednense como o conxunto de prestaci\u00f3ns ofrecidas por profesionais sanitarios especializados que incl\u00faen actividades e pr\u00e1cticas educativas, preventivas, m\u00e9dicas e sociais que permiten \u00f3s individuos, inclu\u00eddos menores, determinar libremente o n\u00famero dos seus fillos e seleccionar o medio m\u00e1is adecuado \u00e1s s\u00faas circunstancias.\nA planificaci\u00f3n util\u00edzase \u00e1s veces como un sin\u00f3nimo de control da natalidade. Neste sentido os servizos m\u00e9dicos de planificaci\u00f3n familiar facilitan informaci\u00f3n sobre os distintos m\u00e9todos anticonceptivos e ofrecen asistencia m\u00e9dica especializada para conseguir espazar os embarazos desexados as\u00ed como para evitar os embarazos non desexados. Neste sentido a planificaci\u00f3n familiar consiste na utilizaci\u00f3n de diferentes m\u00e9todos para controlar o n\u00famero e a cronolox\u00eda dos embarazos."}
{"id": "410302", "revid": "6279", "url": "https://gl.wikipedia.org/wiki?curid=410302", "title": "Uni\u00f3n civil", "text": "Unha uni\u00f3n civil \u00e9 unha das varias denominaci\u00f3ns empregadas para estabelecer un estado civil distinto \u00f3\u00a0casamento civil. Creada tipicamente para que as parellas homosexuais vivan de semellante e iguais dereitos e obrigas das que gozar\u00edan as parellas heterosexuais \u00f3 estar civilmente casadas. Baixo unha interpretaci\u00f3n xur\u00eddica, normativa e constitucional, o n\u00famero de dereitos e obrigaci\u00f3ns que enmarcan unha uni\u00f3n civil dependen en maior ou menor grao do ordenamento xur\u00eddico dom\u00e9stico. Nalgunhas xurisdici\u00f3ns ch\u00e1manse\u00a0pacto civil de solidariedade ou sociedade de convivencia. Tam\u00e9n a uni\u00f3n civil busca protexer o libre exercicio dos dereitos humanos das persoas LGTBI ante as hostilidades da sociedade, calquera que fose o motivo. A intervenci\u00f3n do estado a trav\u00e9s das s\u00faas pol\u00edticas p\u00fablicas \u00e9 importante \u00f3 realizar unha labor tutelar da s\u00faa integridade e benestar permanente, definindo as\u00ed a s\u00faa vixencia como sector da sociedade.\nA fonte dos dereitos e obrigas da uni\u00f3n civil prove\u00f1en da decisi\u00f3n de d\u00faas persoas de estar xuntas, motivada xeralmente por un v\u00ednculo afectivo ou un de \u00edndole contractual. Iso obedece \u00f3 sistema xur\u00eddico do pa\u00eds onde se asegure que ambas as persoas alcancen a concretar o seu desenvolvemento libre e o seu benestar com\u00fan.\nNalg\u00fans pa\u00edses ou estados, as uni\u00f3ns civ\u00eds est\u00e1n dispo\u00f1ibles tam\u00e9n para os heterosexuais que desexen estabelecer unha convivencia, pero que non desexan alcanzar o estado que lles outorga o matrimonio civil. A uni\u00f3n libre \u00e9 un acto que pode ser v\u00e1lido segundo a comunidade onde se faga.\nGalicia recolle este dereito dende o ano 2008."}
{"id": "410303", "revid": "1131", "url": "https://gl.wikipedia.org/wiki?curid=410303", "title": "Galer\u00eda de imaxes de Busto, Lal\u00edn", "text": "San Facundo de Busto \u00e9 unha parroquia que se localiza no concello de Lal\u00edn."}
{"id": "410304", "revid": "89787", "url": "https://gl.wikipedia.org/wiki?curid=410304", "title": "Irene Villa", "text": "Irene Villa Gonz\u00e1lez, nada en\u00a0Madrid\u00a0o\u00a021 de novembro de 1978\u00a0\u00e9 unha esquiadora paral\u00edmpica, xornalista e escritora espa\u00f1ola. Cando ti\u00f1a doce anos sufriu un grave atentado de ETA canda s\u00faa nai. Como resultado da detonaci\u00f3n dunha bomba perdeu as d\u00faas pernas, amais de tres dedos da man esquerda. Ata 2007 foi delegada en Madrid da Asociaci\u00f3n de V\u00edtimas do Terrorismo.\nTraxectoria.\nFilla da funcionaria da Direcci\u00f3n Xeral da Polic\u00eda Mar\u00eda Jes\u00fas Gonz\u00e1lez, e de Luis Alfonso Villa, o 17 de outubro de 1991\u00a0padeceu un grave atentado de ETA con coche bomba na r\u00faa Camarena do madrile\u00f1o barrio de Aluche. Quedou sen as pernas e de tres dedos dunha man por mor do estoupido dunha bomba apegada no veh\u00edculo no que, coa s\u00faa nai, \u00eda cami\u00f1o do colexio. S\u00faa nai perdeu unha perna e un brazo.\nSegundo fontes policiais, ETA pretend\u00eda matar un inspector de polic\u00eda destinado na comisar\u00eda do distrito dos C\u00e1rmenes, relacionado sentimentalmente coa nai de Irene. Nese d\u00eda, ETA asasinou con outra bomba lapa ao tenente do Ex\u00e9rcito de Terra Francisco Carballar; pola tarde, mutilou gravemente ao comandante de infanter\u00eda Rafael Villalobos. Os etarras acusados do seu atentado foron\u00a0Jos\u00e9 Javier Arizkuren Ruiz, \"Kantauri\", e Soledad Iparraguirre, \"Anboto\".\nLicenciouse en Comunicaci\u00f3n Audiovisual na Universidade Europea de Madrid, e realizou tam\u00e9n cursos de psicolox\u00eda e humanidades. En 2004 publicou o seu primeiro libro, \"Saber que se puede\", no que amosa a s\u00faa experiencia e diversas reflexi\u00f3ns. \u00c9 columnista de prensa e colabora en distintas emisoras de radio, como no programa\u00a0\"La Linterna\" da COPE, que dirixe e presenta Juan Pablo Colmenarejo. En 2012 ga\u00f1ou a Antena de Oro polo seu traballo na cadea de televisi\u00f3n 13tv.\nManifestou en reiteradas ocasi\u00f3ns a s\u00faa oposici\u00f3n a calquera negociaci\u00f3n con ETA e co proceso que abrira o goberno de Jos\u00e9 Luis Rodr\u00edguez Zapatero.\nActividade deportiva.\nIrene Villa \u00e9 esquiadora alpina paral\u00edmpica clasificada como LW12-2, e forma parte da Fundaci\u00f3n Tambi\u00e9n, unha dos oito membros orixinais. Este equipo foi o primeiro feminino de esqu\u00ed alpino adaptado en Espa\u00f1a., como membro deste equipo, adestra con Teresa Silva, Esther Peris, Mariluz del R\u00edo, Sandra Cavall\u00e9, Nathalie Carpanedo e Alberto \u00c1vila. Villa ga\u00f1ou varios ouros en competici\u00f3ns espa\u00f1olas, e en 2011 converteuse en campioa da Copa Espa\u00f1a na modalidade en cadeira. En marzo de 2013 f\u00edxose co campionato de Espa\u00f1a de sl\u00e1lom e co subcampionato de Espa\u00f1a en s\u00faper xigante e sl\u00e1lom xigante."}
{"id": "410305", "revid": "54334", "url": "https://gl.wikipedia.org/wiki?curid=410305", "title": "Igrexa de Klinte", "text": "A igrexa de Klinte (sueco: \"Klinte kyrka\") \u00e9 unha igrexa medieval luterana en Klinte, na illa sueca de Gotland, pertencente \u00e1 diocese de Visby.\nHistoria e arquitectura.\nA parte m\u00e1is antiga da igrexa de Klinte \u00e9 a base da s\u00faa torre que foi constru\u00edda na primeira metade do s\u00e9culo XIII en estilo rom\u00e1nico. \u00c9 a \u00fanica parte que queda dunha igrexa anterior rom\u00e1nica. Ao redor do ano 1300 o coro e a nave desa primeira igrexa foron substitu\u00eddos polos actuais de estilo g\u00f3tico. Durante esa \u00e9poca tam\u00e9n foi engadida a parte superior da torre para harmonizar o conxunto.\nExternamente a base da torre ten un portal e unhas fiestras rom\u00e1nicas. A parte superior mostra fiestras g\u00f3ticas. O portal do coro \u00e9 digno de menci\u00f3n debido aos seus capiteis, un perfecto exemplo da escultura en pedra da \u00e9poca.\nInternamente a b\u00f3veda do coro est\u00e1 decorada con frescos semellantes aos da igrexa de Rone. Na fiestra oriental do coro cons\u00e9rvanse a\u00ednda alg\u00fans paneis das vidreiras orixinais, representando escenas relixiosas. P\u00e9nsase que foron realizados polo mesmo artes\u00e1n que elaborou as vidreiras da igrexa de Alskog. Entre o mobiliario destaca a cruz triunfal, que data do s\u00e9culo XV. O retablo de arenita \u00e9 do ano 1643 e foi esculpido polo escultor Gert van Eghen. A p\u00eda bautismal \u00e9 de 1667 e os bancos datan do s\u00e9culo XVII.\nA igrexa foi restaurada no ano 1933."}
{"id": "410306", "revid": "98629", "url": "https://gl.wikipedia.org/wiki?curid=410306", "title": "22.6KS1245", "text": "22.6KS1245 \u00e9 a designaci\u00f3n dun motor foguete de propelente s\u00f3lido usado no foguete sonda Sparoair III como segunda etapa."}
{"id": "410307", "revid": "89787", "url": "https://gl.wikipedia.org/wiki?curid=410307", "title": "Doves", "text": "Doves \u00e9 unha banda de rock alternativo inglesa baseada en Cheshire. Est\u00e1 composta polos irm\u00e1ns xemelgos Jez Williams (guitarra, voces) e Andy Williams (bater\u00eda, voces), e Jimi Goodwin (baixo, voces, guitarra). Ademais adoita a acompa\u00f1alos o teclista Martin Rebelski como m\u00fasico de xira e de estudio. O grupo leva publicados catro discos de estudio, dous dos cales acadaron o n\u00famero 1 na lista brit\u00e1nica de \u00e1lbums.\nDoves entrou en hiato no ano 2010. Jimi Goodwin publicou o seu primeiro traballo en solitario, \"Odludek\", en 2014, mentres que os irm\u00e1ns Williams formaron a banda Black Rivers."}
{"id": "410308", "revid": "98629", "url": "https://gl.wikipedia.org/wiki?curid=410308", "title": "23KS11000", "text": "23KS11000 \u00e9 a designaci\u00f3n dun motor foguete de propelente s\u00f3lido usado na terceira etapa (Alcor 1A) do foguete de probas Athena H."}
{"id": "410310", "revid": "6279", "url": "https://gl.wikipedia.org/wiki?curid=410310", "title": "Villaverde de Truc\u00edos", "text": ""}
{"id": "410311", "revid": "98629", "url": "https://gl.wikipedia.org/wiki?curid=410311", "title": "23KS20000", "text": "23KS20000 \u00e9 a designaci\u00f3n dun motor foguete de propelente s\u00f3lido usado na primeira etapa do foguete sonda Black Brant 2B."}
{"id": "410312", "revid": "72012", "url": "https://gl.wikipedia.org/wiki?curid=410312", "title": "Daria Vilari\u00f1o", "text": ""}
{"id": "410313", "revid": "22570", "url": "https://gl.wikipedia.org/wiki?curid=410313", "title": "26KS20000", "text": "26KS20000 \u00e9 a designaci\u00f3n dun motor foguete de propelente s\u00f3lido usado como etapa de distintas variantes do foguete sonda Black Brant."}
{"id": "410314", "revid": "56817", "url": "https://gl.wikipedia.org/wiki?curid=410314", "title": "Six Finger Satellite", "text": "Six Finger Satellite, tam\u00e9n co\u00f1ecida como 6FS, \u00e9 unha banda estadounidense de post-hardcore baseada en sintetizadores formada no ano 1988 e procedente de Providence, Rhode Island. Ata a data leva publicados seis \u00e1lbums de estudio e catro EPs."}
{"id": "410315", "revid": "22570", "url": "https://gl.wikipedia.org/wiki?curid=410315", "title": "5.6KS5400", "text": "5.6KS5400 \u00e9 a designaci\u00f3n dun motor foguete de propelente s\u00f3lido usado nos foguetes ALSOR, Nike Viper I e Viper Falcon."}
{"id": "410316", "revid": "114944", "url": "https://gl.wikipedia.org/wiki?curid=410316", "title": "Emre Mor", "text": "Emre Mor, nado o 24 de xullo de 1997, \u00e9 un futbolista turco que xoga como centrocampista para o Fatih Karag\u00fcmr\u00fck, onde se atopa cedido polo Celta de Vigo.\nTraxectoria.\nO 29 de agosto de 2017 anunciouse a s\u00faa fichaxe polo Celta de Vigo.\nO 2 de agosto de 2019, Mor foi cedido por unha tempada \u00f3 Galatasaray SK turco."}
{"id": "410317", "revid": "1987", "url": "https://gl.wikipedia.org/wiki?curid=410317", "title": "Fran\u00e7ois Mansart", "text": "Fran\u00e7ois Mansart, nado en Par\u00eds o 13 de xaneiro de 1598 e finado na mesma cidade o 23 de setembro de 1666, foi un arquitecto franc\u00e9s, introdutor do clasicismo na arquitectura barroca de Francia. A Encyclop\u00e6dia Britannica c\u00edtao como o arquitecto franc\u00e9s do s\u00e9culo XVII de maior logro, con obras reco\u00f1ecidas polo seu alto grao de refinamento, sutileza e elegancia.\nTraxectoria.\nFran\u00e7ois era fillo dun mestre carpinteiro e non foi formado como arquitecto; ao perder bastante novo o seu pai, a s\u00faa familia axudouno a capacitarse como cantero e escultor. Crese que puido aprender a profesi\u00f3n de arquitecto no estudio de Salomon de Brosse, o m\u00e1is popular arquitecto do reinado Henrique IV.\nMansart foi altamente reco\u00f1ecido dende a d\u00e9cada de 1620 polo estilo, habilidade e calidade da s\u00faa arquitectura, mais foi considerado como un perfeccionista test\u00e1n, que non dubidaba en demoler as s\u00faas estruturas coa fin de volver comezar a constru\u00edr sobre elas. S\u00f3 os m\u00e1is ricos pod\u00edan permitirse p luxo de traballar con el.\nO \u00fanico exemplo que sobrevive dos seus primeiros traballos \u00e9 o castelo de Balleroy, encargado por Gast\u00f3n de Orle\u00e1ns, inicidao en 1626. O propio duque quedou tan compracido co resultado que invitou a Mansart a renovar o castelo de Blois en 1635. O arquitecto pretendeu reconstru\u00edr esta antiga residencia real de forma completa, mais os seus proxectos foron bloqueados e s\u00f3 se reconstru\u00edu cos planos de Mansart a \u00e1 norte, en que empregou de xeito h\u00e1bil as ordes cl\u00e1sicas. En 1632, Mansart dese\u00f1ou a igrexa de Santa Mar\u00eda dos Anxos usando o Pante\u00f3n como inspiraci\u00f3n.\nA maior\u00eda dos edificios de Mansart posteriormente foron reconstru\u00eddos ou demolidos. O mellor edificio preservado da s\u00faa \u00e9poca de maior madureza \u00e9 o palacio de Maisons-Laffitte, que unicamente conserva a decoraci\u00f3n orixinal do seu interior, inclu\u00edda unha magn\u00edfica escaleira. A estrutura \u00e9 estritamente sim\u00e9trica, e d\u00e1 moita importancia ao relevo. P\u00e9nsase que serviu de inspiraci\u00f3n do Neoclasicismo do s\u00e9culo XVIII.\nNa d\u00e9cada de 1640, Mansart traballou no convento e na igrexa de Val-de-Gr\u00e2ce en Par\u00eds, unha encarga moi codiciada de Ana de Austria. Alegouse o despilfarro en que incorreu para ser apartado e substitu\u00eddo das obras por un arquitecto m\u00e1is tratable, que fundamentalmente se dedicou a seguir o proxecto elaborado por Mansart.\nEn 1650, Mansart foi escollido como obxectivo por pol\u00edticos inimigos do primeiro ministro, o cardeal Mazarino para o que Mansart traballaba frecuentemente. En 1651 publicaron \"La Mansarade\", un panfleto acusando o arquitecto de salvaxes extravagancias e maquinaci\u00f3ns.\nLogo da ascensi\u00f3n ao trono de Lu\u00eds XIV, Mansart perdeu moitos encargos. O seu proxecto para remodelar o Louvre e o mausoleo real de Saint-Denis nunca se executaron xa que non enviou planos detallados. Alg\u00fans dos seus plans foron retomados posteriormente polo seu sobri\u00f1o neto, Jules Hardouin-Mansart, que non era tan enxe\u00f1oso e individualista e buscaba m\u00e1is o agrado da s\u00faa clientela.\nMansart exerceu grande influencia na obra do arquitecto barroco austr\u00edaco Johann Bernhard Fischer von Erlach e no arquitecto ingl\u00e9s Christopher Wren.\nMansarda.\nO seu nome est\u00e1 asociado en arquitectura coa mansarda. Denom\u00ednase as\u00ed \u00e1 xanela disposta sobre o tellado dunha casa para iluminar e ventilar o faiado polo olor a fume, na fachada dun edificio, cuberta por un teito de tellas moi inclinado, dando por resultado un elemento ornamental que adoita coroar o edificio. Con todo, Mansart non inventou este elemento, sen\u00f3n que o tomou da arquitectura italiana e o popularizou en Francia. O seu sobri\u00f1o neto Jules Hardouin-Mansart deu prestixio a esta estruturao ao utilizalo no palacio de Versalles."}
{"id": "410318", "revid": "23204", "url": "https://gl.wikipedia.org/wiki?curid=410318", "title": "Bibliolox\u00eda", "text": "No campo das ciencias sociais ch\u00e1mase bibliolox\u00eda \u00e1 ciencia xeral do libro, \u00e9 dicir, ao estudo do libro, ben sexa considerado illadamente, ben en colecci\u00f3ns ou formando bibliotecas.\nEtimolox\u00eda.\nO termo usouse por primeira vez en 1802, en Francia, na forma \"bibliologie\", termo formado pola uni\u00f3n dos elementos \"biblio-\" e \"-logie\", tirados da voz do grego antigo \u03b2\u03b9\u03b2\u03af\u03bf\u03bd \"bibl\u00edon\", \"papel, rolo de papel ou de pergami\u00f1o\", e tam\u00e9n a palabra com\u00fan para designar un \"pequeno libro\" ou \"un libro como unha divisi\u00f3n dunha obra m\u00e1is grande\", orixinalmente un diminutivo de \u03b2\u03cd\u03b2\u03bb\u03bf\u03c2 \"b\u00fdblos\" \"papiro exipcio\", e o elemento -\u03bb\u03bf\u03b3\u03b9\u03b1 \"-logia\", \"discurso\", \"tratado\", \"doutrina\", \"teor\u00eda\", \"ciencia\", tirado da ra\u00edz do verbo \u03bb\u03b5\u03b3\u03b5\u03af\u03bd \"lege\u00edn\" ou \u03bb\u03ad\u03b3\u03c9 \"leg\u014d\", \"falar\" (que chegou a n\u00f3s a trav\u00e9s do lat\u00edn medieval -logia).\nTarefas.\nA bibliolox\u00eda \u00e9 o conxunto dos co\u00f1ecementos e t\u00e9cnicas que abarcan a historia do libro, a bibliotecnia, a bibliograf\u00eda, a bibliotecnolox\u00eda, a biblioteconom\u00eda e a bibliofilia, t\u00e9cnicas e co\u00f1ecementos relacionadas coa orixe, evoluci\u00f3n, produci\u00f3n, publicaci\u00f3n, descrici\u00f3n, enumeraci\u00f3n, conservaci\u00f3n e restauraci\u00f3n dos libros, e a organizaci\u00f3n destes en colecci\u00f3ns xerais ou especiais para uso p\u00fablico ou privado.\nO/a profesional desta \u00e1rea \u00e9 o/a bibli\u00f3logo, -a, e o adxectivo para referirse ao relativo ou pertencente a esta disciplina \u00e9 bibliol\u00f3xico, -a.\nO termo conf\u00fandese por moitos coa \"bibliograf\u00eda\", pero difer\u00e9ncianse a unha da outra en que esta \u00faltima s\u00f3 trata da descrici\u00f3n de libros e do co\u00f1ecemento dos seus repertorios ou cat\u00e1logos determinando, e do lugar que ocupan no movemento intelectual.\nPoden considerarse, pois, partes ou ramas da bibliolox\u00eda, entre outras, as seguintes:"}
{"id": "410319", "revid": "55340", "url": "https://gl.wikipedia.org/wiki?curid=410319", "title": "Fernando Suanzes", "text": "Fernando Suanzes P\u00e9rez, nado en Ferrol en 1953, \u00e9 un xurista galego.\nTraxectoria.\nLicenciado en Dereito pola Universidade de Santiago de Compostela. Ingresou na Carreira Fiscal en 1982, foi fiscal decano da Fiscal\u00eda dos Xulgados da Coru\u00f1a (1991-1999), e especialista e coordinador de menores (1996-2001). Foi coordinador de Vixilancia Penitenciaria (1999-2008) e fiscal coordinador da Fiscal\u00eda na Audiencia Provincial da Coru\u00f1a (2005-2008). En 2004 enfrontouse a Carlos Varela Garc\u00eda na votaci\u00f3n para a elecci\u00f3n de Fiscal Superior de Galicia. Por\u00e9n, en 2014 derrotou a Carlos Varela e foi elixido Fiscal Superior de Galicia."}
{"id": "410320", "revid": "1888", "url": "https://gl.wikipedia.org/wiki?curid=410320", "title": "Fernando Suanzes P\u00e9rez", "text": ""}
{"id": "410322", "revid": "6279", "url": "https://gl.wikipedia.org/wiki?curid=410322", "title": "Lista de concellos hom\u00f3nimos de Espa\u00f1a", "text": "Lista dos 34 concellos hom\u00f3nimos en Espa\u00f1a, 17 repetidos."}
{"id": "410329", "revid": "98629", "url": "https://gl.wikipedia.org/wiki?curid=410329", "title": "John Cordts", "text": "John Cordts, nado en Hamburgo o 23 de xullo de 1935, \u00e9 un expiloto de automobilismo canadense.\nTraxectoria.\nCordts participou nun Gran Premio do Campionato do Mundo de F\u00f3rmula Un, o Gran Premio do Canad\u00e1 de 1969, o 20 de setembro de 1969. Clasificouse 19\u00ba, pero retirou o seu Brabham logo de 10 voltas cunha fuga de aceite, cando \u00eda 16\u00ba.\nAdemais da s\u00faa aparici\u00f3n na F\u00f3rmula Un, Cordts tivo \u00e9xito nas carreiras canadenses e estadounidenses de autom\u00f3biles deportivos, particularmente con varios McLaren do equipo Performance Engineering de Dave Billes. Competiu en moitos eventos, que van desde Harewood Acres (onde a\u00ednda mant\u00e9n a marca da pista cando pechou en 1970), Mosport, Mont-Tremblant e Westwood no Canad\u00e1 a varias pistas nos Estados Unidos e ata Xap\u00f3n. M\u00e1is tarde converteuse nun participante habitual na serie CanAm, na que competiu ata 1974, principalmente en McLarens e Lolas. O seu mellor final na Can-Am foi o segundo posto en Road America en 1974. Tam\u00e9n foi co\u00f1ecido pola s\u00faa participaci\u00f3n nas SCCA Trans-Am Series, onde, nun momento dado, pilotou un Pontiac Firebird patrocinado por BF Goodrich, co\u00f1ecido como o \"Tirebird\" e tam\u00e9n varios eventos da FIA co equipo Greenwood Corvette.\nCordts retirouse a vida privada no oeste do Canad\u00e1 onde \u00e9 co\u00f1ecido polas s\u00faas fermosas esculturas en madeira e escribiu recentemente a s\u00faa autobiograf\u00eda titulada \"Blood, Sweat and Turnips\" (\"Sangue, suor e nauseas\"). John tam\u00e9n ingresou no Canadian Motorsport Hall of Fame en 2003.\nVida persoal.\nEmigrou de Alema\u00f1a a Suecia aos dous anos coa s\u00faa familia e despois a North Bay (Ontario, Canad\u00e1) con pouco m\u00e1is de vinte anos coa s\u00faa esposa Inga-Britt e o seu fillo Jimmy, dun ano. Os seus dous outros fillos, Mary e Johnny, naceron no Canad\u00e1 e traslad\u00e1ronse a Suecia coa s\u00faa nai.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410330", "revid": "98629", "url": "https://gl.wikipedia.org/wiki?curid=410330", "title": "Gutasaga", "text": "Gutasaga (tam\u00e9n \"Gutasagan\") \u00e9 unha saga sobre a historia de Gotland antes da s\u00faa cristianizaci\u00f3n. Foi escrita no s\u00e9culo XIII e sobreviviu nun s\u00f3 manuscrito, o Codex Holm. B 64, que data de ao redor do ano 1350, conservado na Biblioteca Nacional de Suecia en Estocolmo xunto co \"Gutalag\", o c\u00f3digo legal de Gotland. Foi escrito en g\u00fatnico antigo, un dialecto do antigo n\u00f3rdico.\nUn mito de creaci\u00f3n local.\nA saga comeza con Gotland sendo descuberta por un home chamado \u00deieluar (Tjalve) (g\u00fatnico: Tjelvar). Era unha figura mitol\u00f3xica que aparece d\u00faas veces na \"Edda prosaica\" e unha na \"Gutasaga\". Gotland est\u00e1 baixo un feitizo e permanece baixo as augas durante o d\u00eda e emerxe durante a noite. O feitizo \u00e9 roto por \u00deieluar ao acender un lume na illa. O fillo de \u00deieluar, Haf\u00fei (Havde) e a s\u00faa muller Vitastjerna (g\u00fatnico: Hwitastierna) tiveron tres fillos chamados Graip, Gute e Gunfjaun, os antepasados dos Gutes. Despois da primeira noite de Havde e Vitastjerna xuntos, ela tivo un so\u00f1o sobre tres serpes entrelazadas no seu seo. Este feito interpretouse como un s\u00edmbolo de que todas as cousas est\u00e1n conectadas en c\u00edrculos e que eles ter\u00edan tres fillos. Este tema aparece representado en varias pedras pintadas en Gotland.\nA saga di que despois de que o seu pai morrese, Gute foi elixido xefe e deulle o nome tanto \u00e1 illa como aos seus habitantes. Os tres irm\u00e1ns compartiron Gotland, mantendo Gute a parte do medio, Graip o norte e Gunnfjaun o sur. Gotland dividiuse en tres partes, feito que se reflectiu na partici\u00f3n da illa en tres \"Tredingar\", unha divisi\u00f3n que permaneceu legalmente ata 1747 e a\u00ednda permanece dentro da Igrexa, que a d\u00eda de hoxe conserva esa divisi\u00f3n en tres Decanatos.\nEmigraci\u00f3n cara ao sur de Europa.\nA saga fala dunha emigraci\u00f3n, que est\u00e1 asociada coa migraci\u00f3n hist\u00f3rica dos godos:\nQue os godos tiveron que marchar cara \"\u00e1 terra dos gregos\" \u00e9 consistente coa s\u00faa primeira aparici\u00f3n nas fontes cl\u00e1sicas: Eusebio de Cesarea reportou que eles devastaron \"Macedonia, Grecia, Pontus e Asia\" no ano 263.\nA emigraci\u00f3n ter\u00eda lugar no s\u00e9culo I d.C., e mantiveron un feble contacto coa s\u00faa terra durante outros dous s\u00e9culos; o comentario de que os emigrados \"a\u00ednda conservan algo da nosa lingua\" amosa conciencia dunha separaci\u00f3n dialectal. Os eventos tiveron que transmitirse oralmente durante case un milenio antes de que se escribise o texto.\nA menci\u00f3n do r\u00edo Dvina concorda coa cultura Wielbark. Historicamente, os Godos seguiron o r\u00edo V\u00edstula, pero durante a era viquinga a v\u00eda fluvial Dvina-Dni\u00e9per sucedeu ao V\u00edstula como principal ruta de comercio cara a Grecia para os Gutes, e non sorprende que tam\u00e9n substitu\u00edse ao V\u00edstula nas tradici\u00f3ns migratorias.\nEntrada no Reino de Suecia.\nA Gutasaga cont\u00e9n varias referencias \u00e1s relaci\u00f3ns entre Gotland e Suecia, e afirma que se basean en acordos mutuos, e sinala os deberes e obrigas do rei e o bispo de Suecia en relaci\u00f3n a Gotland. Polo tanto non s\u00f3 \u00e9 un esforzo en escribir a historia de Gotland, sen\u00f3n tam\u00e9n un esforzo por afirmar a independencia de Gotland con respecto a Suecia.\nConsid\u00e9rase a Awair Strabain o home que negociou o acordo de beneficio mutuo co rei sueco, un feito que puido ter ocorrido antes do final do s\u00e9culo IX, cando Wulfstan de Hedeby anunciou que a illa estaba sometida aos suecos.\nGotland moderno.\nTjelvar e varios nomes m\u00e1is de xente da Gutasaga son usados en lugares, establecementos e outras cousas relacionadas con Gotland. Un barco de pedra en Boge \u00e9 chamado Tjelvars Grav (a tumba de Tjelvar). Boge tam\u00e9n \u00e9 o lugar onde se atopa a ba\u00eda de Tj\u00e4ldersvik e a illa de Tj\u00e4ldersholm. O amilladoiro de Digerrojr en Garde tam\u00e9n \u00e9 co\u00f1ecido como Graips rojr.\nNo ano 2011 celebrouse en Visby unha competici\u00f3n organizada pola Sociedade Astron\u00f3mica de Suecia para nomear un asteroide que se acababa de descubrir no cinto de asteroides. Foi chamado 137052 Tjelvar pola primeira persoa mitol\u00f3xica en levar o lume \u00e1 illa."}
{"id": "410331", "revid": "23204", "url": "https://gl.wikipedia.org/wiki?curid=410331", "title": "Pete Lovely", "text": "Gerard Carlton \"Pete\" Lovely, nado en Livingston (Montana) o 11 de abril de 1926 e finado en Tacoma o 15 de maio de 2011, foi un piloto de carreiras e empresario estadounidense.\nTraxectoria.\nO 9 de novembro de 1957, Lovely ga\u00f1ou a primeira carreira realizada en Laguna Seca, pilotando un Ferrari. Lovely participou en 11 Grandes Premios do Campionato do Mundo de F\u00f3rmula 1, debutando o 10 de maio de 1959. Non logrou puntos de campionato. Foi co\u00f1ecido principalmente na s\u00faa carreira de F\u00f3rmula Un por competir con varios autom\u00f3biles privados en eventos do Campionato do Mundo (normalmente participou baixo a bandeira de \"Pete Lovely Volkswagen\"), inclu\u00edndo un h\u00edbrido feito a partir dun Lotus 69 de F\u00f3rmula 2 equipado cunha especificaci\u00f3n de F\u00f3rmula Un, 3.0L Cosworth DFV motor V8. Logo da s\u00faa retirada de F\u00f3rmula Un, participou en varios tipos de carreiras nos Estados Unidos ata os anos 80. A andaina nas carreiras de Lovely durou m\u00e1is de 50 anos, e continuou participando nos eventos Vintage e Hist\u00f3ricos nos anos 2000.\nCarreira profesional.\nLovely inaugurou \"Pete Lovely Volkswagen\", un concesionario de Volkswagen en Fife, Washington en 1954 e dirixiuno durante 34 anos. Tam\u00e9n foi propietario de \"Pete Lovely Racing\" que restauraba coches de carreiras vintage.\nLovely morreu en Tacoma, Washington.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410332", "revid": "98629", "url": "https://gl.wikipedia.org/wiki?curid=410332", "title": "9KS11000", "text": "9KS11000 \u00e9 a designaci\u00f3n dun motor foguete de propelente s\u00f3lido usado nos foguetes Black Brant 3A e Black Brant 4A.\nCaracter\u00edsticas.\nOs motores 9KS11000 eran fabricados por Bristol Aerospace e funcionaban alimentados con propelente s\u00f3lido. Ti\u00f1an un pulo de 49,0 kN."}
{"id": "410333", "revid": "98629", "url": "https://gl.wikipedia.org/wiki?curid=410333", "title": "9KS1660", "text": "9KS1660 \u00e9 a designaci\u00f3n dun motor foguete de propelente s\u00f3lido usado no foguete sonda Black Brant 6.\nCaracter\u00edsticas.\nOs motores 9KS1660 eran fabricados por Bristol Aerospace e funcionaban alimentados con propelente s\u00f3lido. Ti\u00f1an un pulo de 7,4 kN."}
{"id": "410334", "revid": "17467", "url": "https://gl.wikipedia.org/wiki?curid=410334", "title": "HC Red Star Kunlun", "text": ""}
{"id": "410337", "revid": "23204", "url": "https://gl.wikipedia.org/wiki?curid=410337", "title": "Vainica Doble", "text": "Vainica Doble foi un d\u00fao espa\u00f1ol de m\u00fasica pop, activo de forma irregular entre 1971 e 2000. Estaba formado por Gloria van Aerssen (1932-2015) e Carmen Santonja (1934-2000), e influ\u00edu considerablemente no pop independente do seu pa\u00eds.\nA\u00ednda que a s\u00faa actividade art\u00edstica se desenvolveu sempre \u00e1 marxe das grandes casas discogr\u00e1ficas, a finais da d\u00e9cada de 1970 as s\u00faas canci\u00f3ns e a s\u00faa actitude chamaron a atenci\u00f3n de varios m\u00fasicos independentes que, co tempo, conformar\u00edan o xerme da as\u00ed chamada nova onda da m\u00fasica espa\u00f1ola. Carlos Berlanga e Fernando M\u00e1rquez, especialmente, achegaron logo a Vainica Doble aos novos grupos de m\u00fasica \"indie\", como Le Mans, La Buena Vida, Nosotr\u00e4sh ou Family, alg\u00fans dos cales gravaron tam\u00e9n para Elefant Records, compa\u00f1\u00eda que editou o \u00faltimo disco do d\u00fao. O grupo editou os seus discos a trav\u00e9s de oito compa\u00f1\u00edas diferentes.\nTraxectoria.\nCarmen Santonja e Gloria van Aerssen empezaron a colaborar musicalmente en 1966. M\u00e1is tarde debutaron anonimamente nunha pel\u00edcula de Marisol de 1969, \"Carola de d\u00eda, Carola de noche\". A trav\u00e9s de Enrique de Las Casas, directivo de Televisi\u00f3n Espa\u00f1ola, entraron en contacto co grupo Music Son e achegaron ao seu repertorio alg\u00fans temas, entre eles \"L\u00e1grimas de cocodrilo\", que se emitiu por televisi\u00f3n.\nO seguinte traballo do d\u00fao foi compor unha sinton\u00eda e varias canci\u00f3ns para a serie televisiva \"F\u00e1bulas\", proxecto de Jaime de Armi\u00f1\u00e1n. Isto levounas a colaborar con m\u00fasicos e arranxistas e a dar forma ao seu primeiro traballo profesional como d\u00fao que canta e comp\u00f3n. Entraron en contacto con Pepe Nieto, que estaba a producir o grupo Nuevos Horizontes, aos que Carmen e Gloria achegaron catro temas: \"El afinador de c\u00edtaras\", \"Las cuatro estaciones\", \"Mi mosca favorita\" e \"Mi churumbel\". \u00c1 vez que compo\u00f1en temas para novos sinxelos do grupo, co\u00f1eceron o director de cine Iv\u00e1n Zulueta e prepararon tres canci\u00f3ns para a s\u00faa pel\u00edcula \"Un, dos, tres, al escondite ingl\u00e9s\".\nTras esta experiencia, Nieto prop\u00faxolles gravar un sinxelo co seu propio nome. Dunha longa lista de nomes, elixiron finalmente \"Vainica Doble\". O sinxelo, gravado coa discogr\u00e1fica Columbia, incl\u00fae as canci\u00f3ns \"La bruja\" e \"Un metro cuadrado\", que moitos anos despois versionaron Los Planetas. O disco pasou desapercibido para o gran p\u00fablico, pero un pequeno grupo de afeccionados recibiuno con entusiasmo.\nA continuaci\u00f3n colaboraron nunha nova tempada de \"F\u00e1bulas\", acompa\u00f1adas por un grupo chamado Tickets (do que xurdir\u00eda Asfalto), que incluir\u00eda no seu primeiro sinxelo un tema de Vainica Doble titulado \"El rigor de las desdichas\".\nAo acabar o seu contrato con Columbia, a trav\u00e9s de Pepe Nieto contactaron con Manolo D\u00edaz, que dirix\u00eda o selo \u00d3palo, de recente creaci\u00f3n. Outra vez con Tickets, gravaron un sinxelo titulado \"Refranes\", tema que de novo \u00e9 sinton\u00eda dunha serie de televisi\u00f3n. En 1971 por fin gravaron o seu primeiro disco de longa duraci\u00f3n, \"Vainica Doble\", producido por Manolo D\u00edaz. Incl\u00fae temas tan sorprendentes como \"Guru Zakun Kin Kon\", a historia dun drag\u00f3n extraterrestre que entra en contacto, de forma traum\u00e1tica, coa especie humana. Unha vez terminado o disco, a compa\u00f1\u00eda tivo problemas coa censura por mor da canci\u00f3n \"Qui\u00e9n le pone el cascabel al gato\", na que se quixo ver unha alegor\u00eda sobre Franco, a\u00ednda que s\u00f3 se trataba de musicar unha f\u00e1bula.\nEn 1972 gravaron un disco do Nadal que cont\u00e9n dous temas nos que colaboran Aguaviva, do mesmo selo: \"Oh Jes\u00fas\" e \"Evangelio seg\u00fan San Lucas\". Foi o \u00faltimo traballo de Vainica Doble para \u00d3palo. Tras o peche da compa\u00f1\u00eda, asinaron con Ariola e para este selo editaron \"Heliotropo\", un disco cunha produci\u00f3n m\u00e1is elaborada, con arranxos orquestrais e a direcci\u00f3n art\u00edstica de Pepe Nieto. A este \u00e1lbum pertencen cl\u00e1sicos do grupo como \"Habanera del primer amor\" e \"Eleg\u00eda al jard\u00edn de mi abuela\". Con este \u00e1lbum realizaron algunhas das s\u00faas poucas actuaci\u00f3ns en directo, en Marrocos e en Bourbon St. Compuxeron a sinton\u00eda da serie de televisi\u00f3n \"Tres eran tres\" e actuaron no programa infantil \"Hoy tambi\u00e9n es fiesta\".\nEn 1975, Jos\u00e9 Luis Borau pediulles a banda sonora da s\u00faa pel\u00edcula \"Furtivos\". Asinaron coa discogr\u00e1fica Gong e no ver\u00e1n de 1976 gravaron o seu seguinte disco, \"Contracorriente\". O seu tema m\u00e1is popular \u00e9 \"D\u00e9jame vivir con alegr\u00eda\", armado cun sorprendente arranxo de sitar. Descontentas coa produci\u00f3n definitiva, desapareceron de escena.\nEn 1980 volveron ao estudio de gravaci\u00f3n. Destas sesi\u00f3ns xurdiu o disco \"El eslab\u00f3n perdido\", no que recuperaron varias canci\u00f3ns de televisi\u00f3n e temas esquecidos e engadiron algunhas melod\u00edas novas. En 1981 editaron \"El tigre del Guadarrama\", de ambiente escuro e cr\u00edtico. En canci\u00f3ns como \"Cr\u00f3nica madrile\u00f1a\" dan a s\u00faa peculiar visi\u00f3n rockeira da nacente Movida madrile\u00f1a. En 1984 editaron un dobre disco titulado \"Taquicardia\", un regreso intrigante e moi experimental. Ese mesmo ano crearon e interpretaron, xunto a Joaqu\u00edn Sabina, a sinton\u00eda de \"Con las manos en la masa\", un programa de TVE presentado por Elena Santonja, irm\u00e1 de Carmen.\nEn 1997 sa\u00edu \u00e1 luz \"Carbono 14\", co que a discogr\u00e1fica tentou canalizalas cara a un p\u00fablico masivo. Interferiu nos arranxos e imp\u00faxolles colaboradores como Alejandro Sanz, Miguel Bos\u00e9 e Ismael Serrano, con tir\u00f3n comercial pero con pouca ou ningunha relaci\u00f3n coa est\u00e9tica do d\u00fao. Resultou o seu disco m\u00e1is vendido, pero tam\u00e9n o que menos aprecian os seus seguidores.\nNo 2000 as Vainica desped\u00edronse definitivamente con \"En familia\", gravado no selo independente Elefant e sen ningunha presi\u00f3n comercial. Incl\u00fae a balada \"Dices que soy\" e a prensa especializada sa\u00fadao como un dos mellores do ano. Colaboran nel os fillos e netos das cantantes.\nCompuxeron tam\u00e9n algunhas das m\u00e1is co\u00f1ecidas sinton\u00edas de televisi\u00f3n dos \u00faltimos anos, como a das series \"Juncal\" (de Jaime de Armi\u00f1\u00e1n) e \"Celia\" (de Jos\u00e9 Luis Borau), e crearon canci\u00f3ns para artistas como Luz Casal, Sergio y Est\u00edbaliz ou Paco Clavel.\nCarmen Santonja faleceu en Madrid o 23 de xullo de 2000, aos 66 anos, e Gloria van Aerssen no hospital da localidade de Cercedilla (Comunidade de Madrid) o 22 de outubro de 2015, aos 83 anos."}
{"id": "410338", "revid": "23204", "url": "https://gl.wikipedia.org/wiki?curid=410338", "title": "KRS Vanke Rays", "text": "O KRS Vanke Rays \u00e9 un equipo feminino profesional de h\u00f3ckey sobre xeo da cidade de Shenzhen, na provincia de Guangdong (China). Inicialmente foi co\u00f1ecido como Kunlun Red Star WIH (en chin\u00e9s simplificado \u6df1\u5733\u6606\u4ed1\u9e3f\u661f ou \u6606\u4ed1\u9e3f\u661f, chin\u00e9s tradicional \u6df1\u5733\u5d11\u5d19\u9d3b\u661f ou \u5d11\u5d19\u9d3b\u661f, pinyin \"Sh\u0113nzh\u00e8n K\u016bnl\u00fan H\u00f3ngx\u012bng\" ou \"K\u016bnl\u00fan H\u00f3ngx\u012bng\", romanizaci\u00f3n Yale para o canton\u00e9s \"S\u0101mzan Kw\u0101nl\u00e8uhn H\u00f9hngs\u012bng\" ou \"Kw\u0101nl\u00e8uhn H\u00f9hngs\u012bng\"), mudando o seu nome logo de fusionarse co outro equipo chin\u00e9s da liga, o Vanke Rays no ver\u00e1n de 2018. O equipo competiu dende a s\u00faa fundaci\u00f3n en 2017 e ata 2019 na Canadian Women's Hockey League (CWHL), e dende 2019 na Zhenskaya Hockey League rusa. Est\u00e1 operado polo Kunlun Red Star, un equipo masculino da cidade de Pequ\u00edn fundado en 2016 e que compite na Kontinental Hockey League (KHL). O KRS Vanke Rays xoga os seus partidos como local no Shenzhen Dayun Arena de Shenzhen, un pavill\u00f3n con capacidade para 18\u00a0000 espectadores, se ben para a tempada 2021-22 trasladouse ao Mytishchi Arena de Mytishchi (Rusia)\u00a0por mor da pandemia de COVID-19.\nHistoria.\nO club constitu\u00eduse o 5 de xu\u00f1o de 2017 nun esforzo por mellorar a selecci\u00f3n chinesa de h\u00f3ckey sobre xeo. O equipo fichou a d\u00faas xogadoras antes do anuncio oficial do equipo: a porteira finlandesa Noora R\u00e4ty e a dianteira estadounidense Kelli Stack. Red Star anunciou que Digit Murphy, anterior adestradora xefa das Boston Blades, ser\u00eda a adestradora, mentres que Rob Morgan, de Yale, ser\u00eda o adestrador xefe asociado.\nNa s\u00faa primeira elecci\u00f3n no \"draft\" da CWHL de 2017, o Kunlun Red Star seleccionou \u00e1 finlandesa Noora R\u00e4ty. Na segunda rolda seleccionou \u00e1 estadounidense Alexandra Carpenter, mentres que na terceira rolda a franqu\u00eda chinesa seleccionou \u00e1 \"All-Star\" da NWHL Shiann Darkangelo.\nNa s\u00faa primeira tempada conseguiu clasificarse para os \"play-offs\" logo de finalizar na segunda posici\u00f3n da liga regular por detr\u00e1s de Les Canadiennes de Montreal cun total de 43 puntos (catro puntos menos que as canadenses. Logo de derrotar por 2-1 nas semifinais a Calgary Inferno, disputando un terceiro encontro no que se ter\u00edan que xogar tres pr\u00f3rrogas e que se converter\u00eda no partido m\u00e1is longo da historia dos \"play-offs\" pola Clarkson Cup, as xogadoras do Kunlun Red Star conseguiron chegar \u00e1 final da Clarkson Cup en Toronto fronte a Markham Thunder de Markham (Ontario, Canad\u00e1). Na final, disputada no Ricoh Coliseum de Toronto o 25 de marzo de 2018, as canadenses conseguiron alzarse co t\u00edtulo logo de derrotar na pr\u00f3rroga \u00e1s chinesas por 2 goles a 1.\nO 3 de agosto de 2018, a CWHL anunciaba so seu sitio web que daquela Kunlun Red Star mudar\u00eda de denominaci\u00f3n na tempada 2018\u201319. O novo nome da franqu\u00eda pasar\u00eda a ser Shenzhen KRS Vanke Rays, como resultado da fusi\u00f3n do Kunlun Red Star co outro equipo da cidade de Shenzhen que compet\u00eda na CWHL, o Vanke Rays, que finalizaran na quinta posici\u00f3n da liga regular na tempada precedente, non clasific\u00e1ndose para os \"play-offs\". A fusi\u00f3n levouse a cabo logo dun duro per\u00edodo de seis meses de viaxes a Norteam\u00e9rica, unha viaxe de 15 horas cun desfase horario de 12 horas. O ex-adestrador de Vanke Rays Rob Morgan foi designado director xeral da franqu\u00eda. Anunciouse tam\u00e9n que o Kunlun Red Star permanecer\u00eda como equipo separado integrado por xogadoras chinesas e adestrado por un corpo t\u00e9cnico chin\u00e9s como parte da preparaci\u00f3n para o equipo nacional chin\u00e9s de cara ao Camponato do Mundo de 2019 e os Xogos Ol\u00edmpicos de Inverno de 2022 que se celebrar\u00e1n en Pequ\u00edn, sendo o propio Morgan o director deportivo. O KRS Vanke Rays anunciou a incorporaci\u00f3n da ex-porteira de Princeton Kimberly Newell e da ex xogadora de UConn Huskies Leah Lum, as\u00ed como a renovaci\u00f3n de varias xogadoras como a porteira do ano 2018 Noora R\u00e4ty. O troco de denominaci\u00f3n estivo acompa\u00f1ado tam\u00e9n da mudanza no banco, asinando Bob Deraney como adestrador xefe.\nXogadoras.\nO Kunlun Red Star na s\u00faa primeira tempada estivo integrado polas seguintes xogadoras:"}
{"id": "410339", "revid": "17467", "url": "https://gl.wikipedia.org/wiki?curid=410339", "title": "Kunlun Red Star WIH", "text": ""}
{"id": "410342", "revid": "1131", "url": "https://gl.wikipedia.org/wiki?curid=410342", "title": "Consello de Cooperaci\u00f3n Bibliotecaria", "text": "O Consello de Cooperaci\u00f3n Bibliotecaria \u00e9 un \u00f3rgano de coordinaci\u00f3n a nivel estatal espa\u00f1ol no que participan as Comunidades Aut\u00f3nomas, tendo en conta todos os distintos tipos de bibliotecas, estando coordinadas polo Ministerio de Educaci\u00f3n, Cultura e Deporte.\nCreaci\u00f3n.\nO Consello Cooperaci\u00f3n Bibliotecaria de Espa\u00f1a foi creado pola Lei 10/2007, de 22 de xu\u00f1o, da lectura, do libro e das bibliotecas. publicada no BOE n\u00fam. 150, do d\u00eda 23 de xu\u00f1o de 2007.\nDocumentos importantes do Consello.\nEntre os varios documentos que o Consello de Cooperaci\u00f3n Bibliotecaria deu a co\u00f1ecer recentemente, como froito do traballo de grupos e comisi\u00f3ns nos \u00faltimos anos, p\u00f3dense destacar estes dous:\nEn Galicia.\nPola s\u00faa parte, Galicia conta coa Lei 5/2012, do 15 de xu\u00f1o, de bibliotecas de Galicia, publicada no DOG N\u00fam. 122, do d\u00eda 27 de xu\u00f1o de 2012. O 17 de marzo de 2013 constitu\u00eduse o Consello de Cooperaci\u00f3n Bibliotecaria de Galicia, contemplado na dita lei."}
{"id": "410343", "revid": "72012", "url": "https://gl.wikipedia.org/wiki?curid=410343", "title": "Consello de Cooperaci\u00f3n Bibliotecaria de Galicia", "text": ""}
{"id": "410344", "revid": "1131", "url": "https://gl.wikipedia.org/wiki?curid=410344", "title": "Aeroporto Chaudhary Charan Singh", "text": "O aeroporto internacional Chaudhary Charan Singh \u00e9 un aeroporto indio que seve a Lucknow, a capital do estado de Uttar Pradesh. Est\u00e1 situado en Amausi, ao sur da cidade, e anteriormente foi co\u00f1ecido como \"aeroporto de Airport\" antes de recibir o seu actual nome na honra de Chaudhary Charan Singh, o quinto Primeiro Ministro da India."}
{"id": "410345", "revid": "25871", "url": "https://gl.wikipedia.org/wiki?curid=410345", "title": "Nordic Regional Airlines", "text": "Nordic Regional Airlines Oy (comercializada como Norra e estilizado como N\u00b0RRA, e anteriormente \"Flybe Nordic\") \u00e9 unha aeroli\u00f1a rexional finlandesa baseada no aeroporto de Helsinqui. A compa\u00f1\u00eda \u00e9 propiedade de Finnair.\nA aeroli\u00f1a comezou a operar como Flybe Nordic o 20 de outubro de 2011 como unha empresa conxunta entre Flybe e Finnair, despois da s\u00faa compra de Finncomm Airlines. Flybe vendeu o seu 60% a Finnair como unha soluci\u00f3n temporal ao prezo de 1 euro en marzo de 2015. A compa\u00f1\u00eda v\u00e9n operando co c\u00f3digo de Finnair dende o 1 de maio de 2015. A s\u00faa sede e centro de operaci\u00f3ns at\u00f3pase en Vantaa, a\u00ednda que en Sein\u00e4joki te\u00f1en o seu departamento financeiro.\nFrota.\nEn maio de 2018 a frota de Nordic Regional Airlines estaba formada polos seguintes avi\u00f3ns:"}
{"id": "410346", "revid": "59564", "url": "https://gl.wikipedia.org/wiki?curid=410346", "title": "Domingo Frades", "text": "Domingo Frades Gaspar, por veces escrito Dumingu Frades Gaspar, nado en San Marti\u00f1o de Trebello (provincia de C\u00e1ceres) o 18 de novembro de 1936 e finado en Badaxoz o 10 de xaneiro de 2023, foi un escritor estreme\u00f1o en ma\u00f1ego. Membro correspondente da Real Academia Galega dende 2004.\nTraxectoria.\nEstudou no seminario de Salamanca e fixo estdos agr\u00edcolas en Zaragoza. Funcionario do ministerio de extensi\u00f3n agraria, traballou desde 1970 no servizo de extensi\u00f3n e capacitaci\u00f3n agraria de Estremadura, desde onde defendeu a agricultura ecol\u00f3xica e a apicultura. Xubilouse en 2001.\nInteresado no mantemento das falas galeg\u00f3fonas do Val de X\u00e1lima, en 1993 foi un dos fundadores da asociaci\u00f3n Fala i Cultura."}
{"id": "410355", "revid": "23204", "url": "https://gl.wikipedia.org/wiki?curid=410355", "title": "Festa dos foros de Seixalbo", "text": "A Festa dos foros de Seixalbo \u00e9 unha celebraci\u00f3n que ten lugar en Seixalbo (Ourense). Celebra a supresi\u00f3n a mediados do s\u00e9culo XIX dos foros do Antigo R\u00e9xime. Cel\u00e9brase desde 2006, e ten lugar o primeiro s\u00e1bado de xullo.\nContexto hist\u00f3rico.\nEn 1837 a veci\u00f1anza da parroquia presentou unha demanda xudicial para que se declarase de calidade se\u00f1orial, e polo tanto se abolisen as prestaci\u00f3ns de cincocentos moios de vi\u00f1o que percib\u00edan o bispo da diocese de Ourense e o cabido da Catedral de Ourense. A demanda foi encabezada por Fernando Freire Carril, que pagaba 205 cuartas de vi\u00f1o, e que viaxou \u00e1 Coru\u00f1a para seguir adiante co preito.\nO xu\u00edzo iniciouse en Ourense o 2 de novembro de 1839, mais ao non p\u00f3rse de acordo as trespartes litigantes pasouse \u00e1 audiencia da Coru\u00f1a e, posteriormente, rematou en Madrid o 30 de xu\u00f1o de 1859 a favor das reclamaci\u00f3ns veci\u00f1ais.\nA festa dos foros.\nA festa comezou a celebrarse en 2006. Os balc\u00f3ns das casas ad\u00f3rnanse con colchas e fald\u00f3ns, e a xente viste con roupas de \u00e9poca. Despois de xantar hai unha xuntanza na praza do Cabido con xogos tradicionais. Logo faise un percorrido polas adegas da parroquia. Co solpor faise unha representaci\u00f3n teatral dos tres xu\u00edzos, e a festa remata cunha actuaci\u00f3n musical.\nUnha das r\u00faas da parroquia leva o nome do impulsor deste preito, Fernando Freire Carril, e tam\u00e9n se puxo unha placa na casa onde viviu."}
{"id": "410361", "revid": "89787", "url": "https://gl.wikipedia.org/wiki?curid=410361", "title": "Factor de crecemento de hepatocitos", "text": "O factor de crecemento de hepatocitos (HGF) (ou factor de dispersi\u00f3n, en ingl\u00e9s \"scatter factor\" ou SF) \u00e9 un factor de crecemento celular par\u00e1crino, de motilidade e morfox\u00e9nico. \u00c9 segregado polas c\u00e9lulas mesenquimais e ten como diana e act\u00faa principalmente sobre c\u00e9lulas epiteliais e endoteliais, pero tam\u00e9n act\u00faa sobre as c\u00e9lulas proxenitoras hematopo\u00e9ticas e c\u00e9lulas T. Ten un importante papel no desenvolvemento de \u00f3rganos embrionarios, especificamente na miox\u00e9nese, na rexeneraci\u00f3n de \u00f3rganos adultos e na curaci\u00f3n de feridas.\nFunci\u00f3n.\nO factor de crecemento do hepatocito regula o crecemento celular, a motilidade celular e a morfox\u00e9nese ao activar a fervenza de sinalizaci\u00f3n da tirosina quinase despois de unirse ao receptor protooncox\u00e9nico c-Met. O HGR \u00e9 segregado polas c\u00e9lulas mesenquimais e act\u00faa como unha citocina multifuncional en c\u00e9lulas de orixe principalmente epitelial. A s\u00faa capacidade de estimular a mitox\u00e9nese, motilidade celular e invasi\u00f3n da matriz d\u00e1lle un papel central na anxiox\u00e9nese, tumorox\u00e9nese e rexeneraci\u00f3n de tecidos.\nEstrutura.\nSegr\u00e9gase en forma dun s\u00f3 polip\u00e9ptido inactivo e despois \u00e9 clivado por serina proteases dando unha cadea alfa de 69 kDa e outra beta de 34 kDa. Unha ponte disulfuro entre as cadeas alfa e beta \u00faneas dando lugar ao produto activo heterodim\u00e9rico. A prote\u00edna pertence \u00e1 subfamilia do plasmin\u00f3xeno de peptidases S1, pero non ten actividade detectable de protease.\nImportancia cl\u00ednica.\nA terapia de ADN de pl\u00e1smido de HGF humano de cardiomiocitos est\u00e1 sendo examinada como posible tratamento da enfermidade da arteria coronaria e como traramento para os danos ocorridos no coraz\u00f3n despois dun infarto de miocardio.\nAdemais dos efectos ben caracterizados do HGF sobre as c\u00e9lulas epitaliais, endoteliais e proxenitoras hematopo\u00e9ticas, o HGF tam\u00e9n regula a quimiotaxe de c\u00e9lulas T no tecido card\u00edaco. A uni\u00f3n do HGF o c-Met, expresado en c\u00e9lulas T, causa a regulaci\u00f3n \u00e1 alza de c-Met, CXCR3 e CCR4, que \u00e1 s\u00faa vez lles d\u00e1 a capacidade de migrar ao tecido card\u00edaco. O HGF tam\u00e9n promociona a anxiox\u00e9nese nas lesi\u00f3ns isqu\u00e9micas. \nO HGF pode xogar un papel como indicador de progn\u00f3stico para a artralxia inducida polo virus Chikungunya. Os niveis altos de HGF correlaci\u00f3nanse con altas taxas de recuperaci\u00f3n.\nA expresi\u00f3n excesiva local de HGF nas mamas foi implicada na macromastia. O HGFest\u00e1 tam\u00e9n implicado de forma importante no desenvolvemento normal da gl\u00e1ndula mamaria.\nO HGF foi implicado en diversos cancros, como o de pulm\u00f3n, p\u00e1ncreas, tiroide, colon e mama.\nO incremento da expresi\u00f3n de HGF foi asociada coas capacidades de mellora e non formaci\u00f3n de cicatriz na curaci\u00f3n de feridas de fibroblastos illados do tecido da mucosa oral.\nNiveis de plasma circulantes.\nO plasma de pacientes con insuficiencia card\u00edaca avanzada presenta niveis incrementados de HGF, o cal se correlaciona cun progn\u00f3stico negativo e un alto risco de mortalidade. O HGF circulante foi tam\u00e9n identificado como marcador de progn\u00f3stico que indica gravidade en pacientes que padecen hipertensi\u00f3n. O HGF circulante tam\u00e9n se suxeriu como posible biomarcador precoz da fase aguda da inflamaci\u00f3n intestinal.\nFarmacocin\u00e9tica.\nO HGF ex\u00f3xeno administrado por inxecci\u00f3n intravenosa \u00e9 eliminado rapidamente da circulaci\u00f3n polo f\u00edgado, e ten unha vida media de aproximadamente 4 minutos.\nModuladores.\nDihexa \u00e9 unha pequena mol\u00e9cula oralmente activa e penetrante centralmente que se une directamente ao HGF e potencia a s\u00faa capacidade de activar o seu receptor, c-Met. \u00c9 un forte indutor da neurox\u00e9nese e est\u00e1 sendo estudada para a s\u00faa posible aplicaci\u00f3n no tratamento da enfermidade de Alzheimer e a de Parkinson.\nInteracci\u00f3ns.\nO factor de crecemento de hepatocitos presenta interacci\u00f3ns co produto proteico do oncoxene c-Met, identificado como receptor de HGF (HGFR). Tanto a sobreexpresi\u00f3n da prote\u00edna do receptor Met/HGFR coma a activaci\u00f3n aut\u00f3crina de Met/HGFR pola expresi\u00f3n simult\u00e1nea do ligando factor de crecemento de hepatocitos foron implicadas na oncox\u00e9nese.\nO factor de crecemento de hepatocitos interacciona cos glicosaminoglicanos sufatados hepar\u00e1n sulfato e dermat\u00e1n sulfato. A interacci\u00f3n co hepar\u00e1n sulfato permite que o factor de crecemento de hepatocitos forme un complexo con c-Met que pode transducir sinais intracelulares que orixinar\u00e1n a divisi\u00f3n celular e a migraci\u00f3n celular."}
{"id": "410362", "revid": "27155", "url": "https://gl.wikipedia.org/wiki?curid=410362", "title": "Factor de crecemento do hepatocito", "text": ""}
{"id": "410363", "revid": "27155", "url": "https://gl.wikipedia.org/wiki?curid=410363", "title": "Factor de crecemento dos hepatocitos", "text": ""}
{"id": "410364", "revid": "1131", "url": "https://gl.wikipedia.org/wiki?curid=410364", "title": "Aeroporto de Washington Dulles", "text": "O aeroporto internacional de Washington Dulles \u00e9 un aeroporto estadounidense nos condados de Loudoun e Fairfax en Virxinia, a 42 quil\u00f3metros ao oeste do centro de Washington, D.C. Foi bautizado na honra de John Foster Dulles, o 52\u00ba Secretario de Estado que serviu co presidente Dwight D. Eisenhower. A s\u00faa terminal principal \u00e9 un edificio moi co\u00f1ecido dese\u00f1ado por Eero Saarinen. Operado pola Metropolitan Washington Airports Authority, a meirande parte das s\u00faas instalaci\u00f3ns at\u00f3panse na comunidade non incorporada de Dulles, no condado de Loudoun, cunha pequena porci\u00f3n na comunidade non incorporada de Chantilly do condado de Fairfax.\nDulles \u00e9 un dos tres grandes aeroportos da \u00e1rea metropolitana de Baltimore-Washington con m\u00e1is de 22 mill\u00f3ns de pasaxeiros por ano. Dulles ten m\u00e1is tr\u00e1fico internacional que calquera aeroporto no Atl\u00e1ntico Medio coa excepci\u00f3n dos da \u00e1rea metropolitana de Nova York, mantendo un 90% do tr\u00e1fico internacional da \u00e1rea Baltimore-Washington. Por\u00e9n, Dulles ten menos pasaxeiros anualmente que os outros dous aeroportos da zona, Baltimore-Washington e Ronald Reagan Washington."}
{"id": "410365", "revid": "1131", "url": "https://gl.wikipedia.org/wiki?curid=410365", "title": "Aeroporto Sardar Vallabhbhai Patel", "text": "O aeroporto internacional Sardar Vallabhbhai Patel \u00e9 un aeroporto indio que serve \u00e1s cidades de Ahmedabad e Gandhinagar en Gujarat. Est\u00e1 situado en Hansol, a 9 quil\u00f3metros ao norte do centro de Ahmedabad. Foi bautizado na honra do pol\u00edtico indio Sardar Vallabhbhai Patel.\nNo ano fiscal 2017-2018 usaron o aeroporto un total de 9 174 425 pasaxeiros, sendo o oitavo m\u00e1is concorrido en termos de pasaxe da India. O aeroporto serve como cidade focal para GoAir. No ano 2015 o goberno iniciou o proceso para a s\u00faa privatizaci\u00f3n. Vai ser substitu\u00eddo polo aeroporto de Dholera por restrici\u00f3ns de expansi\u00f3n."}
{"id": "410366", "revid": "1131", "url": "https://gl.wikipedia.org/wiki?curid=410366", "title": "Fervenza de Augaca\u00edda", "text": "A fervenza de Augaca\u00edda \u00e9 unha cachoeira formada polo r\u00edo Aguianza na s\u00faa desembocadura ao r\u00edo Mi\u00f1o. A altura da fervenza \u00e9 duns 40 metros.\nCaracter\u00edsticas.\nAt\u00f3pase en Marce, parroquia de Vilar de Ortelle, no concello de Pant\u00f3n. O r\u00edo Aguianza recolle as augas do rego das Cernadas e do Calve. A 400 metros est\u00e1 o castro de Marce.\nExisten varias lendas relacionadas coas fervenzas, que din que detr\u00e1s delas hai unha porta m\u00e1xica gardada por bruxas as cales levar\u00e1n baixo o r\u00edo ao mozo que se atreva a pasar, e as\u00ed poder\u00e1 casar coa s\u00faa princesa encantada e posu\u00edr unha gran fortuna.\nA Fervenza de Augaca\u00edda sit\u00faase no lado leste do can\u00f3n que forma o val do R\u00edo Mi\u00f1o. Este val consta de pronunciadas ladeiras que poden chegar a acadar alturas de ata 500 metros, orixinando uns desniveis de case 300 metros, situ\u00e1ndose a unha cota de 200 metros sobre o nivel do mar, sabendo que a auga do r\u00edo Mi\u00f1o cons\u00e9rvase no encoro de Belesar.\nAugas arriba hai outras fervenzas de tama\u00f1o menor. Aos p\u00e9s da fervenza hai unha poza, na que cae con forza a auga.\nPaisaxe e ecolox\u00eda.\nA fervenza at\u00f3pase oculta na espesura dun bosque formado de casti\u00f1eiros, carballos e outras especies aut\u00f3ctonas, pero principalmente por carballos, entre os restos de vi\u00f1edos abandonados.\nEn canto \u00e1 fauna, podemos encontrar libeli\u00f1as, as cales se adoitan pousar nas beiras dos cursos de auga, anfibios como os sapos, que se achegan \u00e1s augas limpas nas s\u00faas \u00e9pocas de cr\u00eda.\nAccesos.\nExistiu unha \u00e9poca na que o cami\u00f1o ata a fervenza de Augaca\u00edda quedou totalmente cerrado pola maleza. Pero no ano 2000 no mes de xu\u00f1o, o cami\u00f1o foi novamente reaberto grazas a un equipo de persoas que asist\u00edan a un curso formativo de operarios medioambientais, volvendo a popularizar a ruta, \u00e1 que s\u00f3 se ti\u00f1a acceso a trav\u00e9s dunhas varandas de corda e cami\u00f1os de pedras.\nHoxe en d\u00eda, dende hai case dous anos, o cami\u00f1o foi acondicionado pola Deputaci\u00f3n de Lugo, de xeito que se incorporou \u00e1 ruta unhas pasarelas de madeira, escaleiras e limparon o acceso, facilitando as\u00ed a chegada. Tam\u00e9n se colocaron paneis de madeira indicativos para facilitar a ruta, as\u00ed como un pequeno aparcadoiro antes de iniciar o cami\u00f1o. O cami\u00f1o total da ruta de ida e volta e duns 5\u00a0km.\nO acceso faise pola estrada de Ourense a Monforte de Lemos, a continuaci\u00f3n colleremos o cruzamento que indica Gu\u00edtara e posteriormente dirix\u00edmonos direcci\u00f3n Marce. Pouco antes de chegar \u00e1 aldea hai un cartel do lado esquerdo que indica o cami\u00f1o \u00e1 fervenza.\nUnha vez al\u00ed, hai que baixar un sendeiro cunha lonxitude de 2\u00a0km. Pero existen unhas escaleiras de madeira as cales dan a un pequeno miradoiro que ten un banco de madeira, con vistas directas \u00e1 fervenza. P\u00f3dese seguir ata a poza na que se depositan as augas da cascada, a trav\u00e9s dunha pasarela de madeira."}
{"id": "410367", "revid": "85894", "url": "https://gl.wikipedia.org/wiki?curid=410367", "title": "John Miles", "text": "John Miles, nado en Londres o 14 de xu\u00f1o de 1943 e finado en Norwich o 8 de abril de 2018, foi un piloto de automobilismo ingl\u00e9s. Participou en 15 Grandes Premios do Campionato do Mundo de F\u00f3rmula 1, debutou o 6 de xullo de 1969 nun Lotus 63 de F1 con 4 rodas motrices para o que era o piloto de probas oficial do Team Lotus. Logrou un total de 2 puntos de campionato cun quinto lugar no Gran Premio de Sur\u00e1frica de 1970.\nTraxectoria.\nMiles era fillo dos actores Bernard Miles e Josephine Wilson. En 1963/64, John Jeremy Miles (co\u00f1ecido como John \"Diva\" Miles e non confundilo con John \"Turner\" Miles) comezou a s\u00faa andaina nas carreiras e converteuse no campi\u00f3n na xeral do campionato de autom\u00f3biles Redex Sports pilotando un Diva GT con motor frontal. Unha segunda tempada con Diva esta vez apoiado por John Willment tam\u00e9n tivo \u00e9xito. Ent\u00f3n, ga\u00f1ou o Campionato de Autosport de 1966 no Lotus Elan 26R patrocinado por Willment con 15 vitorias absolutas de 17 carreiras. Este coche Elan 26R en particular nunca foi derrotado ata a chegada dos competidores con motor central como o Chevron. No Boxing Day Brands de 1966 debutou co novo Lotus 47GT e posteriormente pilotou o Lotus 41 oficial de F3 e chasis longo 41X e GT 47 durante 1967 e 1968 para o equipo oficial, ga\u00f1ando catro eventos internacionais de F3 en 1968.\nF\u00f3rmula Un.\nEn 1969 Miles tivo que desenvolver o Lotus 63 4WD xa que o Campi\u00f3n do Mundo Graham Hill e Jochen Rindt neg\u00e1ronse a pilotar este dese\u00f1o, consider\u00e1ndoo unha trampa mortal. En cinco GP, Miles terminou s\u00f3 unha vez, en d\u00e9cimo lugar. no medio, o coche foi pilotado d\u00faas veces por Mario Andretti, pero tampouco terminou. John Miles cualificou na metade da grella para o GP do Canad\u00e1 en Mosport, onde a dif\u00edcil combinaci\u00f3n de curvas r\u00e1pidas adapt\u00e1base \u00e1s 4 rodas motrices do Lotus 63, que era un \"desastre\" en pistas reviradas.\nDespois de que Graham Hill rompera as pernas a finais de 1969, non volveu ao Team Lotus, pilotando coches de Lotus para o equipo Rob Walker Racing Team. Miles ascendeu a segundo piloto de Lotus F1 detr\u00e1s de Jochen Rindt para a tempada de de F\u00f3rmula Un. No Gran Premio de Sur\u00e1frica de 1970, onde se presentaron cinco coches de Lotus, terminou quinto no Lotus 49 diante de Hill. Miles disputou a maior parte da carreira con gasolina pingando sobre el, pero Colin Chapman expresou a s\u00faa insatisfacci\u00f3n porque non pasara a Beltoise polo cuarto posto. Para o GP de Espa\u00f1a, presentouse o novo Lotus 72, pero Miles non puido clasificarse para a carreira na que Rindt tivo que retirarse anticipadamente. Debido aos problemas co 72, usouse o Lotus 49C actualizado en M\u00f3naco, con Miles pilotando algunhas voltas de pr\u00e1cticas no 72 e non conseguindo clasificarse no 49C. Graham Hill foi m\u00e1is lento na pr\u00e1ctica, pero ti\u00f1a un lugar garantido como ex Campi\u00f3n do Mundo e recibiu o 49C de Miles para a carreira, que ga\u00f1ou Rindt. En B\u00e9lxica Miles correu co 72, mentres que Rindt confiaba no vello 49C e ambos tiveron que retirarse. En Zandvoort, o 72 finalmente demostrou ser competitivo, con Rindt logrando pole e ga\u00f1ando, mentres que Miles clasificou e terminou s\u00e9timo na carreira, pilotando unha versi\u00f3n m\u00e1is experimental e dif\u00edcil do 72. Miles fixo un excelente comezo, saltando \u00e1 quinta posici\u00f3n e correndo nas primeiras voltas con 8 dos mellores pilotos do GP de punta a punta, base\u00e1ndose nunha boa trazada, freos e habilidosos bloqueos ou a sorte dun principiante no automobilismo. Regazzoni pasouno cando Miles perdeu unha marcha na volta 6 e Piers Courage pasou a Miles na volta 12. Frustrado, Courage, co\u00f1ecido polo seuimpetu, morreu a causa dun accidente unhas voltas m\u00e1is tarde. Despois produciuse un intenso duelo mo medio da pista mentres Miles loitaba por conter a Jean-Pierre Beltoise e John Surtees. Beltoise non conseguiu que o Matra superase a gran freada do 72 de Miles ata a volta 49, John Surtees tam\u00e9n pasouno, pero foi inmediatamente recuperado polo 72 de Miles. Big John finalmente non conseguiu o sexto lugar, chegou s\u00e9timo a d\u00faas voltas cos freos do 72 practicamente desaparecidos. En Francia, Rindt ga\u00f1ou outra vez no 72 a pesar dunha lesi\u00f3n, mentres que Miles acabou f\u00f3ra dos puntos unha vez m\u00e1is, a\u00ednda que na mesma volta do seu l\u00edder de equipo.\nAta agora, era evidente que Miles fora completamente ensombrecido polo seu l\u00edder de equipo que ga\u00f1ou cinco carreiras para lograr o Campionato do Mundo de F1 ese ano. Segundo John Miles, Chapman consider\u00e1bao como 'unha especie de mec\u00e1nico' e pag\u00e1balle s\u00f3 300 libras por carreira, polo que tivo que pagar os seus propios gastos de viaxe, ocasionalmente complementado por un feixe de billetes, a petici\u00f3n, do peto de Chapman para que Miles volvera a Inglaterra.\nPara o GP do Reino Unido, o fundador de Lotus Cars e principal de Team Lotus Colin Chapman presentou un terceiro coche con Emerson Fittipaldi. Co fiable 49C, o mozo brasileiro terminou os seus tres primeiros GP mentres que Miles tivo que retirarse nesas carreiras. No Reino Unido retirouse debido a rotura dun tubo de auga, acarreira ga\u00f1ouna Rindt que tam\u00e9n logrou a vitoria final en Hockenheim, onde Miles clasificou d\u00e9cimo e med\u00eduse con Surtees e Denny Hulme, ata que o motor Cosworth do Lotus 72 estalou. Cun equipo de tres autom\u00f3biles, o coche de John Miles non recibiu a mesma atenci\u00f3n que os demais, Chapman obviamente viu a Fittipaldi como o futuro, o seu vello Lotus estaba ben preparado e terminou oitavo e cuarto nas carreiras brit\u00e1nica e alem\u00e1, mentres que a falta de descubrir, a rotura que goteaba auga Miles retirouse en ambas as carreiras e rebentou tres motores Cosworth V8 durante as sesi\u00f3ns de pr\u00e1cticas. Durante as sesi\u00f3ns de pr\u00e1ctica de Hockenheim, Miles pasou moitas voltas proporcionando un rebufo para permitir a cualificaci\u00f3n de Fittipaldi. Rindt dixo que \"un mono poder\u00eda ga\u00f1ar no coche\" (o 72) e d\u00edxolle a Miles que se clasificara d\u00e9cimo, dous segundos por detr\u00e1s de Rindt, que estaba desconcertado de que Miles non pilotara m\u00e1is r\u00e1pido, xa que ir dous segundos m\u00e1is lentos non era m\u00e1is seguro a vista de Rindt. Miles cualificou na quinta fila de novo na seguinte carreira en Austria, nun novo circu\u00edto de alta velocidade. Miles atopouse sen freos na cuarta volta: \"chegando pola baixada antes da curva final, o meu freo frontal esquerdo rompeu\". As cousas chegaron a un punto cr\u00edtico no GP de Italia, onde Chapman ordenou a Miles seguir a Rindt pilotando un novo Lotus 72 sen \u00e1s dianteiras e traseiras para aproveitar as longas rectas do circu\u00edto de Monza e a curvas r\u00e1pidas e de baixa carga aerodin\u00e1mica. Miles aceptou de mala gana, pero preocupado polo manexo sen \u00e1s no 72 nas rectas. O seu compa\u00f1eiro de equipo, Rindt, morreu cando un dos eixos do freo do seu novo Tipo 72 fallou e o seu autom\u00f3bil sa\u00eduse da pista e penetrou por debaixo da barreira de aceiro colocada demasiado alta para o revolucionario dese\u00f1o en cu\u00f1a do 72. Rindt, aceptara usar un simple cinto de cintura, deslizouse por debaixo e cortouse a gorxa coa hebilla do cinto. Isto foi demasiado para Miles, que era considerado como demasiado cerebral e sensible para axustarse a idea que ti\u00f1a Chapman dun piloto de carreiras, e deixou o equipo. O equipo non participou na seguinte carreira no Canad\u00e1 e en Watkins Glen, Reine Wisell pilotou o segundo coche de Lotus, mentres que Fittipaldi ga\u00f1ou, conseguindo as\u00ed os dous campionatos para Lotus.\nMiles asinou por BRM para , foi empregado principalmente como piloto de probas e competiu en d\u00faas carreiras fora do campionato en Brands Hatch e Hockenheim no BRM e tam\u00e9n ga\u00f1ou o campionato brit\u00e1nico de autom\u00f3biles deportivos ese ano nun autom\u00f3bil deportivo de 2 litros nun Chevron B19 a unha dura competencia, inclu\u00edndo Chris Craft e Wilson Fittipaldi.\nEnxe\u00f1eiro mec\u00e1nico cualificado, Miles m\u00e1is tarde f\u00edxose famoso traballando para a divisi\u00f3n de autom\u00f3biles de Lotus. Escribiu unha columna, \"Miles Behind The Wheel\", para a revista Autocar, dando as s\u00faas impresi\u00f3ns sobre coches deportivos.\nEn 1985 Miles fundou Miles Music, unha compa\u00f1\u00eda de gravaci\u00f3n de jazz, con Peter Watts. En 1996 presentaron o CD \"Tamburello\" de Peter King ga\u00f1ador do CD BT Jazz do ano, inspirado na morte de Ayrton Senna. \nMiles morreu o 8 de abril de 2018, debido a complicaci\u00f3ns tras un accidente cerebro-vascular.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410368", "revid": "55340", "url": "https://gl.wikipedia.org/wiki?curid=410368", "title": "Mar\u00eda Teresa Mart\u00edn Pozo", "text": "Mar\u00eda Teresa Mart\u00edn Pozo, nada o 26 de febreiro de 1966 en Zamora, \u00e9 unha pol\u00edtica zamorana, que foi presidenta da Deputaci\u00f3n de Zamora dende 2015 ata 2019.\nTraxectoria.\nLicenciouse en dereito na Universidade de Salamanca e \u00e9 funcionaria de carreira. Militante do Partido Popular. Foi deputada no Congreso dos Deputados (2011-2015), concelleira de Piedrahita de Castro de 2015 a 2019. Dende 2021 \u00e9 senadora por Zamora."}
{"id": "410369", "revid": "72012", "url": "https://gl.wikipedia.org/wiki?curid=410369", "title": "ADEOS", "text": ""}
{"id": "410370", "revid": "89787", "url": "https://gl.wikipedia.org/wiki?curid=410370", "title": "Notaci\u00f3n cient\u00edfica", "text": "A notaci\u00f3n cient\u00edfica \u00e9 unha forma de escribir os n\u00fameros que acomoda valores demasiado grandes (100000000000) ou pequenos (0,00000000001) para seren escritos de forma convencional. O uso desta notaci\u00f3n bas\u00e9ase en potencias de 10 (os casos exemplificados anteriormente en notaci\u00f3n cient\u00edfica, quedar\u00edan 1\u00d71011 e 1\u00d710\u221211, respectivamente).\nUn n\u00famero escrito en notaci\u00f3n cient\u00edfica segue o seguinte padr\u00f3n:\nO n\u00famero \"m\" denom\u00ednase \"mantisa\" e \"n\" \u00e9 a \"orde de magnitude\". A mantisa, en m\u00f3dulo, debe ser maior ou igual a 1 e menor que 10, e a orde de magnitude, dado como expo\u00f1ente, \u00e9 o n\u00famero que m\u00e1is var\u00eda segundo o valor absoluto.\nNotaci\u00f3n normalizada.\nCalquera n\u00famero real dado pode escribirse na forma \"m\"\u00d710\"n\" de moitas maneiras; por exemplo, 350 pode ser escrito 3,5\u00d7102, 35\u00d7101 ou 350\u00d7100. Na notaci\u00f3n normalizada o expo\u00f1ente \"n\" esc\u00f3llese para que o valor absoluto de \"m\" sexa maior ca 1 pero menor que 10 (1\u00a0\u2264\u00a0|\"m\"|\u00a0&lt;\u00a010). As\u00ed, 350 escr\u00edbese 3,5\u00d7102. Esta forma permite comparaci\u00f3ns sinxelas de n\u00fameros, xa que o expo\u00f1ente \"n\" d\u00e1 a orde de magnitude. Na notaci\u00f3n normalizada, o expo\u00f1ente \"n\" \u00e9 negativo para os n\u00fameros con valor absoluto entre 0 e 1. Por exemplo, 0,5 escr\u00edbese 5\u00d710-1. O 10 e o expo\u00f1ente adoitan omitirse cando o expo\u00f1ente \u00e9 0.\nA notaci\u00f3n cient\u00edfica normalizada \u00e9 a forma t\u00edpica de expresar n\u00fameros grandes en moitos campos, a menos que se prefira unha forma non normalizada, como a notaci\u00f3n de enxe\u00f1ar\u00eda.\nNotaci\u00f3n de enxe\u00f1ar\u00eda.\nA notaci\u00f3n de enxe\u00f1ar\u00eda, chamada habitualmente \"ENG\" nas calculadoras cient\u00edficas, difire da normalizada en que o expo\u00f1ente \"n\" est\u00e1 restrinxido a m\u00faltiplos de 3. En consecuencia, o valor absoluto de \"m\" est\u00e1 no rango 1\u00a0\u2264\u00a0|\"m\"|\u00a0&lt;\u00a01000, en lugar de 1\u00a0\u2264\u00a0|\"m\"|\u00a0&lt;\u00a010. A notaci\u00f3n de enxe\u00f1ar\u00eda permite relacionar explicitamente o n\u00famero co seu prefixo do sistema internacional, o que facilita a lectura e comunicaci\u00f3n oral. Por exemplo, 12,5\u00d710-9 pode lerse como \"doce con cinco nan\u00f3metros\" e escribirse 12,5\u00a0nm, mentres que a notaci\u00f3n cient\u00edfica equivalente 1,25\u00d710-8 ler\u00edase \"un con vinte e cinco por dez elevado a menos oito metros\".\nHistoria.\nO primeiro intento de representar n\u00fameros demasiado grandes foi emprendido polo matem\u00e1tico e fil\u00f3sofo grego Arqu\u00edmedes, e descrita na s\u00faa obra \"Archimedes Psammites\" (\"O contador de area\"), no s\u00e9culo III\u00a0a.\u00a0C. Desenvolveu un sistema de representaci\u00f3n num\u00e9rica para estimar cantos grans de area exist\u00edan no universo. O n\u00famero estimado por el era de 1063 grans.\nA trav\u00e9s da notaci\u00f3n cient\u00edfica concibiuse o modelo de representaci\u00f3n dos n\u00fameros reais mediante coma flotante. Esa idea foi proposta por Leonardo Torres y Quevedo (1914), Konrad Zuse (1936) e George Robert Stibitz (1939). A codificaci\u00f3n en punto flotante dos ordenadores \u00e9 basicamente unha notaci\u00f3n cient\u00edfica de base 2.\nExemplos.\nA continuaci\u00f3n expr\u00e9sanse exemplos de n\u00fameros grandes e pequenos:\nA representaci\u00f3n destes n\u00fameros, tal como se presenta, ten pouco significado pr\u00e1ctico. Mesmo se poder\u00eda pensar que estes valores son pouco relevantes e de uso case inexistente na vida coti\u00e1. Non obstante, en \u00e1reas como a f\u00edsica e a qu\u00edmica, estes valores son com\u00fans. Por exemplo, a maior distancia observable do universo mide preto de 740\u00a0000\u00a0000\u00a0000\u00a0000\u00a0000\u00a0000\u00a0000\u00a0000\u00a0m, e a masa dun prot\u00f3n \u00e9 duns 0,00000000000000000000000000167\u00a0kg. Para valores coma estes, a notaci\u00f3n cient\u00edfica \u00e9 m\u00e1is axeitada porque presenta a vantaxe de poder representar adecuadamente a cantidade de d\u00edxitos significativos."}
{"id": "410371", "revid": "89787", "url": "https://gl.wikipedia.org/wiki?curid=410371", "title": "Jerry Unser", "text": "Jeremy Michael Unser Jr., nado en Colorado Springs (Colorado) o 15 de novembro de 1932 e finado en Indian\u00e1polis o 17 de maio de 1959, foi un piloto de automobilismo estadounidense. Foi o campi\u00f3n do USAC de 1957.\nTraxectoria.\nJerry foi o primeiro da familia Unser en competir en Indian\u00e1polis. Na s\u00faa \u00fanica sa\u00edda, en 1958, viuse atrapado nunha colisi\u00f3n m\u00faltiple de 13 coches na primeira volta e voou sobre o muro da curva 3, milagrosamente sa\u00edu ileso. Morreu nun accidente durante a pr\u00e1ctica antes das 500 Millas de Indian\u00e1polis de 1959, deixando atr\u00e1s a s\u00faa vi\u00fava, Jeanne Unser, e dous fillos, Jerry e Johnny Unser.\nOs seus irm\u00e1ns Al e Bobby e o seu sobri\u00f1o Al Jr. ga\u00f1aron as 500. O seu fillo Johnny e un sobri\u00f1o Robby tam\u00e9n competiron na carreira.\nAs 500 Millas de Indian\u00e1polis formaron parte do Campionato do Mundo de FIA entre e . Os pilotos que competiron na Indy durante eses anos acreditaron puntos e participaci\u00f3n no Campionato do Mundo. Jerry Unser participou en carreiras do Campionato do Mundo 1 pero non obtivo puntos do Campionato do Mundo.\nO 2 de maio de 1959, o segundo d\u00eda de clasificaci\u00f3n para as 500 Millas de Indian\u00e1polis de 1959, Unser perdeu o control do seu coche sa\u00edndo da curva 4 nunha volta de pr\u00e1ctica. O coche bateu contra a parede logo de trompear e rebotou pola recta deu extremo a outro, deixando atr\u00e1s un rastro de pezas. Como resultado o coche incendiouse. Os comisarios de pista estimaron a s\u00faa velocidade xusto antes do accidente en preto de 214\u00a0km/h. Estivo consciente durante o seu rescate, gritando \"As mi\u00f1as pernas est\u00e1n en chamas. Chama a mi\u00f1a esposa\". Antes de sacalo do veh\u00edculo, houbo que apagar o incendio. Unser foi levado ao hospital metodista co pescozo roto e queimaduras de terceiro grao nas d\u00faas pernas e un brazo. En estado cr\u00edtico, sufriu queimaduras en m\u00e1is do 35 por cento do seu corpo, e quedou en coma. Unser morreu das s\u00faas feridas e pneumon\u00eda d\u00faas semanas m\u00e1is tarde o 17 de maio de 1959. Tras o accidente, converteuse en obrigatorio para os pilotos usar traxes de conduci\u00f3n resistentes ao lume. A maior\u00eda dos pilotos xa usaban os traxes, pero alg\u00fans pilotos a\u00ednda usaban camisetas por ent\u00f3n.\nResultados nas 500 Millas de Indian\u00e1polis.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410372", "revid": "23204", "url": "https://gl.wikipedia.org/wiki?curid=410372", "title": "Familia Bront\u00eb", "text": "A familia Bront\u00eb ([\u02c8|b|r|\u0252|n|t|i], {[-|t|e\u026a]) foi unha familia literaria do s\u00e9culo XIX asociado coa localidade de Haworth en West Riding of Yorkshire, Inglaterra. As irm\u00e1s, Charlotte (1816\u20131855), Emily (1818\u20131848) e Anne (1820\u20131849), son c\u00e9lebres poetas e novelistas. Como moitas escritoras contempor\u00e1neas, publicaron inicialmente as s\u00faas obras con pseud\u00f3nimos masculinos: Currer, Ellis e Acton Bell. As s\u00faas historias atraeron atenci\u00f3n inmediata pola s\u00faa paix\u00f3n e orixinalidade. \"Jane Eyre\", de Charlotte foi a primeira que co\u00f1eceu o \u00e9xito, mentres que \"Cumes Torboentos\", de Emily, e \"The Tenant of Wildfell Hall\", de Anne, foron aceptadas m\u00e1is tarde como obras mestras da literatura.\nAs tres irm\u00e1s e o seu irm\u00e1n, Branwell (1817\u20131848), sent\u00edanse moi pr\u00f3ximos, e durante a s\u00faa infancia desenvolveron a s\u00faa imaxinaci\u00f3n, primeiro a trav\u00e9s de relatos orais e obras de teatro nun intricado mundo imaxinario, e logo a trav\u00e9s da s\u00faa escritura colaborativa de historias cada vez m\u00e1is complexas.\nAs mortes, primeiro da s\u00faa nai, e logo das d\u00faas irm\u00e1s m\u00e1is vellas, marcaron a familia profundamente e influ\u00edron na s\u00faa escritura, como tam\u00e9n fixo o illamento relativo en que creceron.\nA s\u00faa casa en Haworth, Yorkshire, converida no Bront\u00eb Parsonage Museum, \u00e9 un lugar de peregrinaci\u00f3n para centos de miles de visitantes cada ano."}
{"id": "410373", "revid": "89787", "url": "https://gl.wikipedia.org/wiki?curid=410373", "title": "Tony Bettenhausen", "text": "Melvin Eugene \"Tony\" Bettenhausen, nado en Tinley Park (Illinois) o 12 de setembro de 1916 e finado en Indian\u00e1polis o 12 de maio de 1961, foi un piloto de automobilismo estadounidense. Ga\u00f1ou o Campionato Nacional de Carreiras en 1951 e 1958.\nTraxectoria.\nBettenhausen foi alcumado o Tinley Park Express en homenaxe \u00e1 s\u00faa cidade natal. Foi alcumado \"Tunney\" polo campi\u00f3n de boxeo dos pesos pesados Gene Tunney. \"Tunney\" m\u00e1is tarde converteuse en \"Tony\". \nBettenhausen foi parte do \"Chicago Gang\" de coches Midget con Emil Andres, Cowboy O'Rourke, Paul Russo, Jimmy Snyder, e Wally Zale. percorreron pistas no medio oeste e oeste dos Estados Unidos.\nCoches Midget.\nGa\u00f1ou o campionato de pista na Milwaukee Mile en 1942, 1946 e 1947. Foi o campi\u00f3n de Raceway Park en 1941, 1942 e 1947. En outubro de 1950 participaba nunha carreira en Sacramento (California), cando o seu coche bloqueou as rodas con outro coche de carreiras provocando un accidente a trav\u00e9s do gardarra\u00edl, provocando lesi\u00f3ns mortais ao espectador Peter Bernard Stuberak e lesi\u00f3ns a outros dous espectadores.\nGa\u00f1ou o Turkey Night Grand Prix de 1959 e o Hut Hundred en 1955 e 1956.\nCoches Indy.\nPilotou na AAA e na serie de USAC Championship Car, competindo nas tempadas 1941 e 1946-1961 con 121 sa\u00eddas, inclu\u00edndo 14 nas 500 Millas de Indian\u00e1polis. Terminou 71 veces no Top Ten, con 21 vitorias.\nGa\u00f1ou o Campionato Nacional en 1951 logo de lograr oito vitorias e dous acabados no segundo lugar en catorce carreiras. Anunciou a s\u00faa retirada de todas as carreiras logo das 500 Millas de Indian\u00e1polis da tempada.\nDecidiu regresar a tempo completo para a tempada de 1954. Viuse involucrado nun accidente cun coche Midget en Chicago, sufrindo lesi\u00f3ns na cabeza tras golpear un muro de formig\u00f3n. Estivo en estado cr\u00edtico por varios d\u00edas.\nPreparouse de antem\u00e1n para co-pilotar co seu amigo da Chicago Gang Paul Russo nas 500 Millas de Indian\u00e1polis de 1955. Terminaron segundos.\nEn 1958 converteuse no primeiro piloto en ga\u00f1ar o campionato nacional sen unha vitoria. Asegurouse o t\u00edtulo cun segundo posto en Phoenix. Terminou segundo no campionato nacional detr\u00e1s de Rodger Ward en 1959.\nMorte.\nBettenhausen morreu en 1961 nun accidente no Indianapolis Motor Speedway mentres probaba un veh\u00edculo Stearly Motor Freight Special para Paul Russo. O coche estrelouse contra o muro exterior da pista e logo rodou 10 metros ao longo da barreira. O coche det\u00edvose nunha zona de herba entre o muro e a Tribuna A, coa cola do coche en chamas. As investigaci\u00f3n mostraron que o accidente foi causado por un parafuso da ancoraxe que caeu do soporte da barra do radio dianteiro, permitindo que o eixe dianteiro virase e desali\u00f1ase as rodas dianteiras cando freou, o que levou o coche contra o muro.\nResultados nas 500 Millas de Indian\u00e1polis.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410374", "revid": "6279", "url": "https://gl.wikipedia.org/wiki?curid=410374", "title": "Luna", "text": ""}
{"id": "410376", "revid": "89787", "url": "https://gl.wikipedia.org/wiki?curid=410376", "title": "Cancioneiro de Berkeley", "text": "O Cancioneiro de Berkeley, tam\u00e9n co\u00f1ecido como \"Cancioneiro da Bancroft Library\", \"Cancioneiro de um Grande d'Hespanha\" ou \"K\", \u00e9 unha colecci\u00f3n do s\u00e9culo XVI de 1157 cantigas de escarnio e maldizer, de amor e de amigo.\nHistoria.\nO \"Cancioneiro de Berkeley\" \u00e9 unha copia do \"Cancioneiro da Vaticana\" composta entre 1592 e 1612; este cancioneiro, ao mesmo tempo, \u00e9 unha copia doutro composto a finais do s\u00e9culo XV ou a principios do XVI. A elaboraci\u00f3n destas copias era parte da tradici\u00f3n manuscrita dos cancioneiros. Nalg\u00fans casos engad\u00edanse detalles e, al\u00e9n disto, o cancioneiro resultante non era id\u00e9ntico ao orixinal. O destinatario era Juan Fern\u00e1ndez de Velasco, gobernador espa\u00f1ol de Mil\u00e1n e embaixador en Roma.\nDescubrimento e localizaci\u00f3ns.\nFoi descuberto en 1857 en Madrid, na biblioteca \"de um Grande d'Hespanha\" (Fern\u00e1n N\u00fa\u00f1ez) por Francisco Adolfo de Varnhagen, un militar, diplom\u00e1tico e historiador brasileiro que publicou en 1870 unha selecci\u00f3n de cincuenta textos. Esta selecci\u00f3n foi moi duramente criticada despois, tanto por Ernesto Monaci como por Carolina Micha\u00eblis de Vasconcelos, xa que se di que \u00e9 unha versi\u00f3n distinta \u00e1 copia que manexaba Colocci do \"Cancioneiro da Vaticana\". Varnhagen estudou o \"Cancioneiro de Berkeley\" na s\u00faa obra \"Cancioneirinho de Trovas\" \"Antigas\".\nA partir de 1870, o cancioneiro parece ter desaparecido da circulaci\u00f3n at\u00e9 1983, ano en que os profesores norteamericanos Arthur L.F. Askins (quen tam\u00e9n coordinou unha recompilaci\u00f3n de cancioneiros feita por Antonio Rodr\u00edguez-Mo\u00f1ino) e Benjamin M. Woodbridge Jr. deron conta do seu redescubrimento no medio dun conxunto de varios c\u00f3dices adquiridos pola Biblioteca Bancroft, na Universidade de California en Berkeley. Todos estes c\u00f3dices proced\u00edan do antigo arquivo espa\u00f1ol dos condes e duques de Fern\u00e1n N\u00fa\u00f1ez: a \"Fern\u00e1n N\u00fa\u00f1ez Collection\", colecci\u00f3n que consta de 225 volumes e chegou a formar parte da Biblioteca Bancroft en 1985, procedente da firma H. P. Kraus de Nova York. Aqu\u00ed chegara desde Quadritch, en Londres. Foi nesa colecci\u00f3n, actualmente situada en Berkeley, onde Varnaghen atopou o cancioneiro. De aqu\u00ed nace, ademais, a s\u00faa denominaci\u00f3n como \"Cancioneiro de Berkeley\"; por isto \u00faltimo \u00e9 co\u00f1ecido tam\u00e9n como o cancioneiro \"K\" (igual que, por exemplo, o da Vaticana \u00e9 o \"V\"). Na actualidade existe un cat\u00e1logo parcial da mencionada \"Colecci\u00f3n Fern\u00e1n N\u00fa\u00f1ez\" que incl\u00fae os primeiros 160 volumes; este labor foi realizado por Anthony Bilss, bibliotecario, a partir das notas manuscritas do profesor Charles B. Faulhaber, quen informou en 1985 da presenza do manuscrito entre os adquiridos pola Biblioteca Bancroft da Universidade de California en 1983.\nDescrici\u00f3n.\nO \"Cancioneiro de Berkeley\" consta de 276 follas, as tres \u00faltimas en branco. O seu texto est\u00e1 disposto en d\u00faas columnas en letra cursiva e foi escrito por tres copistas diferentes. P\u00e9nsase que o compositor das cantigas orixinais \u00e9 Afonso Sanches (infante e trobador portugu\u00e9s, bastardo de don Din\u00eds); con todo, a primeira \u00e9 atribu\u00edda a Pero d\u2019Ornelas.\nA\u00ednda que lle faltan 43 composici\u00f3ns (de forma salteada e na parte final da colecci\u00f3n) \u00e9 unha copia fi\u00e1bel do da Vaticana; \u00e9 m\u00e1is, pode ser empregado como axuda para estabelecer lecturas do primeiro. Todas as notas \u00e1 marxe (nomes de autores e comentarios) foron escritas por Angelo Colocci, humanista e relixioso italiano que realizou unha copia do \"Cancioneiro da Vaticana\" e cuxo nome \u00e9 asociado \u00e1 historia da transmisi\u00f3n da poes\u00eda trobadoresca galego-portuguesa. Estas notas foron incorporadas na copia do \"Cancioneiro da Vaticana\" como se fosen elementos integrais do cancioneiro copiado, proceso que, en varios momentos, desligounas do texto orixinal ou conduciu a outras confusi\u00f3ns."}
{"id": "410378", "revid": "98629", "url": "https://gl.wikipedia.org/wiki?curid=410378", "title": "El faro de las orcas", "text": "El faro de las orcas \u00e9 un filme\u00a0dram\u00e1tico\u00a0hispano-arxentino de 2016\u00a0dirixido por\u00a0Gerardo Olivares. Est\u00e1\u00a0ambientado e foi filmado na Pen\u00ednsula Vald\u00e9s\u00a0da\u00a0Provincia de Chubut, no norte da Patagonia arxentina.\nIntegramente rodada en 2016, \"El faro de las orcas\" foi estreado por primeira vez en Espa\u00f1a o 16 de decembro dese mesmo ano.\nXunto cos dous filmes anteriores de Olivares, \"Entrelobos\" (2010) e \"Hermanos del viento\" (2015), \"El faro de las orcas\" forma unha trilox\u00eda na que o f\u00edo condutor \u00e9 a relaci\u00f3n home-animal.\nSinopse.\nLola (Maribel Verd\u00fa) ten un fillo con autismo chamado Trist\u00e1n (Joaqu\u00edn Rapalini Olivella) para quen a vista das candorcas, aparentemente, sup\u00f3n un est\u00edmulo. Coa intenci\u00f3n de mellorar o estado do seu fillo, Lola decide levar a Trist\u00e1n a Arxentina, ante a presenza de Beto (Joaqu\u00edn Furriel), un garda que traballa nas costas da Patagonia arxentina e que tam\u00e9n, \u00e1 s\u00faa maneira, mant\u00e9n unha relaci\u00f3n especial con estes animais."}
{"id": "410379", "revid": "23204", "url": "https://gl.wikipedia.org/wiki?curid=410379", "title": "Mara", "text": "O top\u00f3nimo Mara pode referirse a:\nAdemais, como antrop\u00f3nimo feminino pode referirse a:"}
{"id": "410380", "revid": "54334", "url": "https://gl.wikipedia.org/wiki?curid=410380", "title": "Igrexa de Kr\u00e4klingbo", "text": "A igrexa de Kr\u00e4klingbo (sueco: \"Kr\u00e4klingbo kyrka\") \u00e9 unha igrexa medieval luterana en Kr\u00e4klingbo, na illa sueca de Gotland, pertencente \u00e1 diocese de Visby.\nHistoria e arquitectura.\nO coro e a s\u00faa proxecci\u00f3n ao estilo dunha \u00e1bsida cara ao leste son as partes m\u00e1is antigas da igrexa de Kr\u00e4klingbo. Esta parte do edificio formou orixinalmente a nave e o coro dunha igrexa anterior; unha inscrici\u00f3n menciona a s\u00faa inauguraci\u00f3n en 1211. A presente nave e sancrist\u00eda foron constru\u00eddas ao redor de 1300, e as\u00ed incorporaron eses primeiros elementos. A fiestra oriental desa proxecci\u00f3n do coro data da reconstruci\u00f3n. Os dous portais principais tam\u00e9n son dese per\u00edodo de construci\u00f3n posterior. Estes est\u00e1n ricamente decorados con esculturas que representan motivos relixiosos e ornamentais. Nunca se constru\u00edu unha torre propiamente dita; a agulla probablemente sexa do s\u00e9culo XVIII pero foi reconstru\u00edda durante unha restauraci\u00f3n en 1908.\nNo interior a igrexa est\u00e1 decorada con frescos. A meirande parte deles son de principios do s\u00e9culo XIII e representan escenas relixiosas. Durante a reconstruci\u00f3n da igrexa ao redor de 1300, alg\u00fans frescos foron danados. Tres escenas engad\u00edronse en 1908. A igrexa tam\u00e9n est\u00e1 decorada co uso de pedras alternas de diferentes cores en moitos dos detalles como os marcos das fiestras.\nA igrexa conserva varios obxectos medievais. O retablo foi elaborado en Gotland a comezos do s\u00e9culo XVI. A cruz triunfal \u00e9 m\u00e1is antiga, de finais do s\u00e9culo XIII, e a\u00ednda \u00e9 de tradici\u00f3n rom\u00e1nica. Os bancos do coro son do s\u00e9culo XIV. A p\u00eda bautismal e o pouco com\u00fan p\u00falpito son da segunda metade do s\u00e9culo XVII e de estilo barroco."}
{"id": "410382", "revid": "1131", "url": "https://gl.wikipedia.org/wiki?curid=410382", "title": "Muel", "text": "O top\u00f3nimo Muel pode referirse a:"}
{"id": "410383", "revid": "98629", "url": "https://gl.wikipedia.org/wiki?curid=410383", "title": "Mensajes de poes\u00eda", "text": "Mensajes de poes\u00eda foi unha publicaci\u00f3n mensual que apareceu en Vigo entre setembro de 1948 e xaneiro de 1952. Fundada, dirixida, redactada, editada e distribu\u00edda por Eduardo Moreiras, non tivo periodicidade fixa e a difusi\u00f3n realizouna o propio autor a 300 amigos.\nDe edici\u00f3n modesta e coidada, inclu\u00edu poemas en galego, castel\u00e1n, franc\u00e9s, ingl\u00e9s e portugu\u00e9s. Entre os seus colaboradores figuraban Vicente Aleixandre, impulsor da revista, Luis Cernuda, Blas de Otero, Rafael Alberti ou Juan Ram\u00f3n Jim\u00e9nez, e os autores galegos \u00c1lvaro Cunqueiro, Luz Pozo Garza, Luis Pimentel, e de xeito ocasional, Ricardo Carballo Calero, \u00c1nxel Fole, Ram\u00f3n Otero Pedrayo ou Celso Emilio Ferreiro. A revista publicou catro monogr\u00e1ficos, dedicados a Rafael Morales, \u00c1lvaro Cunqueiro, Carmen Conde e Blas de Otero; este \u00faltimo provocou problemas coa censura e o seu peche definitivo.\nHistoria.\n\"Mensajes de poes\u00eda\" \u00e9 unha antolox\u00eda de cartas con poemas impresos que remesaba a trescentos amigos cada mes. Levaba por subt\u00edtulo \u00abRevista de poes\u00eda\u00bb e non ti\u00f1a licitaci\u00f3n para a venda en librer\u00edas nin consta rexistro dela.\nTrat\u00e1base dunha mensaxe privada cuxa condici\u00f3n perif\u00e9rica explica que ningu\u00e9n se ocupara desta antolox\u00eda, exceptuando as li\u00f1as de Fanny Rubio na s\u00faa tese doutoral \"Las Revistas Po\u00e9ticas Espa\u00f1olas\".\nNon se sabe con precisi\u00f3n cantas entregas apareceron nin se ten noticia de que se conserve unha colecci\u00f3n completa de \"Mensajes\". Existe constancia de que sa\u00edron polo menos corenta entregas e catro monogr\u00e1ficos sobre l\u00edrica galega e castel\u00e1 contempor\u00e1nea.\nPos\u00faen un valor especial as p\u00e1xinas galegas nun tempo de escasa actividade literaria na lingua vern\u00e1cula: a\u00ed est\u00e1n os poemas de Emilio \u00c1lvarez Bl\u00e1zquez (que se estrea como poeta en galego mediante Mensajes de Poes\u00eda), Ricardo Carballo Calero, Aquilino Iglesia Alvari\u00f1o, Celso Emilio Ferreiro, Julio Sing\u00fcenza, Pura V\u00e1zquez, Luz Pozo Garza, por\u00e9n, a achega m\u00e1is cuantiosa e a de Cunqueiro. Cabe mencionar a poes\u00eda de \u00c1nxel Fole, nunha faceta s\u00faa pouco co\u00f1ecida, e a de Luis Pimentel, en castel\u00e1n.\nOcasionalmente public\u00e1ronse versos noutras linguas, como \u201cPo\u00e8mes de Buchenwald\u201d, de Richard, ou \u201cBallade\u201d de Paul Chandel.\nMonogr\u00e1ficos.\nO primeiro n\u00famero monogr\u00e1fico viu a luz en setembro de 1948 e o \u00faltimo, sobre Blas de Otero, poeta cuxas opini\u00f3ns inquietaban os gardi\u00e1ns da orde intelectual, a comezos de 1952.\nTrinta anos despois do seu cesamento, o seu director relataba con precisi\u00f3n o episodio final: un polic\u00eda comunicaralle que chegara a fin da s\u00faa empresa, alegando como argumentos principais os poemas \u201cA la inmensa mayor\u00eda\u201d e \u201cPla\u00f1id as\u00ed\u201d. Pese a que Carmen Conde, daquela moi relacionada co alto cargo do Ministerio de Informaci\u00f3n Juan Aparicio, lle garantiu a continuidade da revista se cubr\u00eda certo cuestionario oficial, declinou a proposta.\nGardou Moreiras deses anos un extenso e rico epistolario firmado por Vicente Aleixandre, animador constante de Mensajes de Poes\u00eda e persoa clave na realizaci\u00f3n de bastantes n\u00fameros, xa que foi el quen o puxo en contacto con poetas non galegos. Nas s\u00faas cartas hai xu\u00edzos moi eloxiosos, incluso sobre a dimensi\u00f3n material daqueles fermosos e coidados cadernos; reco\u00f1eceu Moreiras que neste aspecto se inspirou en Sucesi\u00f3n, de Juan Ram\u00f3n Jim\u00e9nez, se ben este s\u00f3 editaba textos da s\u00faa autor\u00eda.\nComp\u00fatanse ata catro n\u00fameros monogr\u00e1ficos, adicados a Carmen Conde, Rafael Morales, \u00c1lvaro Cunqueiro e Blas de Otero, compilados en 1952 nun s\u00f3 cartapacio. Cada cartapacio \u00eda precedido dunha biograf\u00eda breve e unha autopo\u00e9tica; o de Carmen Conde conti\u00f1a ademais unha gran cantidade de textos en verso e en prosa sobre a poestisa, asinados por Ram\u00f3n Otero Pedrayo, Vicente Alexandre, Leopoldo de Luis, Gerardo Diego, \u00c1ngela Figuera, Jos\u00e9 Luis Cano, Blas de Otero, Eduardo Moreiras, Luis Pimentel e Celso Emilio Ferreiro, e estaba ilustrado cun retrato seu realizado por Jos\u00e9 Antonio Molina S\u00e1nchez (tam\u00e9n o de Cunqueiro presentaba un retrato, feito por Laxeiro, e m\u00e1is un autorretrato). Quedaron in\u00e9ditos os exemplares centrados en Pura V\u00e1zquez e en Luz Pozo Garza."}
{"id": "410384", "revid": "5863", "url": "https://gl.wikipedia.org/wiki?curid=410384", "title": "Carmela Otero T\u00fa\u00f1ez", "text": "Mar\u00eda del Carmen Otero T\u00fa\u00f1ez, m\u00e1is co\u00f1ecida como Carmela Otero T\u00fa\u00f1ez, nada en Santiago de Compostela o 25 de agosto de 1932, e finada na mesma cidade o 23 de outubro de 1981, foi unha bibliotecaria galega.\nTraxectoria.\nCarmela Otero realizou os estudos de Filosof\u00eda e Letras na Universidade da s\u00faa cidade natal, onde se graduou co traballo de investigaci\u00f3n (tese de licenciatura) \"Pol\u00edtica africana de Isabel II\", En 1956 obtivo por oposici\u00f3n unha praza na Biblioteca da Universidade de Santiago de Compostela, na que desenvolveu o seu traballo at\u00e9 o d\u00eda da s\u00faa morte. \nDurante os vinte e cinco anos de traballo nesta biblioteca tivo ao seu cargo, ademais da reorganizaci\u00f3n e ordenaci\u00f3n da Biblioteca Am\u00e9rica, a catalogaci\u00f3n e clasificaci\u00f3n da maior parte dos libros de novo ingreso que diariamente \u00edan arrequecendo os fondos da Biblioteca Xeral da Universidade, tarefas que compaxinou coa investigaci\u00f3n. Na s\u00faa primeira etapa investigadora colaborou asiduamente con Jos\u00e9 Mar\u00eda de Bustamante y Urrutia; en 1959 publ\u00edcase o volume 1\u00ba do tomo V dos Cat\u00e1logos da Biblioteca Universitaria e, en 1963, o 2\u00ba volume, nos que se incl\u00faen 15 200 libros. Morto xa Bustamante, en 1967 Otero T\u00fa\u00f1ez entregou \u00e1 imprenta, como derradeiro froito daquela colaboraci\u00f3n, un novo volume de preto de 300 p\u00e1xinas que cont\u00e9n os \u00edndices correspondentes. \nEn 1968 comezou a publicar a edici\u00f3n de novos cat\u00e1logos destinados a inclu\u00edr todos os fondos que, procedentes doutras instituci\u00f3ns, como a Real Sociedade Econ\u00f3mica de Amigos do Pa\u00eds de Santiago, incrementaron os da Universidade, e tam\u00e9n os desta que, por raz\u00f3ns diversas, tampouco non foran inclu\u00eddos nos cat\u00e1logos anteriores. A maior\u00eda das s\u00faas obras public\u00e1ronse despois da s\u00faa morte.\nPublicaci\u00f3ns.\nAs principais publicaci\u00f3ns de Carmela Otero T\u00fa\u00f1ez son: \nV\u00e9xase tam\u00e9n.\nOutros artigos.\n[[Categor\u00eda:Personalidades da biblioteconom\u00eda]]\n[[Categor\u00eda:Nados en 1932]]\n[[Categor\u00eda:Nados en Santiago de Compostela]]\n[[Categor\u00eda:Escritores de Galicia en lingua castel\u00e1]]\n[[Categor\u00eda:Alumnos da Universidade de Santiago de Compostela]]\n[[Categor\u00eda:Finados en 1981]]\n[[Categor\u00eda:Personalidades de Galicia sen imaxes]]"}
{"id": "410385", "revid": "72012", "url": "https://gl.wikipedia.org/wiki?curid=410385", "title": "Mar\u00eda del Carmen Otero T\u00fa\u00f1ez", "text": ""}
{"id": "410388", "revid": "23204", "url": "https://gl.wikipedia.org/wiki?curid=410388", "title": "Nida Boga", "text": "Nida Boga, nado o 12 de xaneiro de 1886\u00a0en\u00a0Veles (Macedonia) e finado en\u00a01974\u00a0en\u00a0Vaslui,\u00a0foi un historiador e escritor arroman\u00e9s.\nTraxectoria.\nNida Boga naceu na vila de\u00a0Veles, ent\u00f3n parte da\u00a0Macedonia otom\u00e1, e no s\u00e9culo XXI dentro de\u00a0Macedonia do Norte. Realizou os estudos primarios na s\u00faa localidade natal, recibindo as clases primeiro en grego, e m\u00e1is tarde en roman\u00e9s. A secundaria f\u00edxoa nun liceo roman\u00e9s en\u00a0Bitola. E tras rematar estudou xeograf\u00eda e historia en Bucarest.\nTraballou como mestre en diferentes localidades de Roman\u00eda.\nLoitou co ex\u00e9rcito roman\u00e9s na segunda guerra balc\u00e1nica, en 1913, e na primeira guerra mundial, 1916-1918. Neste \u00faltimo conflito participou nas batallas de Namoloasa e M\u0103r\u0103\u015fe\u015fti, xunto con outros voluntarios arromaneses de Macedonia. Foi director do arquivo estatal en Chisinau e dende al\u00ed apoiou o proceso de unificaci\u00f3n de Besarabia con Roman\u00eda.\nNo per\u00edodo de entreguerras traballou como profesor na escola \"Alexandru Donici\" de Chisinau.\nDespois da segunda guerra mundial viviu en\u00a0Bucarest, e tras a morte da s\u00faa muller en Ploiesti, residiu coa s\u00faa filla Silvia. Despois da s\u00faa morte mudouse para Vaslui, morando co seu fillo, o m\u00e9dico Nicolae Boga. Nos ver\u00e1ns retir\u00e1base ao\u00a0mosteiro de Agapia.\nActividade literaria e historiogr\u00e1fica.\nO seu comezo literario foi na revista mensual\u00a0\"Lumina\" mentres estudaba no liceo de Bitola\u00a0e durante a s\u00faa mocidade escribiu en diversas\u00a0publicaci\u00f3ns e calendarios publicados por asociaci\u00f3ns de estudantes. Nas s\u00faas obras en roman\u00e9s asinou como\u00a0\"Leon Boga\" ou\u00a0\"L. T. Boga\" mentres en arroman\u00e9s f\u00edxoo como\", \"Nida Boga\".\nPublicou os volumes en arroman\u00e9s\u00a0\"La hane\", \u00a0comedia en verso, \"\u00a0Revolu\u021bionarii\", comedia e \"C\u00eenti\u021be\", poemas.\nEn roman\u00e9s publicou o volume \"\u00centomnare\".\nNo campo historiogr\u00e1fico \u00a0p\u00fablicou: \" Rom\u00e2nii din Macedonia, Epir, Tesalia \u0219i Albania, Rom\u00e2nii din Serbia \u0219i Bulgaria\". Editou 20 volumes de Documente basarabene entre\u00a01926 e 1936. e en colaboraci\u00f3n con\u00a0Ioan Minea p\u00fablicou\u00a0\"Despre Iane\".\nAs\u00ed e todo a s\u00faa obra de m\u00e1is sona \u00e9 p\u00f3stuma, tr\u00e1tase da epopea en\u00a0sonetos \"Voshopolea\", escrita en arroman\u00e9s. En 1975 Hristu C\u00e2ndroveanu publicou os primeiros 10 sonetos na \"Antologie liric\u0103 arom\u00e2n\u0103\", coa traduci\u00f3n en roman\u00e9s. Hristu C\u00e2ndroveanu e Kira Iorgoveanu publicaron os catro cadernos manuscritos na s\u00faa antolox\u00eda de 1985,\u00a0tam\u00e9n traducidos por\u00a0C\u00e2ndroveanu. Este compara a epopea coa Il\u00edada de Homero e o antigo Mahabharata\u00a0indio."}
{"id": "410389", "revid": "89787", "url": "https://gl.wikipedia.org/wiki?curid=410389", "title": "T\u00e9 xeado", "text": "O t\u00e9 xeado (en ) consiste nunha forma xeada de t\u00e9, servida a mi\u00fado nun vaso con xeo. Calquera variedade de t\u00e9 pode ser susceptible de ser empregada como t\u00e9 xeado, depende dos gustos particulares. Existen marcas comerciais que distrib\u00faen o t\u00e9 en botella ou en lata a\u00ednda que a porcentaxe de t\u00e9 que conte\u00f1en \u00e9 moi baixo, polo tanto, \u00e9 mellor preparar o t\u00e9 xeado con calquera das variedades puras ou aromatizadas que se poden atopar nas tendas especializadas.\nCaracter\u00edsticas.\n\u00c9 aconsellable permitir que o t\u00e9 se arrefr\u00ede at\u00e9 temperatura ambiente antes de facer t\u00e9 xeado, xa que pola contra \u00e9 moi posible que se formen condensados, o que dar\u00eda \u00f3 t\u00e9 un aspecto leitoso as\u00ed como un sabor lixeiramente acedo. O t\u00e9 quente pode ser verquido sobre un vaso con xeo (se se filtra o sabor non se ve afectado por esta operaci\u00f3n). Ad\u00f3itase inclu\u00edr no vaso unha especie de culleri\u00f1a de mango alongado para remover o xeo picado.\nO t\u00e9 xeado adoita servirse con algunhas follas de menta e alg\u00fan que outro toro de lim\u00f3n. Nos Estados Unidos, adoita ser doce pola adici\u00f3n de azucre. Todo iso mesturado cunha \"culler de t\u00e9 xeado\" que adoita ser alongada para poder axitar o fondo."}
{"id": "410391", "revid": "5863", "url": "https://gl.wikipedia.org/wiki?curid=410391", "title": "Astrof\u00edsico", "text": ""}
{"id": "410392", "revid": "55340", "url": "https://gl.wikipedia.org/wiki?curid=410392", "title": "Sergio Fajardo", "text": "Sergio Fajardo Valderrama, nado en\u00a0Medell\u00edn\u00a0o\u00a019 de xu\u00f1o de 1956, \u00e9 un pol\u00edtico, matem\u00e1tico, profesor universitario colombiano e candidato a presidente da Rep\u00fablica de Colombia. Foi Alcalde de Medell\u00edn de 2004 a 2007 e Gobernador do departamento de Antioquia de 2012 a 2015. Nas elecci\u00f3ns presidenciais de 2018\u00a0\u00e9 candidato pola Coalici\u00f3n Colombia conformada polo Polo Democr\u00e1tico Alternativo, a Alianza Verde e o Movemento Compromiso Cidad\u00e1n.\nTraxectoria.\nFoi f\u00f3rmula vicepresidencial do candidato Antanas Mockus nas elecci\u00f3ns presidenciais do ano 2010 co Partido Verde. Os medios de comunicaci\u00f3n catal\u00f3gano como un candidato de centro.\nComo xornalista estivo enfocado en diferentes temas do eido nacional. Foi Subdirector do xornal El Colombiano e columnista de El Mundo, El\u00a0Espectador e a rev\u00edsta Dinero; traballou nos programas de televisi\u00f3n Operaci\u00f3n Cidade de Telemedell\u00edn e Zanahoria de Teleantioquia e pertenceu ao equipo de Viva FM de Caracol Radio, cadea radial na que recalou durante os primeiros meses de 2008, como parte do equipo xornal\u00edstico do programa 6 AM - Hoy por hoy.\nParticipou en procesos de paz como membro fundador da Comisi\u00f3n Facilitadora de Paz de Antioquia durante a gobernaci\u00f3n do expresidente \u00c1lvaro Uribe e ditou conferencias sobre o conflito armado en Colombia."}
{"id": "410393", "revid": "114016", "url": "https://gl.wikipedia.org/wiki?curid=410393", "title": "Quinto", "text": "O termo quinto pode referirse a:\nAmais, como top\u00f3nimo pode referirse a:"}
{"id": "410394", "revid": "23204", "url": "https://gl.wikipedia.org/wiki?curid=410394", "title": "Mollo de peixe", "text": "O\u00a0mollo de peixe \u00e9 un condimento derivado do peixe fermentado. O termo empr\u00e9gase para describir un amplo rango de produtos empregados en diferentes coci\u00f1as do Sueste Asi\u00e1tico e empr\u00e9gase engadida a alg\u00fans pratos fundamentalmente como un ingrediente de propiedades semellantes \u00f3 sal. O mollo de peixe \u00e9 moi popular na coci\u00f1a vietnamita. Na coci\u00f1a chinesa do sur empr\u00e9gase como un aceite de coci\u00f1a, ou como un ingrediente para a elaboraci\u00f3n de sopa. En Europa, baixo o Imperio romano chegouse a consumir o garum que era un mollo moi semellante.\nTipos de mollos de peixe.\nAlg\u00fans mollos de peixe fanse de peixe cru, outros de peixe seco, alg\u00fans de s\u00f3 certas especies; outro adoitan ser os restos dos peixes atrapados na rede, \u00e1s veces incl\u00faense moluscos; alg\u00fans dun s\u00f3 tipo de peixe, outros s\u00f3 do sangue e/ou v\u00edsceras do peixe. Alg\u00fans mollos\u00a0conte\u00f1en s\u00f3 sal e peixe e outras conte\u00f1en ademais unha variedade herbas e especias. Existen mollos de peixe que foron fermentadas s\u00f3 un pouco para que permaneza o intenso aroma a peixe e hai aquelas que tras unha prolongada fermentaci\u00f3n xa s\u00f3 te\u00f1en un aroma a noces e un sabor a queixo."}
{"id": "410396", "revid": "23204", "url": "https://gl.wikipedia.org/wiki?curid=410396", "title": "Sergio Fajardo Valderrama", "text": ""}
{"id": "410397", "revid": "89787", "url": "https://gl.wikipedia.org/wiki?curid=410397", "title": "Lisa Ray", "text": "Lisa Rani Ray, nada o 4 de abril de 1972, \u00e9 unha actriz canadense, modelo, presentadora televisiva, fil\u00e1ntropa e activista social. En 2005, apareceu no filme canadense\u00a0\"Water\". En 2008 protagonizou a car\u00f3n de Sheetal Sheth\u00a0os filmes rom\u00e1nticos \"I Can't Think Straight\" e \"The World Unseen\".\nRay fixo o seu debut no cinema indio no filme de 1994 \"Nethaji\", xunto a Sarath Kumar, no cal fixo un pequeno papel. En 2001, apareceu no filme de Bollywood \"Kasoor\" xunto a Aftab Shivdasani. En 2002, actuou en \"Takkari Donga\" con Mahesh Babu. En 2016, Ray apareceu no filme biogr\u00e1fico de Ram Gopal Varma \"Veerappan\"."}
{"id": "410402", "revid": "5691935", "url": "https://gl.wikipedia.org/wiki?curid=410402", "title": "Jaime Garz\u00f3n", "text": "Jaime Hernando Garz\u00f3n Forero, nado en\u00a0Bogot\u00e1\u00a0o\u00a024 de outubro de 1960, e finado\u00a0Ib\u00eddem\u00a0o\u00a013 de agosto de 1999,\u00a0foi un avogado, pedagogo, humorista, activista, actor, locutor, xornalista e mediador de paz colombiano. Exerceu como Alcalde Menor de Sumapaz, localidade No. 20 do Distrito Capital de Bogot\u00e1 durante a administraci\u00f3n do Alcalde Maior de Bogot\u00e1 Andr\u00e9s Pastrana Arango (1988 - 1990), e fixo traballo social por encargo do Goberno Nacional durante a administraci\u00f3n de C\u00e9sar Gaviria Trujillo (1990 - 1994).\nO seu ingreso nos medios de difusi\u00f3n nacional far\u00edano un personaxe reco\u00f1ecido e o pioneiro do humor pol\u00edtico na televisi\u00f3n colombiana. Xogou un papel importante nos procesos de paz da d\u00e9cada dos 90 en Colombia e na liberaci\u00f3n de secuestrados en poder das FARC-EP.\nO 13 de agosto de 1999 foi asasinado en Bogot\u00e1 por dous sicarios preto dos estudos da emisora Radionet onde traballaba. En diferentes ocasi\u00f3ns, Garz\u00f3n expresara que era v\u00edtima de ameazas de morte. Durante o proceso xudicial, a defensa argumentou que houbo desviaci\u00f3ns na investigaci\u00f3n por parte do Departamento Administrativo de Seguridade (D\u00c1S), antigo organismo de seguridade do estado, en conveniencia con reco\u00f1ecidos pol\u00edticos e membros das Forzas Militares. A morte de Jaime Garz\u00f3n \u00e9 outro caso de crime de Estado en Colombia que segue sen resolverse.\nPolo homicidio de Jaime Garz\u00f3n, at\u00e9 2017, s\u00f3 foi condenado o comandante paramilitar Carlos Casta\u00f1o, mentres que o ex-subdirector do D\u00c1S, Jos\u00e9 Miguel Narv\u00e1ez, foi vinculado \u00e1 investigaci\u00f3n en 2011. En xullo dese mesmo ano, a familia Garz\u00f3n Forero presentou unha demanda contra o Estado colombiano ante a Comisi\u00f3n Interamericana de Dereitos Humanos\u2013CIDH-, pola participaci\u00f3n de funcionarios p\u00fablicos no homicidio e pola incapacidade da xustiza nacional para perseguir e sancionar a todos os responsables nun per\u00edodo de tempo razoable. En 2016, o crime de Jaime Garz\u00f3n foi declarado pola Fiscal\u00eda de Colombia como delito de lesa humanidade, debido \u00e1 participaci\u00f3n de axentes do estado no homicidio xunto a grupos paramilitares, no marco dun plan executado neses anos para eliminar civ\u00eds que promov\u00edan a defensa dos dereitos humanos e de posici\u00f3ns ideol\u00f3xicas de esquerda. Desta maneira, este feito non corre risco de quedar impune por prescrici\u00f3n.\nEn agosto de 2017, a Universidade Pedag\u00f3xica Nacional outorgoulle de maneira p\u00f3stuma o Doutoramento Honoris Causa en Educaci\u00f3n por ser un \"formador na paz e nos dereitos humanos\"..\nO 5 de febreiro de 2021, o tribunal confirmou a condena de 26 anos contra o exdirector de DAS (Departamento Administrativo de Seguridade) Jos\u00e9 Miguel Narv\u00e1ez polo asasinato de Jaime Garz\u00f3n despois de m\u00e1is de 21 anos do crime."}
{"id": "410403", "revid": "23204", "url": "https://gl.wikipedia.org/wiki?curid=410403", "title": "Jaime Hernando Garz\u00f3n Forero", "text": ""}
{"id": "410404", "revid": "55612", "url": "https://gl.wikipedia.org/wiki?curid=410404", "title": "Sistema Galileo", "text": ""}
{"id": "410407", "revid": "89787", "url": "https://gl.wikipedia.org/wiki?curid=410407", "title": "Prote\u00edna morfox\u00e9nica \u00f3sea", "text": "As prote\u00ednas mofox\u00e9nicas \u00f3seas ou BMP (do ingl\u00e9s \"bone morphogenetic proteins\") son un grupo de factores de crecemento tam\u00e9n co\u00f1ecidos como citocinas e metabol\u00f3xenos. Orixinalmente foron descubertas pola s\u00faa capacidade de inducir a formaci\u00f3n de \u00f3so e cartilaxe, as BMP agora consid\u00e9rase que constit\u00faen un grupo de sinais morfox\u00e9nicos esenciais, que orquestran a arquitectura dos tecidos ao longo do corpo. A importante funci\u00f3n dos sinais das BMP en fisiolox\u00eda ponse en evidencia pola multitude de efectos que ten a desregulaci\u00f3n da sinalizaci\u00f3n das BMP en procesos patol\u00f3xicos. A enfermidade cancerosa a mi\u00fado implica unha mala regulaci\u00f3n do sistema de sinalizaci\u00f3n das BMP. A ausencia de sinalizaci\u00f3n das BMP \u00e9, por exemplo, un importante factor na progresi\u00f3n do cancro de colon, e inversamente, a sobreactivaci\u00f3n da sinalizaci\u00f3n das BMP despois dunha esofaxite inducida por refluxo provoca o es\u00f3fago de Barrett, polo que \u00e9 instrumental no desenvolvemento do adenocarcinoma na porci\u00f3n proximal do tracto gastrointestinal.\nAs BMP humanas recombinantes (rhBMPs) son utilizadas en aplicaci\u00f3ns ortop\u00e9dicas como a fusi\u00f3n de v\u00e9rtebras (espondilodese), falta de soldadura dos \u00f3sos en fracturas e cirurx\u00eda oral. As rhBMP-2 e rhBMP-7 foron aprobadas pola FDA nos Estados Unidos para alg\u00fans usos. A rhBMP-2 causa m\u00e1is sobrecrecemento \u00f3seo que calquera outra BMP e util\u00edzase amplamente en indicaci\u00f3ns non especificamente autorizadas nas que \u00e9 beneficiosa.\nUsos m\u00e9dicos.\nAs BMP para uso cl\u00ednico prod\u00facense usando a tecnolox\u00eda do ADN recombinante (BMPs recombinantes humanas; rhBMP).\nAs rhBMP util\u00edzanse en cirurx\u00edas orais. Recentemente, a BMP-7 empezou a usarse no tratamento da enfermidade renal cr\u00f3nica. Atopouse que a BMP-7 en modelos animais murinos reverte a perda de glom\u00e9rulos debida \u00e1 esclerose. A compa\u00f1\u00eda Curis foi pioneira no desenvolvemento de BMP-7 para este uso. En 2002, Curis cedeu a licenza da BMP-7 a Ortho Biotech Products, unha compa\u00f1\u00eda filial de Johnson &amp; Johnson.\nUso f\u00f3ra das indicaci\u00f3ns aprobadas.\nA\u00ednda que a rhBMP-2 e a rhBMP-7 se utilizan no tratamento dunha variedade de condici\u00f3ns relacionadas cos \u00f3sos, como a fusi\u00f3n de v\u00e9rtebras e a falta de fusi\u00f3n de \u00f3sos en fracturas; non se co\u00f1ecen os riscos deste tratamento non especificamente aprobado oficialmente pero considerado beneficioso e permitido (tratamento \"off-label\" nos Estados Unidos). A\u00ednda que as rhBMPs est\u00e1n aprobadas para aplicaci\u00f3ns espec\u00edficas (fusi\u00f3ns de v\u00e9rtebras lumbares cunha aproximaci\u00f3n anterior e falta de fusi\u00f3n en fracturas de tibia), ata un 85% do uso total das BMP \u00e9 para indicaci\u00f3ns non especificacmente aprobadas. A rhBMP-2 util\u00edzase amplamente noutras t\u00e9cnicas de fusi\u00f3ns de v\u00e9rtebras lumbares (por exemplo, usando unha aproximaci\u00f3n posterior, ou as fusi\u00f3ns cervicais anteriores ou posteriores).\nAlternativa ao autotransplante en casos de falta de soldadura de fracturas de \u00f3sos longos.\nEn 2001, a FDA dos Estados Unidos aprobou a rhBMP-7 (tam\u00e9n co\u00f1ecida como OP-1; Stryker Biotech) como unha \"exenci\u00f3n de aparello humanitaria\" (\"humanitarian device exemption\", exenci\u00f3n de prohibici\u00f3n ou permiso usado para raras enfermidades en que o tratamento pode ser beneficioso a\u00ednda que non se fixeron ensaios suficientes) como alternativa a un autotrasplante en fracturas de \u00f3sos longos que non se soldan. En 2004, esta exenci\u00f3n foi estendida para o uso como alternativa a autotrasplantes para fusi\u00f3ns posterolaterais. En 2002, a rhBMP-2 (INFUSE\u00ae; Medtronic) foi aprobada para as fusi\u00f3ns anteriores intercorpo de v\u00e9rtebras lumbares (ALIFs) cun aparello de fusi\u00f3n lumbar. En 2008 foi aprobada para reparar pseudoartroses lumbares posterolaterais, fracturas abertas da di\u00e1fise da tibia con fixaci\u00f3n por cravo intramedular. Nestes produtos, as BMP son enviadas ao sitio da fractura ao seren incorporadas no implante \u00f3seo, e van sendo liberadas gradualmente para permitir a formaci\u00f3n de \u00f3so, xa que a estimulaci\u00f3n do crecemento polas BMP debe ser localizado e mantido durante algunhas semanas. As BMP son elu\u00eddas a trav\u00e9s dunha matriz de col\u00e1xeno purificada, que \u00e9 implantada no sitio da fractura. A rhBMP-2 axuda ao crecemento do \u00f3so m\u00e1is eficazmente que ningunha outra rhBMP, polo que \u00e9 moito m\u00e1is utilizada clinicamente. Hai \"pouco debate ou controversia\" sobre a efectividade da rhBMP-2 na estimulaci\u00f3n do crecemento do \u00f3so en fusi\u00f3ns de v\u00e9rtebras, e Medtronic realiza vendas por valor de 700 mill\u00f3ns de d\u00f3lares anuais destes produtos.\nContraindicaci\u00f3ns.\nA rhBMP non deber\u00eda utilizarse rutineiramente nas fusi\u00f3ns vertebrais cervicais anteriores, tales como a disectom\u00eda e fusi\u00f3n cervical anterior. Hai informes que indican que esta terapia causa inchamento do tecido brando, o cal \u00e1 s\u00faa vez pode causar complicaci\u00f3ns que poden ser mortais debido \u00e1 dificultade para tragar e a presi\u00f3n no tracto respiratorio.\nFunci\u00f3n.\nAs BMP interaccionan con receptores espec\u00edficos da superfice celular, denominados prote\u00ednas morfox\u00e9nicas \u00f3seas (BMPR).\nA transduci\u00f3n de sinais por medio dos BMPR ten como resultado a mobilizaci\u00f3n de membros da familia de prote\u00ednas SMAD.Estas v\u00edas de sinalizaci\u00f3n implican as BMP, BMPR e SMAD e son importantes no desenvolvemento do coraz\u00f3n, sistema nervioso central e cartilaxe, as\u00ed como no desenvolvemento \u00f3seo posnatal.\nDesempe\u00f1an un importante papel durante o desenvolvemento embrionario sobre os padr\u00f3ns do embri\u00f3n e a formaci\u00f3n esquel\u00e9tica inicial. Por tanto, a alteraci\u00f3n da sinalizaci\u00f3n das BMP pode afectar ao plan corporal do embri\u00f3n en desenvolvemento. Por exemplo, a BMP4 e os seus inhibidores noggina e cordina axudan a regular a polaridade do embri\u00f3n (\u00e9 dicir, o padr\u00f3n posterior-anterior). Especificamente, a BMP-4 e os seus inhibidores xogan un papel principal na neurulaci\u00f3n e o desenvolvemento da placa neural. A BMP-4 env\u00eda sinais \u00e1s c\u00e9lulas do ectoderma para que se desenvolvan en c\u00e9lulas da pel, pero a secreci\u00f3n de inhibidores polo mesoderma subxacente bloquea a acci\u00f3n de BMP-4 para permitir que o ectoderma contin\u00fae no seu curso normal de desenvolvemento das c\u00e9lulas neurais.\nComo membro da superfamilia de prote\u00ednas do factor de crecemento transformante beta, a sinalizaci\u00f3n da BMP regula diversos padr\u00f3ns embrionarios durante o desenvolvemento fetal e embrionario. Por exemplo, a sinalizaci\u00f3n de BMP controla a formaci\u00f3n inicial do conduto de Muller, o cal \u00e9 unha estrutura tubular formada no estado de desenvolvemento embrionario inicial que finalmente orixina os tractos reprodutores femininos. A inhibici\u00f3n qu\u00edmica dos sinais da BMP en embri\u00f3n de polo causa a disrupci\u00f3n da invaxinaci\u00f3n do conduto de Muller e bloquea o engrosamento epitelial da rexi\u00f3n formadora do conduto de Muller, o que indica que os sinais da BMP exercen un papel no desenvolvemento inicial do conduto de Muller. Ademais, a sinalizaci\u00f3n da BMP est\u00e1 implicada na formaci\u00f3n dos tractos gastrointestinais anterior e posterior, o padr\u00f3n de vilosidades intestinais, e a diferenciaci\u00f3n endoc\u00e1rdica. As vilosidades contrib\u00faen a incrementar a absorci\u00f3n efectiva de nutrientes ao aumentaren a \u00e1rea superficial do intestino delgado. A perda ou ganancia de funci\u00f3n da sinalizaci\u00f3n da BMP altera os padr\u00f3ns de agrupamentos de vilosidades e a s\u00faa emerxencia nun modelo intestinal de rato. O sinal da BMP derivado do miocardio est\u00e1 tam\u00e9n implicado na diferenciaci\u00f3n endoc\u00e1rdica durante o desenvolvemento do coraz\u00f3n. A inhibici\u00f3n do sinal da BMP en modelos embrionarios de peixe cebra causa unha forte reduci\u00f3n da diferenciaci\u00f3n endoc\u00e1rdica, pero s\u00f3 ten pouco efecto no desenvolvemento mioc\u00e1rdico. Ademais, c\u00f3mpre a interrelaci\u00f3n Notch-Wnt-Bmp para formar os padr\u00f3ns radiais durante o desenvolvemento da c\u00f3clea de rato de maneira antagonista.\nAs mutaci\u00f3ns nas BMP e os seus inhibidores est\u00e1n asociadas con varios trastornos que afectan ao esqueleto.\nVarias BMP denom\u00ednanse tam\u00e9n 'prote\u00ednas morfoxen\u00e9ticas derivadas de cartilaxe' (CDMP), mentres que outras reciben o nome de 'factores de diferenciaci\u00f3n do crecemento (GDF).\nTipos.\nOrixinalmente, descubr\u00edranse sete destas prote\u00ednas. Delas, seis (da BMP2 \u00e1 BMP7) pertencen \u00e1 superfamilia do factor de crecemetno transformante beta de prote\u00ednas. A BMP1 \u00e9 unha metaloprotease. Desde ent\u00f3n, descubr\u00edronse trece BMP m\u00e1is, facendo un total de vinte.\nHistoria.\nDesde o tempo de Hip\u00f3crates s\u00e1bese que o \u00f3so ten unha considerable capacidade de rexeneraci\u00f3n e reparaci\u00f3n. Nicholas Senn, un cirurxi\u00e1n no Rush Medical College de Chicago, describiu a utilidade dos implantes de \u00f3so descalcificados no tratamento da osteomielite e de certas deformidades \u00f3seas. Pierre Lacroix propuxo que a responsable poder\u00eda ser unha substancia hipot\u00e9tica, a osteoxenina, que poder\u00eda iniciar o crecemento \u00f3seo.\nA base biol\u00f3xica da morfox\u00e9nese \u00f3sea foi mostrada por Marshall R. Urist. Urist fixo o descubrimento clave de que segmentos desmineralizados liofilizados de \u00f3so induc\u00edan a nova formaci\u00f3n de \u00f3so cando se implantaban en bolsas musculares en coellos. Este descubrimento foi publicado en 1965 por Urist na revista \"Science\". Urist propuxo o nome \"Prote\u00edna Morfox\u00e9nica \u00d3sea\" na literatura cient\u00edfica no \"Journal of Dental Research\" en 1971.\nA induci\u00f3n do \u00f3so \u00e9 unha fervenza de m\u00faltiples pasos secuenciais. Os pasos esenciais nesta fervenza son a quimiotaxe, mitose e diferenciaci\u00f3n celular. Os estudos iniciais de Hari Reddi desvelaron a secuencia de eventos implicados na morfox\u00e9nese \u00f3sea inducida pola matriz \u00f3sea. Base\u00e1ndose no traballo anterior, parec\u00eda probable que os morf\u00f3xenos estivesen presentes na matriz \u00f3sea. Usando unha bater\u00eda de bioensaios para a formaci\u00f3n de \u00f3so, f\u00edxose un estudo sistem\u00e1tico para illar e purificar as prote\u00ednas morfox\u00e9nicas \u00f3seas.\nUn importante problema para a purificaci\u00f3n era a insolubilidade da matriz \u00f3sea desmineralizada. Para superar esta barreira, Hari Reddi e Kuber Sampath usaron extractos disociativos, como a guanidina HCL 4M, urea 8M, ou SDS ao 1%. O extracto soluble s\u00f3 ou os residuos insolubles s\u00f3s eran incapaces de inducir a produci\u00f3n de novo \u00f3so. Esta traballo suxeriu que a actividade osteox\u00e9nica \u00f3ptima require unha sinerxia entre o extracto soluble e o substrato colaxenoso insoluble. Isto non s\u00f3 supuxo un avance significativo cara \u00e1 purificaci\u00f3n final das prote\u00ednas morfoxeneticas \u00f3seas no laboratorio de Reddi, sen\u00f3n que tam\u00e9n finalmente permitiu a clonaci\u00f3n das BMP feita por John Wozney e colegas no Genetics Institute."}
{"id": "410408", "revid": "27155", "url": "https://gl.wikipedia.org/wiki?curid=410408", "title": "Prote\u00edna morfoxen\u00e9tica \u00f3sea", "text": ""}
{"id": "410409", "revid": "27155", "url": "https://gl.wikipedia.org/wiki?curid=410409", "title": "Factor de crecemento de queratinocitos", "text": "O factor de crecemento de queratinocitos ou KGF (do ingl\u00e9s \"keratinocyte growth factor\"), tam\u00e9n co\u00f1ecido como FGF7, \u00e9 un factor de crecemento presente na fase de epitelizaci\u00f3n da curaci\u00f3n de feridas. Nesta fase, os queratinocitos cobren a ferida, formando o epitelio. Est\u00e1 codificado no xene \"FGF7\" do cromosoma 15 humano.\nO KGF \u00e9 unha pequena mol\u00e9cula de sinalizaci\u00f3n que se une ao receptor do factor de crecemento de fibroblastos 2b (FGFR2b). Para que ocorra a sinalizaci\u00f3n, requ\u00edrese a formaci\u00f3n dun d\u00edmero entre dous complexos FGF:FGFR que est\u00e1n ligados por unha mol\u00e9cula de heparina.\nO KGF pertence \u00e1 familia do FGF. Co\u00f1\u00e9cense 23 FGF, e 4 receptores de FGF. A uni\u00f3n de FGF:FGFR \u00e9 complexa e est\u00e1 regulada por diversos mecanismos de maneira espec\u00edfica de tecidos.\nO FGF10 tam\u00e9n se co\u00f1ece como \"factor de crecemento de queratinocitos 2\".\nFunci\u00f3n.\nA prote\u00edna codificada polo xene \"FGF7\" \u00e9 un membro da familia do factor de crecemento de fibroblastos (FGF). Os membros da familia de FGF pos\u00faen amplas actividades mitox\u00e9nicas e de supervivencia celular e est\u00e1n implicados en diversos procesos biol\u00f3xicos, como o desenvolvemento embrionario, crecemento celular, morfox\u00e9nese, reparaci\u00f3n de tecidos, crecemento e invasi\u00f3n de tumores. Esta prote\u00edna \u00e9 un factor de crecemento espec\u00edfico de c\u00e9lulas epiteliais potente, cuxa actividade mitox\u00e9nica \u00e9 exhibida predominantemente en queratinocitos pero non en fibroblastos e c\u00e9llas endoteliais. Estudos feitos en ratos e ratas hom\u00f3logas deste xene atoparon funci\u00f3ns na morfox\u00e9nese de epitelio, reepitelializaci\u00f3n de feridas, desenvolvemento do pelo e organox\u00e9nese temper\u00e1n dos pulm\u00f3ns.\nInteracci\u00f3ns.\nO FGF7 presenta interacci\u00f3ns co perlec\u00e1n."}
{"id": "410410", "revid": "27155", "url": "https://gl.wikipedia.org/wiki?curid=410410", "title": "Factor de crecemento dos queratinocitos", "text": ""}
{"id": "410411", "revid": "27155", "url": "https://gl.wikipedia.org/wiki?curid=410411", "title": "Factor de crecemento do queratinocito", "text": ""}
{"id": "410412", "revid": "27155", "url": "https://gl.wikipedia.org/wiki?curid=410412", "title": "FGF7", "text": ""}
{"id": "410413", "revid": "27155", "url": "https://gl.wikipedia.org/wiki?curid=410413", "title": "KGF", "text": ""}
{"id": "410414", "revid": "63181", "url": "https://gl.wikipedia.org/wiki?curid=410414", "title": "Pirkkala", "text": " \nPirkkala (en sueco \"Birkala\") \u00e9 un municipio de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 19.175 habitantes. A superficie do termo municipal \u00e9 de 104,04 km2, dos cales 22,66\u00a0km2 son auga. O concello ten unha densidade de poboaci\u00f3n de 235.62 hab./km\u00b2. No municipio se encontra o aeroporto de Tampere-Pirkkala.\nO concello \u00e9 uniling\u00fce en fin\u00e9s.\nCidades irmandadas.\nPirkkala est\u00e1 irmandado coa localidade sueca de Solna."}
{"id": "410416", "revid": "45576", "url": "https://gl.wikipedia.org/wiki?curid=410416", "title": "Geoffrey Crossley", "text": "Geoffrey Crossley, nado en Baslow (Derbyshire) o 11 de maio de 1921 e finado en Headington (Oxfordshire) o 7 de xaneiro de 2002, foi un piloto de automobilismo ingl\u00e9s. Participou en dous Grandes Premios do Mundial de F\u00f3rmula 1, debutando o 13 de maio de 1950. Non logrou puntos de campionato. Tam\u00e9n participou en numerosas carreiras f\u00f3ra de campionato da F\u00f3rmula Un.\nTraxectoria.\nDe profesi\u00f3n, Geoffrey Crossley era fabricante de mobles, pero fora un entusiasta piloto de carreiras afeccionado desde xusto antes da segunda guerra mundial. Despois da guerra, mantivo o seu interese e competiu en varias carreiras usando un Alta de preguerra, inclu\u00edndo a carreira do British Empire Trophy de 1947 na Illa de Man.\nEn 1949 mercou un Alta GP Grand Prix, GP2, do fabricante, en Surrey. Fabricado por encargo, o coche presentaba unha carrozar\u00eda m\u00e1is elegante que os seus predecesores. Con el, Crossley obtivo r\u00e9cords de velocidade en arranque parado na clase F internacional (1100 cc a 1500 cc) de m\u00e1is de 50 km/h e 100 km/h no circu\u00edto de Montlh\u00e9ry a finais de 1949. Crossley tam\u00e9n participou co Alta GP en carreiras seleccionadas en 1949, inclu\u00eddo o Gran Premio de B\u00e9lxica de 1949, onde quedou s\u00e9timo e \u00faltimo, a seis voltas do ga\u00f1ador.\nAo ano seguinte participou na primeira carreira do Mundial de F\u00f3rmula Un: o Gran Premio do Reino Unido de 1950 no Circu\u00edto de Silverstone. Cualificouse no 17\u00ba lugar, tres postos por diante de Joe Kelly nun Alta similar, a pesar das especificaci\u00f3ns de motor m\u00e1is altas deste \u00faltimo. A carreira de Crossley rematou cun fallo de transmisi\u00f3n na volta 43. M\u00e1is tarde esa tempada, Crossley presentouse no Alta para o Gran Premio de B\u00e9lxica de 1950, onde se clasificou 12\u00ba e terminou en novena posici\u00f3n. Ademais das s\u00faas entradas no Campionato, Crossley tam\u00e9n participou nunha serie de carreiras f\u00f3ra de campionato no Alta, pero ao final da tempada de decidiu retirarse debido aos altos custos do deporte.\nFixo un breve regreso ao automobilismo en 1955, despois de constru\u00edr un motor Lea-Francis especial ao que chamou Berkshire Special. Crossley presentou o autom\u00f3bil para o Richmond Trophy de 1955 no Circu\u00edto de Goodwood, pero os problemas iniciais do coche significaron que fose o m\u00e1is lento da pr\u00e1ctica. e decidiu retirarse da carreira. Debido aos compromisos familiares e laborais, Crossley abandonou o desenvolvemento do Berkshire Special, e retirouse das carreiras para sempre.\nGeoffrey Crossley morreu dun accidente cerebro-vascular, no John Radcliffe Hospital, o 7 de xaneiro de 2002.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410422", "revid": "89787", "url": "https://gl.wikipedia.org/wiki?curid=410422", "title": "Gennady Golovkin", "text": "Gennady Gennadyevich Golovkin (nado), nado en Qara\u011fand\u0131 o 8 de abril de 1982, co\u00f1ecido tam\u00e9n cos alcumes \u00a0\"GGG\" ou \"Triplo G\", \u00e9 un boxeador\u00a0casaco,\u00a0campi\u00f3n mundial de peso medio\u00a0da WBA, WBC, IBF e mais do IBO. Dende xaneiro de 2018 a\u00a0TBRB consid\u00e9rao o mellor peso medio do mundo en activo, mentres que para a revista\"The Ring\" mais para BoxRec\u00a0\u00e9 o segundo mellor. \"The Ring\" cons\u00edderao o mellor xogador\u00a0libra para libra, a\u00ednda que \u00e9 segundo para\u00a0ESPN; e cuarto por BoxRec e \u00a0TBRB.\nTraxectoria.\nComo afeccionado Golovkin ga\u00f1ou unha medalla de ouro na divisi\u00f3n de peso medio no Campionato do Mundo de\u00a02003 e representou a\u00a0Casaquist\u00e1n nos Xogos Ol\u00edmpicos de 2004 ga\u00f1ando unha medalla de prata.\nXa como profesional o seu primeiro gran campionato do mundo, logrou ao facerse co t\u00edtulo interino da WBA dos medios ao derrotar a\u00a0Milton N\u00fa\u00f1ez en 2010. A WBA elevouno ao status de\u00a0campi\u00f3n regular\u00a0no mesmo ano, e en 2011 ga\u00f1ou o t\u00edtulo IBO dos medios, que permanec\u00eda vacante, ao derrotar a Lajuan Simon. En 2014 Golovkin adquiriu o status de campi\u00f3n da WBA, e defendeu con \u00e9xito os seus t\u00edtulos contra Daniel Geale. Pouco despois derrotou a\u00a0Marco Antonio Rubio para engadir o t\u00edtulo WBC interino dos medios \u00e1 s\u00faa colecci\u00f3n, e logo derrotou a\u00a0David Lemieux en 2015 para ga\u00f1ar o t\u00edtulo IBF dos medios. Despois de deixar Canelo \u00c1lvarez vacante o seu t\u00edtulo WBC dos medios en 2016, Golovkin accedeu ao status de campi\u00f3n pleno,\u00a0e dende ent\u00f3n, leva tres dos catro grandes t\u00edtulos mundiais do boxeo."}
{"id": "410423", "revid": "55340", "url": "https://gl.wikipedia.org/wiki?curid=410423", "title": "Gennadi Golovkin", "text": ""}
{"id": "410426", "revid": "1131", "url": "https://gl.wikipedia.org/wiki?curid=410426", "title": "Ambel", "text": "O top\u00f3nimo Ambel pode referirse a:"}
{"id": "410427", "revid": "6279", "url": "https://gl.wikipedia.org/wiki?curid=410427", "title": "Departamento de Is\u00e8re", "text": ""}
{"id": "410428", "revid": "89787", "url": "https://gl.wikipedia.org/wiki?curid=410428", "title": "Kulula.com", "text": "kulula.com, ou sinxelamente kulula, \u00e9 unha aeroli\u00f1a de baixo custo surafricana que opera as principais rutas dom\u00e9sticas dende o aeroporto de Xohanesburgo-O.R. Tambo e o aeroporto de Lanseria, os dous \u00e1s af\u00f3ras de Xohanesburgo. A s\u00faa sede at\u00f3pase en Gauteng, ao norte de Xohanesburgo.\nFrota.\nEn outubro de 2017 a frota de kulula.com estaba formada polos seguintes avi\u00f3ns:"}
{"id": "410429", "revid": "22570", "url": "https://gl.wikipedia.org/wiki?curid=410429", "title": "Georges Jacques Danton", "text": "Georges Jacques Danton, nado en Arcis-sur-Aube o 26 de outubro de 1759 e guillotinado en Par\u00eds o 5 de abril de 1794, foi un avogado e pol\u00edtico franc\u00e9s que desempe\u00f1ou un papel determinante durante a Revoluci\u00f3n Francesa, cun talante rexeitado por diversos sectores.\nTraxectoria.\nO pai de Danton faleceu cando el ti\u00f1a 3 anos de idade, deixando vi\u00fava a s\u00faa nai e orfos os seis fillos do matrimonio. Comezou os estudos nun pequeno seminario de Troyes, e proseguiu a s\u00faa formaci\u00f3n escolar nos oratorios de Troyes, a pesar de que rexeitou os estudos dunha carreira eclesi\u00e1stica. Proseguiu, durante seis meses, cos estudos de Dereito na facultade de Reims, tras os cales obtivo a s\u00faa licenciatura. A\u00ednda que inscrito nun despacho de avogados de Par\u00eds, non o frecuentou coa mesma asiduidade coa que visitou os caf\u00e9s, o que lle serviu para co\u00f1ecer varios futuros revolucionarios, entre eles Camille Desmoulins e Marat, as\u00ed como a que foi a s\u00faa esposa, Antoinette-Gabrielle Charpentier (1760-1793). Antoinette era filla dun pr\u00f3spero propietario dun caf\u00e9, e o seu dote permitiulle a Danton comprar o cargo de avogado no Consello do Rei en 1787. O matrimonio celebrouse o 14 de xu\u00f1o de 1787. Tiveron catro fillos dos que sobreviviron dous: Antoine e Fran\u00e7ois Georges Danton e ela morreu dando a luz ao cuarto, que tam\u00e9n faleceu no parto.\nCando comezou a Revoluci\u00f3n Francesa en 1789, introduciuse na pol\u00edtica con entusiasmo. Os seus discursos a mi\u00fado eran intensos, pero adoitaba actuar con cautela. Republicano moderado fundou, en 1790, xunto con Marat, Desmoulins e outros, a \u00abSociedade dos Dereitos do Home e do Cidad\u00e1n\u00bb, co\u00f1ecida como o Club dos Cordeliers. Elixido presidente dos Cordeliers foi ga\u00f1ando popularidade. Segundo un bi\u00f3grafo, \"a altura de Danton era colosal, o seu aspecto atl\u00e9tico, os seus trazos fortemente marcados, brut\u00e1ns e desagradables, a s\u00faa voz sacud\u00eda as c\u00fapulas dos corredores\", a pesar do seu f\u00edsico pouco agraciado e do seu c\u00ednico discurso, Danton posu\u00eda un carisma e unha oratoria tan brillantes que consegu\u00eda simpatizar con todos.\nMembro da Comuna, dirixiu a axitaci\u00f3n republicana que conduciu aos fusilamentos dos manifestantes no Campo de Marte o 17 de xullo de 1791. Tras un curto exilio en Gran Breta\u00f1a, regresou a Par\u00eds en novembro de 1791 e participou na Insurrecci\u00f3n do 10 de agosto de 1792. A Asemblea Lexislativa nomeouno Ministro de Xustiza. \nComo ministro do goberno provisional, inspirou e esixiu audacia, o valor que salvar\u00eda a Francia revolucionaria dos seus inimigos. Foi elixido membro da Convenci\u00f3n Nacional, na que recibiu inmediatamente os ataques dos deputados moderados, co\u00f1ecidos como xirondinos, que o consideraban un radical e un rival perigoso. Danton tentou conciliarse cos seus opo\u00f1entes, pero os seus esforzos foron rexeitados. Este conflito resolveuse coa ca\u00edda dos xirondinos en xu\u00f1o de 1793. Mentres tanto, prestou os seus servizos no Comit\u00e9 de Salvaci\u00f3n P\u00fablica, o \u00f3rgano executivo da Rep\u00fablica Francesa, pero fracasou estrepitosamente no seu intento de p\u00f3r fin \u00e1 guerra entre Francia e as monarqu\u00edas europeas a trav\u00e9s de canles diplom\u00e1ticas. Finalmente, o seu aliado, Maximilien de Robespierre, emerxeu como figura central do Comit\u00e9. \nEn novembro de 1792 foi enviado pola Convenci\u00f3n a B\u00e9lxica polo que non estivo presente na vista do xu\u00edzo contra Lu\u00eds XVI, pero ao ditarse a sentenza en xaneiro de 1793, votou a favor da execuci\u00f3n, a pesar de que anteriormente propuxera o desterrovotou pola morte do rei apoiando as\u00ed a Robespierre. Defendeu a anexi\u00f3n de B\u00e9lxica \u00e1 rep\u00fablica e a creaci\u00f3n dun comit\u00e9 de salvaci\u00f3n p\u00fablica do cal foi membro preponderante.\nEn marzo de 1793 participou na creaci\u00f3n do Tribunal Revolucionario e en abril entrou no Comit\u00e9 de Salvaci\u00f3n P\u00fablica, \u00f3rgano executivo da primeira Rep\u00fablica Francesa.\nO 5 de setembro foi elixido deputado de Par\u00eds e deixou o ministerio \u2014conservando, no entanto, a s\u00faa grande influencia nos asuntos diplom\u00e1ticos\u2014, para exercer este cargo na Convenci\u00f3n Nacional, onde entrou en oposici\u00f3n con Robespierre, non tanto polas s\u00faas convicci\u00f3ns, que as ti\u00f1an en com\u00fan, sen\u00f3n pola forma. Danton tentou pacificar o pa\u00eds e chegar a un entendemento entre xirondinos e xacobinos, op\u00fa\u00f1ase \u00e1 continuidade do Terror, apoiando o grupo denominado dos \u00abindulxentes\u00bb; defendeu as reivindicaci\u00f3ns dos \"sans-culottes\", desaconsellou a execuci\u00f3n de Mar\u00eda Antonieta e creou o \u00abex\u00e9rcito revolucionario\u00bb. A ruptura entre os \u00abdantonistas\u00bb e os xacobinos consumouse a \u00faltimos do ano 1793, per\u00edodo no que Robespierre tentou manter o equilibrio pol\u00edtico do seu goberno enfront\u00e1ndose aos m\u00e1is radicais, as\u00ed como aos m\u00e1is moderados. Os xacobinos acusaron a Danton de malversaci\u00f3n de fondos e de venderse aos mon\u00e1rquicos, e viuse comprometido, xunto ao seu amigo e deputado Fabre d'\u00c9glantine, no esc\u00e1ndalo da liquidaci\u00f3n da Compa\u00f1\u00eda das Indias. Por mor de todo iso, Danton viuse en perigo e fuxiu, refuxi\u00e1ndose en Arcis-sur-Aube.\nO 30 de marzo de 1794, quince d\u00edas despois da execuci\u00f3n dos \u00abhebertistas\u00bb, Danton, Desmoulins e Fabre son arrestados segundo a denuncia levada a cabo por Saint-Just.\nFoi condenado \u00e1 morte e guillotinado o 5 de abril de 1794."}
{"id": "410430", "revid": "1131", "url": "https://gl.wikipedia.org/wiki?curid=410430", "title": "Biel", "text": "O top\u00f3nimo Biel pode referirse a:"}
{"id": "410431", "revid": "47401", "url": "https://gl.wikipedia.org/wiki?curid=410431", "title": "Georges-Jacques Danton", "text": ""}
{"id": "410432", "revid": "47401", "url": "https://gl.wikipedia.org/wiki?curid=410432", "title": "Georges Danton", "text": ""}
{"id": "410434", "revid": "109216", "url": "https://gl.wikipedia.org/wiki?curid=410434", "title": "Ignazio Giunti", "text": "Ignazio Giunti, nado en Roma o 30 de agosto de 1941 e finado en Buenos Aires o 10 de xaneiro de 1971, foi un piloto de automobilismo italiano, que competiu en coches deportivos e turismos a finais dos 60.\nTraxectoria.\nEn 1968 pilotou para Alfa Romeo, foi segundo na Targa Florio e cuarto co-pilotando nas 24 Horas de Le Mans con Nanni Galli. En 1970, Giunti asinou por Ferrari principalmente para o seu equipo deportivo, e ga\u00f1ou as [12 Horas de Sebring] e a Targa Florio, ademais de acadar outras boas posici\u00f3ns. O seu \u00e9xito deulle unha oportunidade na F\u00f3rmula 1 e terminou cuarto no seu debut en B\u00e9lxica en Spa. Correu tres veces m\u00e1is ese ano.\nFerrari tam\u00e9n estaba probando ao piloto su\u00edzo Clay Regazzoni, que superou a Giunti, a\u00ednda que o italiano asinou por Ferrari para 1971.\nGiunti morreu durante a s\u00faa primeira participaci\u00f3n en 1971 correndo nos 1000 km de Buenos Aires, cando o seu prototipo Ferrari 312PB bateu contra a parte traseira do Matra 660 de Jean-Pierre Beltoise, que estaba empuxando o coche ao longo da pista despois de que se esgotara o combustible. Morreu debido ao impacto e o posterior incendio.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410435", "revid": "89787", "url": "https://gl.wikipedia.org/wiki?curid=410435", "title": "Kymis B.C.", "text": "O Gymnastikos Syllogos Kymis (en grego: \u0393\u03c5\u03bc\u03bd\u03b1\u03c3\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u039a\u03cd\u03bc\u03b7\u03c2), co\u00f1ecido en ingl\u00e9s como Kymis B.C., \u00e9 un equipo profesional de baloncesto grego da localidade de Kymi, na illa de Eubea. Fundado no ano 2010, o club compite actualmente na m\u00e1xima categor\u00eda do baloncesto grego, a A1 Ethniki. O emblema do equipo \u00e9 a deusa grega Atenea.\nHistoria.\nO Gymnastikos Syllogos Kymis foi fundado en 1893, estando considerado como o m\u00e1is antigo club deportivo de Grecia. A\u00ednda que a actividade da primeira sociedade ximn\u00e1stica de Kymi non perdurou moito no tempo (1893-1907). No ano 2010, un grupo de propietarios de Kymi refundaron o club, buscando que fose unha continuaci\u00f3n do antigo equipo, mantendo o emblema orixinal no que aparec\u00eda a deusa Atenea. Comezou en categor\u00edas rexionales, mais tardou pouco en asentarse no baloncesto nacional, e desde 2013 comeza a ascender ano tras ano de categor\u00eda, chegando no ano 2016 at\u00e9 conseguir o primeiro posto na liga regular da A2 Ethniki, o que lle deu o ascenso \u00e1 m\u00e1xima categor\u00eda do baloncesto heleno, a A1 Ethniki."}
{"id": "410436", "revid": "5132", "url": "https://gl.wikipedia.org/wiki?curid=410436", "title": "Gymnastikos Syllogos Kymis", "text": ""}
{"id": "410437", "revid": "5132", "url": "https://gl.wikipedia.org/wiki?curid=410437", "title": "G.S. Kymis", "text": ""}
{"id": "410438", "revid": "5132", "url": "https://gl.wikipedia.org/wiki?curid=410438", "title": "Kymi B.C.", "text": ""}
{"id": "410439", "revid": "25871", "url": "https://gl.wikipedia.org/wiki?curid=410439", "title": "Peter Westbury", "text": "Peter Westbury, nado en Londres o 26 de maio de 1938 e finado en Scarborough o 7 de decembro de 2015, foi un piloto de automobilismo ingl\u00e9s. Participou en dous Grandes Premios do Campionato Mundial de F\u00f3rmula Un e non conseguiu puntos de campionato. En pilotou un Brabham - Cosworth de F\u00f3rmula 2, pilotando no seu primeiro Gran Premio no Gran Premio de Alema\u00f1a de 1969. Terminou noveno na xeral, e quinto na clase F2. Ao ano seguinte, non conseguiu cualificar no Gran Premio dos Estados Unidos de 1970 pilotando un BRM oficial, despois dun fallo do motor.\nTraxectoria.\nNo inicio da s\u00faa andaina nas carreiras, participou nun coche especial de fabricaci\u00f3n caseira chamado M.G.W., debutou nun Cooper - Climax en 1960, que m\u00e1is tarde equipouse cun motor Daimler V8. Westbury ga\u00f1ou o British Hill Climb Championship d\u00faas veces, en 1963 e 1964. En 1963 pilotou o auto-constru\u00eddo Felday, con motor de 2.5 litros Daimler V8 superalimentado. O ano seguinte, ga\u00f1ou nun Ferguson P99 con motor Climax de 2.5 litros con catro rodas motrices, en pr\u00e9stamo de Ferguson Research Ltd. Westbury tam\u00e9n pilotou o Ferguson P99 no Brighton Speed Trials de 1964 e no First International Drag Festival, unha serie de seis eventos realizados en Inglaterra ese mesmo ano, onde o coche cubriu o cuarto de milla inicial (402 metros) en 11,01 segundos. Tam\u00e9n pilotou un coche deportivo, o Lotus 23-BRM no Drag Festival.\nDurante 1965 Westbury desenvolveu o coche deportivo Felday-BRM 4 con tracci\u00f3n \u00e1s catro rodas. O coche ga\u00f1ou no seu debut en Brands Hatch o d\u00eda Boxing Day, o 26 de decembro de 1965, pilotado por Mac Daghorn. En Mallory Park, o 13 de marzo de 1966, Peter Westbury e Mac Daghorn compartiron o coche, ga\u00f1ando unha carreira cada un. Jim Clark correu co Felday 4 no Guards Trophy en Brands Hatch o 29 de agosto de 1966. O coche deportivo Felday 5 estaba equipado cun motor Ford Galaxie de 7 litros e tracci\u00f3n \u00e1s catro rodas, pero s\u00f3 correu brevemente. O Felday 6 foi un monopraza para subidas de 4.7 litros con base Ford, con tracci\u00f3n traseira, constru\u00eddo para Tony Griffiths.\nEn 1967 Westbury pilotou un coche Brabham-Ford de F\u00f3rmula Tres en Inglaterra e na Europa continental. Ga\u00f1ou a carreira de F3 no circu\u00edto de Silverstone o 29 de abril, o Grand Prix des Fronti\u00e8res en Chimay o 14 de maio e tam\u00e9n no meeting do Auvergne Trophy o 18 de xu\u00f1o de 1967, sobre o impo\u00f1ente Circu\u00edto de Clermont-Ferrand en Francia. O mesmo ano, resucitou o vello coche BRM P67 de F1 de catro rodas motrices, dese\u00f1ado por Mike Pilbeam en 1964, para que David Good participase no Campionato brit\u00e1nico de Hill Climb. O coche lideraba a serie \u00e1 metade de tempada, pero pasou a mans de Peter Lawson, que o renovou para 1968. O coche foi o vencedor dominante da serie en 1968.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410440", "revid": "98629", "url": "https://gl.wikipedia.org/wiki?curid=410440", "title": "Xavier Perrot", "text": "Xavier Roger Perrot, nado en Z\u00faric o 1 de febreiro de 1932 e finado na mesma cidade o 8 de decembro de 2008, foi un piloto de carreiras su\u00edzo. \u00c9 propietario dun garaxe, que ga\u00f1ou o European Hill Climb Championship en 1972. Anteriormente competiu en F\u00f3rmula d\u00faas e pilotou o seu Brabham na clase de F\u00f3rmula 2 no Gran Premio de Alema\u00f1a de 1969.\nTraxectoria.\nLogo de participar no automobilismo a nivel nacional como piloto e copiloto de rally, Perrot comezou a competir en hillclimbing (subidas) a comezos de 1960, fac\u00e9ndoo en autos como o Lotus 23 e un Abarth-Simca. En 1968 cambiou a F\u00f3rmula 2, pilotando un Brabham BT23C e despois dunha primeira tempada dif\u00edcil, mellorou en 1969, terminando en cuarto lugar en Hockenheimring e sexto na clase de F\u00f3rmula 2 do Gran Premio de Alema\u00f1a en N\u00fcrburgring, d\u00e9cimo na xeral.\nEn 1970 Perrot realizou a tempada cun March 702, o primeiro veh\u00edculo para clientes vendido pola compa\u00f1\u00eda. Con este coche, ga\u00f1ou o \"Preis von Deutschland\" de F\u00f3rmula 2 en N\u00fcrburgring. Continuou na F\u00f3rmula 2 en 1971 cunMarch 712M, terminando terceiro en Imola, ao mesmo tempo que realizou un exitoso regreso \u00e1s subidas. Ga\u00f1ou o European Hill Climb Championship en 1972 usando un coche de F2 March 722, ga\u00f1ando seis eventos. Tam\u00e9n subiu a este coche ocasionalmente na F\u00f3rmula 2, acadando puntos en tres carreiras, inclu\u00edndo o cuarto e o quinto lugar nos eventos en Hockenheim.\nA\u00ednda que Perrot correu na clase de F\u00f3rmula 2 dun evento do Campionato do Mundo de F\u00f3rmula Un, nunca competiu nunha carreira do Campionato do Mundo de F\u00f3rmula Un. Non obstante, pilotou un March 701 ex-oficial de Jo Siffert na carreira f\u00f3ra de campionato do Jochen Rindt Memorial Trophy de 1971 en Hockenheim, onde terminou o 11\u00ba.\nPerrot retirouse en 1973 para concentrarse na s\u00faa empresa na s\u00faa cidade natal, onde morreu despois dunha longa enfermidade en 2008, aos 76 anos de idade.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410445", "revid": "98629", "url": "https://gl.wikipedia.org/wiki?curid=410445", "title": "Gus Hutchison", "text": "Gus Hutchison, nado en Atlanta (Xeorxia) o 26 de abril de 1937, \u00e9 un expiloto de automobilismo estadounidense.\nTraxectoria.\nFoi o vencedor do SCCA Grand Prix Championship de 1967 pilotando un Lotus 41. En 1970 comprou un Brabham BT26 de F\u00f3rmula 1, co que participou no Gran Premio dos Estados Unidos de 1970. Retirouse logo de 21 voltas co tanque de combustible solto.\nCando a F\u00f3rmula A se converteu na F\u00f3rmula 5000, Hutchison continuou a pilotar na serie SCCA, manexando autos Lola e March.\nLogo de retirarse das carreiras, Hutchison centrouse en dirixir o seu negocio, Solar Kinetics, con sede en Dallas.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410452", "revid": "1131", "url": "https://gl.wikipedia.org/wiki?curid=410452", "title": "Facultade de Dereito de Santiago de Compostela", "text": "A Facultade de Dereito de Santiago de Compostela \u00e9 o edificio da Universidade de Santiago de Compostela no que se imparten os estudos de Dereito. Desde mediados do s\u00e9culo XX est\u00e1 situada no Campus Sur, na avenida do Doutor \u00c1ngel Jorge Echeverri. Anteriormente ocupaba o andar inferior da actual Facultade de Xeograf\u00eda e Historia.\nHistoria.\nInicios.\nAs orixes da Universidade de Santiago rem\u00f3ntanse a finais do s\u00e9culo XV, cando o notario e rexedor compostel\u00e1n Lopo G\u00f3mez de Marzoa promoveu a creaci\u00f3n en Santiago de Compostela do Colexio de Estudantes Pobres. O 17 de xullo de 1501 de novo Lopo G\u00f3mez de Marzoa xunto con Diego de Muros II, bispo das Canarias, e Diego de Muros III, de\u00e1n de Santiago, fixeron unha segunda fundaci\u00f3n, na que configuraron un Estudo Xeral coa s\u00faa propia normativa e a s\u00faa sede nunha casa da R\u00faa Nova onde se impartiron clases de Gram\u00e1tica e unha c\u00e1tedra de Canons. No ano 1504 unha bula do papa Xulio II confirma a fundaci\u00f3n do devandito estudo. Este estudo foi absorbido polo Colexio de Santiago Alfeo no ano 1542, tras o pasamento do seu \u00fanico catedr\u00e1tico Pedro de Victoria, considerado primeiro reitor da Universidade de Santiago\nPero a verdadeira fundaci\u00f3n da Universidade foi obra do arcebispo Alonso III de Fonseca que, no ano 1522 comezou a xestionar a creaci\u00f3n dun Colexio Novo, ao que denominar\u00eda Colexio de Santiago Alfeo, que foi aprobado por unha bula do papa Clemente VII o 15 de marzo de 1526 outorg\u00e1ndolle os mesmos privilexios que o colexio fundado polo cardeal Cisneros en Alcal\u00e1 de Henares. Fixou o proxecto no seu testamento de 1531, inclu\u00edndo a dotaci\u00f3n aos executores e ao proxecto de construci\u00f3n, pero \u00e1 s\u00faa morte no ano 1534 a\u00ednda non se puxera en marcha. Nos anos 1551 e 1552 alg\u00fans testamenteiros reun\u00edronse co patr\u00f3n do colexio, o conde de Monterrei, co obxecto de po\u00f1er en marcha o colexio. O edificio xa estaba feito pero carec\u00edan da normativa organizativa, polo que chegaron a valorar a entrega da instituci\u00f3n aos xesu\u00edtas para que fosen eles os que a organizasen. Finalmente, o 25 de outubro de 1553 promulgaron as primeiras ordenanzas, pero estas non chegaron a aplicarse. Xa hab\u00eda tempo que o Colexio de Santiago Alfeo estaba constru\u00eddo nos terreos doados polo propio Fonseca do terreo familiar na R\u00faa do Franco.\nAs liortas entre os partidarios de entregar a instituci\u00f3n aos xesu\u00edtas, principalmente o arcebispo Xo\u00e1n \u00c1lvarez de Toledo, e os testamenteiros, fixo que o cabido recorrese \u00e1 arbitraxe de Filipe II. Este, por medio da provisi\u00f3n real do 26 de xu\u00f1o de 1555, encomendoulle ao doutor Andr\u00e9s Cuesta o estudo e reorganizaci\u00f3n do colexio. Seguindo a encomenda organizou o Colexio de Santiago Alfeo diferenci\u00e1ndoo da propia Universidade. S\u00f3 os colexiais do devandito colexio pod\u00edan obter os graos acad\u00e9micos tendo que esperar \u00e1 consolidaci\u00f3n definitiva at\u00e9 o 10 de decembro de 1567, cando o Consello Real estableceu as gradaci\u00f3ns da Universidade de Santiago de Compostela. A Coroa foi desde ent\u00f3n o principal patr\u00f3n da instituci\u00f3n. No ano 1577 solicitouse de novo a intervenci\u00f3n da Coroa para reformar os estatutos da universidade. A consecuencia foi a visita de Pedro Portocarrero e a posterior aprobaci\u00f3n da s\u00faa reforma en outubro de 1588. Nela especific\u00e1banse mais polo mi\u00fado as competencias e funci\u00f3ns dos diferentes \u00f3rganos e establec\u00edase a residencia para te\u00f3logos e xuristas no colexio maior de Santiago Alfeo e a dos artistas no de San Xerome, deix\u00e1ndolle a ensinanza da Gram\u00e1tica \u00e1 Compa\u00f1\u00eda de Xes\u00fas. Ao longo do s\u00e9culo XVI chegaron durante varios cursos aos 3.000 estudantes, que proced\u00edan principalmente de Galicia e Asturias.\nNo s\u00e9culo XVII consolidouse coa incorporaci\u00f3n das facultades de Leis e Medicina \u00e1s xa existentes de Artes, Teolox\u00eda e Canons, e contou con at\u00e9 cinco colexios: o de Santiago Alfeo, o de San Xerome, o de San Clemente, o de San Patricio dos Irlandeses e o ef\u00e9mero de San Salvador. A Facultade de Dereito data, popr tanto, desta \u00e9poca.\nS\u00e9culo XIX e primeira metade do XX.\nDurante o s\u00e9culo XIX e a primeira metade do XX, a Facultade de Dereito estivo situada no novo edificio chamado da Universidade Central de Santiago.\nTras a expulsi\u00f3n dos xesu\u00edtas en 1767 o rei Carlos III concedeulle \u00e1 Universidade os terreos e edificios que esta orde relixiosa posu\u00eda en Santiago, comezando en 1769 a construci\u00f3n do novo edificio da Universidade, que foi inaugurado en 1805. Coa chegada do s\u00e9culo XX rex\u00edstrase un aumento no n\u00famero de alumnos, as\u00ed como da oferta acad\u00e9mica, coa conseguinte dotaci\u00f3n de infraestruturas. Rem\u00e1tase en 1901 a ampliaci\u00f3n do edificio central da Universidade, e constr\u00faense os edificios da Facultade de Medicina (que, xunto coa de Farmacia, ocupaba o Pazo de Fonseca) co apoio de Eugenio Montero R\u00edos, a Facultade de Veterinaria (actual sede do Parlamento de Galicia) e o Colexio de Xordomudos (actual sede administrativa da Xunta de Galicia, en San Caetano).\nO edificio da Universidade Central estivo ocupado nesta \u00e9poca polas Facultades de Dereito, Filosof\u00eda e Letras e Ciencias. O edificio, rematado polas estatuas dos catro benfeitores da Universidade (Lopo G\u00f3mez de Marzoa, Diego Juan de Ulloa, \u00c1lvaro de Cadaval, que entre 1542 e 1545 ocupou o cargo de primeiro catedr\u00e1tico de gram\u00e1tica da Universidade, e o III conde de Monterrei, Alonso de Z\u00fa\u00f1iga e Acevedo Fonseca, que foi padr\u00f3n do Colexio de Santiago Alfeo, ou de Fonseca, que fundara seu t\u00edo Alonso de Fonseca e Ulloa. Sobre o muro, no centro, instalouse un panel en relevo que representa \u00e1 alegor\u00eda da sabedor\u00eda coroando con follas de loureiro \u00e1 mocidade estudantil. A un lado e outro deste relevo locen senllos medall\u00f3ns cos retratos dos fundadores da Universidade, Diego de Muros III, e Alonso III de Fonseca. Coroando a cornixa superior, d\u00faas figuras femininas soste\u00f1en un escudo coas armas abreviadas da coroa espa\u00f1ola. e, enriba de todo, a escultura de Minerva e as Ciencias, grupo escult\u00f3rico tallado polo noi\u00e9s Xos\u00e9 Ferreiro (1738-1830), que se retirou para ser instalado, en 1962, no novo edificio da Facultade de Ciencias no Campus Sur, daquela co\u00f1ecido como \"A Residencia\".\nDepartamentos.\nOs Departamentos da USC que imparten docencia neste centro son:\nTitulaci\u00f3ns.\nNa Facultade de Dereito de Santiago de Compostela imp\u00e1rtense na actualidade as seguintes titulaci\u00f3ns:\nEquipo decanal.\nO equipo de goberno da Facultade est\u00e1 formado por:"}
{"id": "410454", "revid": "1410", "url": "https://gl.wikipedia.org/wiki?curid=410454", "title": "Advanced TIROS-N", "text": "Advanced TIROS-N (tam\u00e9n co\u00f1ecido polo seu acr\u00f3nimo ATN) \u00e9 o nome dun programa de sat\u00e9lites meteorol\u00f3xicos en \u00f3rbita polar continuaci\u00f3n do TIROS-N e xestionado pola Administraci\u00f3n Nacional Oce\u00e1nica e Atmosf\u00e9rica (NOAA) dos Estados Unidos.\nCaracter\u00edsticas.\nO lanzamento e comprobaci\u00f3n dos sat\u00e9lites en \u00f3rbita era xestionado pola NASA e o control pas\u00e1base \u00e1 NOAA unha vez verificado o seu normal funcionamento. Foron constru\u00eddos por RCA Astro usando o mesmo bus que os sat\u00e9lites militares DMSP-5D1.\nAs especificaci\u00f3ns dos sat\u00e9lites ATN eran as seguintes:\nOs sat\u00e9lites ATN levaban estes instrumentos a bordo:\nUnidades.\nA serie Advanced TIROS-N constou de sete sat\u00e9lites:\nOs sete foron lanzados mediante foguetes Atlas E con \u00e9xito e funcionaron nominalmente."}
{"id": "410458", "revid": "1131", "url": "https://gl.wikipedia.org/wiki?curid=410458", "title": "M\u00e1is al\u00e1!", "text": "\"M\u00e1is al\u00e1!\" \u00e9 un manifesto vangardista publicado en Galicia por Manuel Antonio e \u00c1lvaro Cebreiro o 28 de xu\u00f1o de 1922.\nCaracter\u00edsticas e obxectivos.\nDebaixo do t\u00edtulo, a xeito de lema explicativo, figura a seguinte introduci\u00f3n: \"Sin pretensi\u00f3n de suficenza doutoral, nin de ning\u00fan outro xeito somellante, a rebeld\u00eda duns mozos galegos fai esta chamada \u00e1 Mocidade intelectual da nosa terra\".\n\u201cM\u00e1is al\u00e1!\u201d comparte trazos cos manifestos vangardistas caracter\u00edsticos do seu tempo. O seu obxectivo era renovar a literatura da \u00e9poca, que desde o seu punto de vista quedara ancorada no pasado. Tam\u00e9n pretend\u00eda a creaci\u00f3n dun novo movemento pol\u00edtico, literario e art\u00edstico. Tr\u00e1tase de textos de aparencia urxente estruturados a partir dun discurso agresivo, rebelde e rompedor. O manifesto asume o principio que mellor define a est\u00e9tica vangardista: a ruptura coa tradici\u00f3n.\n\u201cM\u00e1is al\u00e1!\u201d critica os escritores en activo que segu\u00edan a\u00ednda o patr\u00f3n marcado por Rosal\u00eda ou Curros, poetas do s\u00e9culo anterior. Segundo o manifesto, ese seguimento epigonal por parte de autores coma Carr\u00e9 ou Lugr\u00eds Freire (a\u00ednda que non chega a citar nomes) xa non achega nada novo \u00e1 literatura.\nO texto reivindica a liberdade do acto creativo e a non submisi\u00f3n \u00e1s regras ling\u00fc\u00edsticas ou literarias. Constitu\u00eda un procedemento de modernidade que, como meses antes lle expuxera Antonio Villar Ponte ao autor principal nunha carta, xa non consistir\u00eda s\u00f3 en fuxir da vella versificaci\u00f3n impecable e rimada, mais tampouco en afastarse do clasicismo para seguir as correntes en voga. A verdadeira modernidade, al\u00e9n dos debates entre o novo e antigo, haber\u00eda centrarse \u00fanica e exclusivamente na \u201cforma de expresi\u00f3n\u201d.\nAs\u00ed e todo, este manifesto presenta algunha diferenza cos textos arquet\u00edpicos das vangardas europeas. Por exemplo, non prop\u00f3n ning\u00fan \u201c-ismo\u201d ou escola nin se adhire a unha xa existente, \u00e9 dicir, non tenta crear unha corrente literaria coma no caso do dada\u00edsmo ou do futurismo, por exemplo. Ademais conta coa particularidade de centrarse en Galicia, ao tratar temas como a defensa da lingua ou o proxecto republicano galego.\nTemas principais.\nOs temas principais do manifesto, que non se ordenan con exactitude en funci\u00f3n do t\u00edtulo dos apartados nos que se subdivide, son:\nRecepci\u00f3n e significaci\u00f3n.\nNun contexto de ruptura pol\u00edtica e cultural no seo do incipiente nacionalismo, \"M\u00e1is al\u00e1!\" provocou unha agre pol\u00e9mica. Foi criticado polo galeguismo m\u00e1is conservador (Carr\u00e9 e Lugr\u00eds, pero tam\u00e9n Florencio Vaamonde e Eladio Rodr\u00edguez Gonz\u00e1lez) e tampouco o recibiu con parab\u00e9ns o cen\u00e1culo ourens\u00e1n (Vicente Risco, Eugenio Montes), quen co\u00f1ec\u00edan ben as vangardas a\u00ednda que se mostraban cr\u00edticos con elas. A t\u00f3nica xeral, pois, abalou entre a indiferenza e a hostilidade, o que non contribu\u00edu precisamente \u00e1 integraci\u00f3n de Manuel Antonio nin da s\u00faa proposta no sistema literario galego da \u00e9poca."}
{"id": "410459", "revid": "47401", "url": "https://gl.wikipedia.org/wiki?curid=410459", "title": "Rosa Mar\u00eda Sard\u00e0", "text": ""}
{"id": "410461", "revid": "5312", "url": "https://gl.wikipedia.org/wiki?curid=410461", "title": "David Hockney", "text": "David Hockney, nado o 9 de xullo de 1937, \u00e9 un pintor, debuxante, gravador, escen\u00f3grafo e fot\u00f3grafo ingl\u00e9s. \u00c9 un dos maiores representantes da Arte pop da d\u00e9cada dos 60, e un dos artistas brit\u00e1nicos m\u00e1is influentes do s\u00e9culo XX.\nO seu estilo pict\u00f3rico at\u00f3pase estreitamente relacionado co sur de California, onde viviu e desenvolveu a s\u00faa obra entre 1963 e 2005. Dende esta \u00faltima data, Hockney pos\u00fae unha vivenda e estudo en Bridlington, Londres.\nO 15 de novembro de 2018 a s\u00faa obra \"Portrait of an artist (Pool with two figures)\" foi vendida na casa de poxas Christie's en Nova York por 90,3 mill\u00f3ns de d\u00f3lares, sendo a cifra m\u00e1is alta que se pagou por unha obra de arte dun artista vivo.\nTraballo.\nHockney realizou estampados, retratos de amigos e dese\u00f1ou escenograf\u00edas para o Royal Court Theatre, o Festival de Glyndebourne, Teatro alla Scala e a Metropolitan Opera House en Nova York. O artista naceu con sinestesia e en consecuencia observa cores sinest\u00e9ticas en resposta a est\u00edmulos musicais. Isto non se reflicte nas s\u00faas pinturas nin no seu traballo fotogr\u00e1fico, pero \u00e9 un dos principios que utiliza para o dese\u00f1o de escenograf\u00edas para \u00f3peras e ballet; Hockney basea as cores do fondo e a iluminaci\u00f3n nas cores que observa mentres escoita as pezas musicais.\nRetratos.\nAdicouse \u00f3 retrato en diferentes per\u00edodos da s\u00faa carreira. Dende 1968 pintou \u00f3s seus amigos, amantes e parentes a partir de fotograf\u00edas. A presenza de Hockney queda impl\u00edcita nestes retratos, xa que as li\u00f1as de perspectiva converxen de tal maneira que suxiren o punto de vista do artista.\u200b Hockney volta \u00f3s mesmos suxeitos en repetidas ocasi\u00f3ns; os seus pais, o artista Mo McDermott, varios escritores que co\u00f1eceu, dese\u00f1adores de moda como Celia Birtwell e Ossie Clark, \u00f3 curador Henry Geldzahler, \u00f3 marchante de arte Nicholas Wilder, a George Lawson e a s\u00faa amante Wayne Sleep.\nCando Hockney chega a California, deixa de pintar con \u00f3leo e comeza a utilizar pintura acr\u00edlica, aplic\u00e1ndoa de maneira que esta quedara suave, plana e de cor brillante. En 1965, o taller de estampados Gemini G.E.L. achegouse \u00f3 artista para crear unha serie de litograf\u00edas sobre Os \u00c1nxeles. Hockney respondeu coa creaci\u00f3n dunha colecci\u00f3n de \"ready-made\".\nOs \"joiners\".\nA comezos da d\u00e9cada de 1980, Hockney comeza a producir \"joiners\", que son collages feitos de fotograf\u00edas,\u200b primeiro comezou usando impresi\u00f3ns de Polaroid e subsecuentemente estampados de 35mm procesados comercialmente. Hockney creaba imaxes compostas utilizando fotograf\u00edas feitas con pel\u00edcula instant\u00e1nea ou fotograf\u00edas reveladas dun s\u00f3 suxeito ordenadas de maneira irregular.\u200b Unha das s\u00faas primeiras foto montaxes foi unha da s\u00faa nai. Debido a que as fotograf\u00edas est\u00e1n tomadas dende diferentes perspectivas e en momentos lixeiramente distintos, o traballo resultante \u00e9 af\u00edn ao cubismo (unha das metas de Hockney), nunha reflexi\u00f3n de como traballa a vista humana. Algunhas pezas son paisaxes, como \"Pearblossom Highway #2\",\u200b outras son retratos, \"Kasmin 1982\",\u200b e \"My Mother\", \"Bolton Abbey\", \"1982\".\nA creaci\u00f3n dos \"joiners\" ocorreu accidentalmente. El deuse conta que os fot\u00f3grafos de finais da d\u00e9cada de 1960 estaban utilizando lentes angulares. A el non lle gustaban estas fotograf\u00edas porque v\u00edanse un tanto distorsionadas. Mentres traballaba nunha pintura dunha sala de estar e terraza nos \u00c1nxeles, fixo varias fotograf\u00edas Polaroid e pegounas xuntas sen a intenci\u00f3n de que resultaran nunha composici\u00f3n. Ao observar a composici\u00f3n final deuse conta que creara unha nova narrativa: era coma se o espectador se movera a trav\u00e9s do cuarto. Comezou a traballar mais coa fotograf\u00eda despois do seu descubrimento e deixou de pintar por un tempo para desenvolver esta nova t\u00e9cnica. Frustrado coas limitantes da fotograf\u00eda e o seu enfoque unilateral, regresou \u00e1 pintura.\nTraballo tard\u00edo.\nEn 1976, no Atelier Crommelynck, Hockney creou un portafolio de 20 gravados en augaforte. Esta colecci\u00f3n titulouse \"A Guitarra Azul: gravados en Augaforte por David Hockney, inspirado por Wallace Stevens, quen se inspirou en Pablo Picasso\". Os gravados ref\u00edrense a temas do poema de Wallace Stevens, \"The Man With The Blue Guitar\" (O home coa guitarra azul). Este poema foi publicado por Petersburg Press en outubro de 1977. Ese mesmo ano, Petersburg tam\u00e9n publicou un libro no cal o poema estaba ilustrado cos gravados.\nEn 1985 encarg\u00e1ronlle o dese\u00f1o da coberta e algunhas p\u00e1xinas para a edici\u00f3n francesa de decembro da revista Vogue. De acordo co seu interese no cubismo e a s\u00faa admiraci\u00f3n a Pablo Picasso, Hockney elixiu pintar a Celia Birtwell (quen aparece en varias das s\u00faas obras) dende diferentes puntos de vista, coma se o ollo escaneara a s\u00faa cara diagonalmente.\nEn decembro de 1985, Hockney utilizou o Quantel Paintbox, un programa de ordenador que lle permit\u00eda ao artista debuxar directamente na pantalla. Utilizar este programa era semellante a debuxar en PET film (biaxially oriented) para a creaci\u00f3n de estampados, \u00e1rea na que ti\u00f1a moita experiencia. O traballo resultante foi exposto nunha serie da BBC que perfilaba a varios artistas.\nAs s\u00faas obras foron utilizadas na portada do directorio telef\u00f3nico British Telecom para Bradford en 1989.\nHockney volv\u00eda con m\u00e1is frecuencia a Yorkshire na d\u00e9cada dos noventa, cada tres meses, para visitar a s\u00faa nai, que finou en 1999. En raras ocasi\u00f3ns quedaba por mais de d\u00faas semanas, ata que en 1997 o seu amigo\u200b Jonathan Silver, que se encontraba en estado terminal, alentouno a capturar as s\u00faas contornas locais. Ao principio, realizou estas pinturas baseandose nas s\u00faas lembranzas (alg\u00fans da s\u00faa infancia). Hockney volv\u00eda a Yorkshire e qued\u00e1base cada vez mais tempo, para o 2005 atop\u00e1base pintando o campo \u00f3 aire libre.\u200b Comprou unha residencia e un estudio xigantesco ao lado do mar na aldea de Bridlington, a 75 millas de onde naceu.\u200b As pinturas a base \u00f3leo que realizou a partir do 2005 estaban influenciadas polos seus estudos intensos en acuarela (2003-2004). Creou pinturas feitas a base de varios lenzos de menor tama\u00f1o: nove, quince ou m\u00e1is. Para auxiliarse a visualizar a esa escala, utilizou reproducci\u00f3ns fotogr\u00e1ficas dixitais. Ao final de cada d\u00eda, o traballo realizado era fotografado e Hockney lev\u00e1base unha copia impresa a s\u00faa casa.\nEn xu\u00f1o de 2007, a pintura m\u00e1is grande de Hockney: \"Bigger Trees Near Warter\", foi colgada na galer\u00eda m\u00e1is grande da Royal Academy na s\u00faa exhibici\u00f3n anual de ver\u00e1n.\u200b Est\u00e1 pintado sobre 50 lenzos individuais, e a maior parte fora pintado \"in situ\" \u00f3 longo de cinco semanas o inverno anterior.\u200b No 2008, doou a pintura \u00e1 Tate Gallery de Londres, dicindo: \"pensei que se quer\u00eda darlle algo ao Tate, ti\u00f1a que ser algo moi bo. Vai a estar a\u00ed por moito tempo. Non quero darlles algo do que non estea completamente orgulloso ... creo que esta \u00e9 unha boa pintura porque \u00e9 de Inglaterra ... parece ser o correcto.\"\nDende 2009, Hockney pintou centos de retratos, bodeg\u00f3ns e paisaxes utilizando a \"brushesapp\" para iPhone\u200b e iPad\u200b e adoita mandar estas obras \u00f3s seus amigos.\u200b Na Fondation Pierre Berg\u00e9 de Par\u00eds, realizouse o show Fleurs fra\u00eeches (Flores frescas). Esta exhibici\u00f3n inaugurouse no 2011 no Museo Real de Ontario de Toronto e presentou m\u00e1is de 100 dos seus debuxos en 25 iPads.\u200b A finais de 2011, Hockney visitou California para pintar o Parque nacional de Yosemite no seu iPad. Para a temporada 2012-2013 da Vienna State Opera, dese\u00f1ou no seu iPad unha pintura a grande escala (176 metros cadrados) como parte dunha exhibici\u00f3n chamada \"Cortina de Seguridade\".\nDese\u00f1o de escenograf\u00edas.\nO primeiro dese\u00f1o de Hockney para unha \u00f3pera realizouse a base de gotas pintadas. Empregouse para a obra \"The Rake's Progress\" de Stravinsky na Glyndebourne Festival Opera en Inglaterra (1975) e para \"A frauta m\u00e1xica\" (1978).\u200b En 1981, accedeu a dese\u00f1ar a escenograf\u00eda e os vestiarios para tres obras francesas do s\u00e9culo XX na Metropolitan Opera House, tituladas \"Festa\". As obras foron: \"Parade\", un ballet con m\u00fasica de Erik Satie; \"As tetas de Tiresias\", unha obra cun libreto de Guillaume Apollinaire e m\u00fasica de Francis Poulenc, e \"O neno e os sortilexios\", unha \u00f3pera cun libreto escrito por Colette e m\u00fasica de Maurice Ravel.\u200b Dese\u00f1ou sets para a obra Turandot de Puccini en 1991 na Opera l\u00edrica de Chicago e para a obra de Richard Strauss, \"A muller sen sombra\" en 1992 na Royal Opera House en Londres. En 1994, dese\u00f1ou os vestiarios e escenograf\u00eda de doce operas arias para Pl\u00e1cido Domingo na Operalia da Cidade de M\u00e9xico.\nColecci\u00f3ns.\nMoitas das obras de Hockney est\u00e1n situadas en Salts Mill, en Saltaire, cerca da s\u00faa cidade natal, Bradford. Outro gran grupo de obras est\u00e1 en mans da Fundaci\u00f3n David Hockney. O seu traballo at\u00f3pase en numerosas colecci\u00f3ns p\u00fablicas e privadas en todo o mundo, que incl\u00faen:\nFundaci\u00f3n David Hockney.\nNo 2012, Hockney, transfiriu pinturas valoradas en 124.2 mill\u00f3ns de d\u00f3lares \u00e1 fundaci\u00f3n que leva o seu nome, e doou 1.2 mill\u00f3ns de d\u00f3lares en efectivo para axudar a financiar as operaci\u00f3ns da fundaci\u00f3n. O artista pensa regalar as s\u00faas pinturas a galer\u00edas coma Los Angeles County Museum of Art e o Tate Modern en Londres a trav\u00e9s da fundaci\u00f3n.\nHockney na cultura popular.\nModa.\nNo ano 2005, o director creativo de Burberry, Christopher Bailey centrou toda a s\u00faa colecci\u00f3n primavera/ver\u00e1n de home arredor do artista e no 2012, a dese\u00f1adora Vivienne Westwood, amiga pr\u00f3xima \u00f3 artista, nomeou unha chaqueta na s\u00faa honra.\u200b No 2011 a revista GQ brit\u00e1nica nomeouno un dos 50 con m\u00e1is estilo da Gran Breta\u00f1a e en marzo de 2013 The Guardian listouno como un dos \"50 mellor vestidos de 50 anos\".\nCine e televisi\u00f3n.\nHockney foi o tema principal da pel\u00edcula \"A Bigger Splash\" de Jack Hazan en 1974, chamada as\u00ed pola pintura mais famosa da serie de piscinas de Hockney. Tam\u00e9n serviu de inspiraci\u00f3n para o artista Billy Pappas no documental \"Waiting for Hockney\" do 2008, que debutou no Festival de cine de Tribeca do 2008.\nNo terceiro episodio da primeira tempada da serie \"The Sopranos,\" Tony Soprano e Irina Peltsin discuten unha pintura dunha piscina que lle lembraba a David Hockey.\nLiteratura.\n\"David Hockney: A Rake's Progress\" \u00e9 unha biograf\u00eda do artista dende 1937 ata 1975 polo escritor e fot\u00f3grafo Christopher Simon Sykes en 2012."}
{"id": "410462", "revid": "55340", "url": "https://gl.wikipedia.org/wiki?curid=410462", "title": "\u00a1M\u00e1is al\u00e1!", "text": ""}
{"id": "410471", "revid": "89787", "url": "https://gl.wikipedia.org/wiki?curid=410471", "title": "Day Mesquita", "text": "Dayenne Proen\u00e7a Mesquita, m\u00e1is co\u00f1ecida como Day Mesquita, nada en Tel\u00eamaco Borba o 18 de setembro de 1985, \u00e9 unha actriz brasileira."}
{"id": "410491", "revid": "98629", "url": "https://gl.wikipedia.org/wiki?curid=410491", "title": "Howden Ganley", "text": "James Howden Ganley, nado en Hamilton o 24 de decembro de 1941, \u00e9 un expiloto de automobilismo de Nova Zelandia. De 1971 a 1974 participou en 41 Grandes Premios do Campionato Mundial de F\u00f3rmula 1. Logrou a cuarta ocasi\u00f3n d\u00faas veces e logrou puntos en 5 carreiras para lograr un total de 10 puntos de campionato (s\u00f3 os 6 primeiros lugares obti\u00f1an puntos). Tam\u00e9n participou en numerosas carreiras fora do campionato da F\u00f3rmula Un.\nTraxectoria.\nCando ti\u00f1a trece anos, asistiu ao Gran Premio de Nova Zelandia de 1955 en Ardmore que o inspirou e proporcionoulle o \u00edmpeto para iniciar a andaina nas carreiras. Inmediatamente logo de deixar o colexio, Ganley converteuse en xornalista do \"Waikato Times\" e escribiu unha columna para \"Sports Car Illustrated\". Trasladouse ao Reino Unido en 1961 e iniciou unha carreira como mec\u00e1nico.\nEntre 1960 e 1962, Ganley competiu en moitos eventos ao longo de Nova Zelandia pilotando un Lotus Eleven. Ao longo deste per\u00edodo, viviu traballando como capataz da construci\u00f3n para unha empresa de formig\u00f3n.\nEn 1970, Ganley terminou segundo detr\u00e1s de Peter Gethin no campionato de Europa de F\u00f3rmula 5000. Isto chamou a atenci\u00f3n do equipo BRM de F\u00f3rmula 1 que o contratou para 1971.\nF\u00f3rmula 5000.\nEn 1970, Ganley terminou o Campionato de Europa de F\u00f3rmula 5000 no segundo lugar coa axuda do seu amigo e mec\u00e1nico Barry Ultahan.\nF\u00f3rmula Un.\nEn , Ganley comezou a tempada de maneira prometedora co quinto posto na carreira fora do campionato Race of Champions. A finais de 1971, tendo terminado d\u00faas veces nos puntos durante o ano, Ganley foi galardonado co \"Wolfgang von Trips Memorial Trophy para o mellor rendemento dun novato nas carreiras de Grand Prix.\nEn Ganley competiu co equipo Marlboro BRM e terminou na d\u00e9cimo segunda posici\u00f3n do Campionato con 4 puntos. O seu mellor final na tempada foi 4\u00ba posto en N\u00fcrburgring. Para a tempada Ganley fichou para pilotar un Iso-Marlboro para Frank Williams Racing. No Gran Premio do Canad\u00e1 de 1973 case foi declarado o vencedor debido a un erro nos tempos. Cando os resultados foron corrixidos, Ganley clasificouse sexto.\nUn fallo da suspensi\u00f3n na pr\u00e1ctica para o Gran Premio de Alema\u00f1a de 1974 deixou a Ganley con feridas graves no pe e no xeonllo que acabaron coa s\u00faa carreira nos Grandes Premios.\nGanley F1 Car.\nEn 1975 iniciou o proxecto Ganley F1. O autom\u00f3bil Ganley-Cosworth 001 constru\u00eduse a man por Howden Ganley nas s\u00faas instalaci\u00f3ns en Windsor. Case estaba preparado, e Ganley ti\u00f1a dous motores DFV na man, pero nunca correu. Ganley eventualmente utilizou o equipo para iniciar Tiga Race Cars co seu compa\u00f1eiro piloto Tim Schenken ao ano seguinte.\nSportscars.\nGanley e Fran\u00e7ois Cevert levaron un Matra - Simca MS670 ao segundo lugar nas 24 Horas de Le Mans de 1972.\nTiga Race Cars.\nEn 1976, Ganley e o ex-piloto australiano Tim Schenken fundaron Tiga Race Cars como un construtor e equipo de carreiras con sede en Gran Breta\u00f1a. O equipo ti\u00f1a plans de competir na F\u00f3rmula Un en , pero o proxecto non foi adiante debido \u00e1 retirada do patrocinio.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410493", "revid": "98629", "url": "https://gl.wikipedia.org/wiki?curid=410493", "title": "Koroivos B.C.", "text": "O Koroivos B.C. ou Koroivos Amaliadas B.C. (en grego: \u039a\u03cc\u03c1\u03bf\u03b9\u03b2\u03bf\u03c2 \u0391\u03bc\u03b1\u03bb\u03b9\u03ac\u03b4\u03b1\u03c2 KAE) \u00e9 un equipo profesional de baloncesto da localidade de Amaliada, Grecia. Fundado no ano 1983, \u00e9 parte do club deportivo Athlitikos Syllogos Amaliadas Koroivos (\u0391\u03b8\u03bb\u03b7\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u0391\u03bc\u03b1\u03bb\u03b9\u03ac\u03b4\u03b1\u03c2 \u039a\u03cc\u03c1\u03bf\u03b9\u03b2\u03bf\u03c2), cuxo nome \u00e9 habitualmente abreviado como A.S.A. Koroivos (\u0391.\u03a3.\u0391. \u039a\u03cc\u03c1\u03bf\u03b9\u03b2\u03bf\u03c2). O club compite actualmente na segunda categor\u00eda do baloncesto grego, a A2 Ethniki. O nome do club \u00e9 unha homenaxe ao primeiro ga\u00f1ador da carreira do estadio dos Xogos Ol\u00edmpicos da Antig\u00fcidade: Corebos de Elis. O Koroivos xoga os seus partidos como local no Pavill\u00f3n de Amaliadas, recinto con capacidade para 2.000 espectadores.\nHistoria.\nO club deportivo Koroivos foi fundado en 1982, nacendo a s\u00faa secci\u00f3n de baloncesto ao ano seguinte. No ano 2010 fusionouse co Xanthi, ga\u00f1ando os seus dereitos dese club, ocupando tam\u00e9n o seu lugar na A2 Ethniki, segunda m\u00e1xima categor\u00eda do baloncesto heleno, durante a temporada 2010\u221211. Na temporada 2012\u221213 ocupou a praza da A2 do AEK Atenas. Ao ano seguinte o Koroivos acabou en segundo lugar grazas ao acerto nunha canastra tripla de Sakis Karidas sobre a bucina ante o Kavaka, ga\u00f1ando as\u00ed 58-57. Ao quedar segundos o club ascendeu \u00e1 A1 Ethniki por vez primeira vez na s\u00faa historia."}
{"id": "410494", "revid": "5132", "url": "https://gl.wikipedia.org/wiki?curid=410494", "title": "Koroivos Amaliadas B.C.", "text": ""}
{"id": "410495", "revid": "5132", "url": "https://gl.wikipedia.org/wiki?curid=410495", "title": "Koroivos Amaliadas", "text": ""}
{"id": "410503", "revid": "25871", "url": "https://gl.wikipedia.org/wiki?curid=410503", "title": "Lavrio B.C.", "text": "O G.S. Lavrio K.A.E. (en grego: \u0393.\u03a3. \u039b\u03b1\u03c5\u03c1\u03af\u03bf\u03c5 K.A.E.), tam\u00e9n co\u00f1ecido en ingl\u00e9s como Lavrio B.C., \u00e9 un equipo profesional de baloncesto da localidade de Lavrio, Grecia. Fundado no ano 1990, o club compite actualmente na m\u00e1xima categor\u00eda do baloncesto grego, a A1 Ethniki. O logo do club \u00e9 un bufo, o cal homenaxea ao dekadrachm, moeda da Antiga Grecia. O Koroivos xoga os seus partidos como local no Pavill\u00f3n de Lavrio, recinto con capacidade para 1.700 espectadores.\nHistoria.\nO Gymnastikos Syllogos Lavrio foi fundado no ano 1990, participando en categor\u00edas rexionais (ESKA) desde 1990 at\u00e9 2002, ano no que conseguen o ascenso \u00e1 Gamma Ethniki (4\u00aa dvisi\u00f3n). Nesta categor\u00eda permanecen at\u00e9 o ano 2007, cando acadan o ascenso \u00e1 Beta Ethniki (3\u00aa divisi\u00f3n). Durante as d\u00faas primeiras temporadas do equipo nesta categor\u00eda, a 2007\u201308 e a 2008\u201309, o equipo finaliza en sexto posto. Por\u00e9n, na temporada 2009\u201310, conseguen proclamarse campi\u00f3ns tras ga\u00f1ar no desempate ao Panelefsiniakos (24 vitorias por 6 derrotas). As\u00ed, por vez primeira no club, o club ascende \u00e1 A2 Ethniki. Ao mesmo tempo, o equipo consegue ga\u00f1ar catro partidos na Copa de Grecia, sendo eliminados na segunda rolda da senda fase do torneo polo PAOK (73-83).\nDurante a s\u00faa primeira temporada na Segunda Divisi\u00f3n, en 2010\u201311, o Lavrio finaliza en cuarto lugar. Tras manternse nos postos intermedios da t\u00e1boa clasificatoria durante as seguintes temporadas, en 2014\u201315 o equipo finaliza en terceiro lugar, o que unido ao descenso e desaparici\u00f3n do KAOD da A1 Ethniki, levou ao Lavrio \u00e1 m\u00e1xima categor\u00eda por primeira vez na s\u00faa historia. Ao ano seguinte o club consegue manter a categor\u00eda a falta dunha xornada para o final do campionato, podendo finalmente perder sen consecuencias na \u00faltima xornada ante o Aries Trikala.\nPatrocinadores.\nAo longo dos anos, debido a motivos de patrocinio, o equipo foi co\u00f1ecido como:"}
{"id": "410504", "revid": "5132", "url": "https://gl.wikipedia.org/wiki?curid=410504", "title": "G.S. Lavrio B.C.", "text": ""}
{"id": "410505", "revid": "5132", "url": "https://gl.wikipedia.org/wiki?curid=410505", "title": "G.S. Lavrio", "text": ""}
{"id": "410507", "revid": "63181", "url": "https://gl.wikipedia.org/wiki?curid=410507", "title": "Nokia, Finlandia", "text": " \nNokia \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 33.288 habitantes. A superficie do termo municipal \u00e9 de 347,76 km2, dos cales 59,58\u00a0km2 son auga. O concello ten unha densidade de poboaci\u00f3n de 115,51 hab./km\u00b2. Na cidade Fredrik Idestam fundou a empresa de telecomunicaci\u00f3ns Nokia en 1865.\nO concello \u00e9 uniling\u00fce en fin\u00e9s.\nCidades irmandadas.\nNokia est\u00e1 irmandado coa:"}
{"id": "410509", "revid": "98629", "url": "https://gl.wikipedia.org/wiki?curid=410509", "title": "Helmut Marko", "text": "Helmut Marko, nado en Graz o 27 de abril de 1943 \u00e9 un expiloto de automobilismo austr\u00edaco, actual conselleiro de Red Bull GmbH de F\u00f3rmula 1 e xefe do programa de desenvolvemento de pilotos de Red Bull.\nTraxectoria.\nMarko era amigo de escola de Jochen Rindt, que se converter\u00eda no campionato mundial de F\u00f3rmula 1 en . Marko competiu en varias series de carreira, inclu\u00edndo 10 Grandes Premios de F\u00f3rmula Un en e , pero non conseguiu puntos no Campionato do Mundo.\nTivo m\u00e1is \u00e9xito nas competici\u00f3ns de resistencia, ga\u00f1ando as 24 Horas de Le Mans de 1971, pilotando un Martini - Porsche 917 K con Gijs van Lennep. Durante ese ano fixeron unha marca de distancia que permanec\u00eda invicta ata as 24 Horas de Le Mans de 2010 (5.335.313\u00a0km, cunha media de 222\u00b4304\u00a0km/h). (Os cambios na pista reduciron a velocidade media.)\nA pesar de estar preocupado pola mala seguridade na Targa Florio, fixo as voltas m\u00e1is r\u00e1pidas ao redor do circu\u00edto de monta\u00f1a de 72\u00a0km en Sicilia na carreira de 1972, reducindo m\u00e1is de dous minutos ao l\u00edder en d\u00faas voltas para terminar segundo a so 17 segundos. A s\u00faa volta r\u00e1pida no Alfa Romeo 33 foi de 33 minutos e 41 segundos, cunha media de 128\u00b4253\u00a0km/h.\nAlgunhas semanas despois, o 2 de xullo, durante o Gran Premio de Francia de 1972 en Clermont-Ferrand, unha pedra lanzada polo Lotus de Emerson Fittipaldi perforou a viseira do casco de Marko, cegandolle o ollo esquerdo permanentemente e rematando a s\u00faa andaina nas carreiras.\nMarko converteuse en doutor en Dereito en 1967. Pos\u00fae dous hoteis en Graz: o \"Schlossberghotel\" e \"Augartenhotel\". Foi representante dos pilotos de carreiras austr\u00edacos Gerhard Berger e Karl Wendlinger durante alg\u00fans anos antes de fundar e dirixir RSM Marko en 1989, un equipo de carreiras que competiu na F\u00f3rmula 3 e na F\u00f3rmula 3000, correndo baixo o nome de Red Bull Junior Team a partir de 1999. Desde 1999 tam\u00e9n supervisou o programa de desenvolvemento de pilotos de Red Bull, que dirixiu pilotos como Sebastian Vettel, Daniel Ricciardo e Max Verstappen na F\u00f3rmula Un. Desde 2005 foi conselleiro do equipo de Red Bull Racing Formula One.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410511", "revid": "54334", "url": "https://gl.wikipedia.org/wiki?curid=410511", "title": "Cristina del Valle", "text": "Cristina del Valle, nada en Oviedo o 1 de agosto de 1960, \u00e9 unha cantante, compositora, activista e feminista asturiana, co\u00f1ecida tam\u00e9n pola s\u00faa labor altru\u00edsta contra a violencia de x\u00e9nero. Formou parte do d\u00fao espa\u00f1ol Amistades Peligrosas, co que lanzou 6 \u00e1lbums de estudio (2.000.000 de copias vendidas) e en solitario 5. Reside en Madrid. \nTraxectoria.\nAos 6 anos, sufriu un abuso sexual. Comezou os seus estudos musicais en Asturias. Empeza profesionalmente na m\u00fasica co grupo Vodevil e m\u00e1is tarde editou dous discos en solitario co nome art\u00edstico de4 Cris.\nEn 1980 comezou en Madrid os estudos de Criminolox\u00eda, que non rematou. Desde 1978 traballou en grupos de acci\u00f3n social, ONG (Ayora, Solidarios, Apram, etc) e partidos de esquerdas apoiando organizaci\u00f3ns que traballan para loitar a favor dos dereitos humanos ou o pobo saharau\u00ed ou contra violencia de x\u00e9nero.\nComo cantante, empezou no grupo Vodevil, pero logo sacou en solitario o disco \"Cris.\" Durante os anos 1986-1989, xa baixo o nome art\u00edstico Cris, editou dous discos baixo a multinacional WEA, producidos por Carlos C\u00e1rcamo. Fac\u00eda \"m\u00fasica enlatada\", moi caracter\u00edstica dos anos oitenta e cuxos temas, a\u00ednda que m\u00e1is ben insubstanciais (t\u00edpico da \"adolescente namorada\"), conseguiron certa repercusi\u00f3n a pesar da pouca promoci\u00f3n que se lle deu. Del Valle non se sent\u00eda c\u00f3moda co produto pop que lle esix\u00eda a s\u00faa compa\u00f1\u00eda, polo que decidiu romper a relaci\u00f3n.\nTras co\u00f1ecer a Alberto Comesa\u00f1a e iniciar con el unha relaci\u00f3n sentimental, decidiron formar o grupo musical Amistades Peligrosas, activo entre 1990 e 1998 e que deixou debido aos supostos abusos intrafamiliares perpetrados polo Alberto Comesa\u00f1a, a\u00ednda que se volveron unir en 2003.\n\u00c9 fundadora, e actual presidenta, da Plataforma de Mulleres Artistas contra a Violencia de X\u00e9nero, que inicia a s\u00faa actividade no ano 1999, co obxectivo de solicitar aos diferentes partidos pol\u00edticos a promulgaci\u00f3n dunha Lei Integral contra a violencia de X\u00e9nero, as\u00ed como levar a cabo unha decidida campa\u00f1a de sensibilizaci\u00f3n nos medios de comunicaci\u00f3n social.\nTam\u00e9n colaborou en diversos proxectos musicais como \"Tatuaje\", onde interpretou a canci\u00f3n \"Mar\u00eda de la O\". Tivo unha relaci\u00f3n sentimental con Jos\u00e9 \u00c1ngel Hevia.\nEn 2002 rescat\u00e1ronse do pasado alg\u00fans dos seus \u00e9xitos e editouse baixo un recompilatorio do seu dez temas m\u00e1is exitosos; meses m\u00e1is tarde reedit\u00e1ronse os seus dous discos.\nNo ano 2006 \u00e9 nomeada embaixadora da ONU dos Obxectivos do Milenio, o que a levou a percorrer o mundo denunciando a desigualdade e violencia que sofren as mulleres.\nCristina seguiu dando concertos por toda Espa\u00f1a e gran parte do mundo, tanto en solitario como coa Plataforma de Mulleres Artistas Contra a Violencia de X\u00e9nero.\nEn outubro de 2013, foi nomeada Socia de Honra da asociaci\u00f3n Defensa Animal Rexi\u00f3n de Murcia - DARMUR, pola s\u00faa colaboraci\u00f3n contra os malos tratos animais.\nEn abril de 2009 publicou o seu m\u00e1is recente disco en solitario, \"Tiempos Rotos\".\nRegresou en 2010 con Amistades Peligrosas, da man de Manu Garz\u00f3n, cun novo material discogr\u00e1fico titulado\"El arte de amar\", que incl\u00fae novas versi\u00f3ns de \"Africanos en Madrid\", \"Casi nunca bailais\" e \"Me quedar\u00e9 solo\". O 5 de xullo foi publicado na canle oficial de Avispa Music o videoclip do primeiro sinxelo, \"Resuc\u00edtame\". No mesmo mes foi publicada a canci\u00f3n \"Con los brazos abiertos\" como parte da campa\u00f1a Madrid 2020.\nEn 2014 debutou como blogueira no diario dixital \"Cambio 16\" nunha nova secci\u00f3n titulada \"Tiempos Rotos\". Neste blog com\u00e9ntanse diversos acontecementos e reflexi\u00f3nase sobre temas de car\u00e1cter social, desde a posici\u00f3n da muller na pol\u00edtica at\u00e9 a educaci\u00f3n infantil respecto de violencia.\nPremios.\nCristina del Valle recibiu diversos premios de diferentes organizaci\u00f3ns de mulleres e instituci\u00f3ns de toda Espa\u00f1a persoalmente e como presidenta da Plataforma de Mulleres Artistas.\nO 11 de novembro de 2005 en Viso de Alcor (provincia de Sevilla) inaugurouse a r\u00faa Cristina del Valle, en homenaxe \u00e1 s\u00faa loita en defensa dos dereitos da muller.\nNo ano 2010 foi galardoada co Premio Nicol\u00e1s Salmer\u00f3n de Dereitos Humanos na s\u00faa categor\u00eda de Defensa da Muller.\nEn agosto de 2010 foi galardoada co I Premio Semente da \u00e1rea de Desenvolvemento Rural e Cultura do Concello de Gordoncillo (provincia de Le\u00f3n) polo seu car\u00e1cter de \"semente\" e achegar froitos \u00e1 sociedade a trav\u00e9s dos seus m\u00faltiples compromisos persoais e iniciativas en defensa dos Dereitos Humanos, fin da violencia machista etc."}
{"id": "410516", "revid": "5863", "url": "https://gl.wikipedia.org/wiki?curid=410516", "title": "Santa B\u00e1rbara Sistemas", "text": "Santa B\u00e1rbara Sistemas \u00e9 unha empresa espa\u00f1ola de armamento. Forma parte do Grupo Europeo de Sistemas Terrestres de General Dynamics.\nF\u00e1brica da Coru\u00f1a.\nA F\u00e1brica de Armas de Santa B\u00e1rbara na Coru\u00f1a iniciouse en xullo de 1937 por iniciativa do bando nacional. Primeiramente tivo varias localizaci\u00f3ns pola cidade. Chegou a ter 1200 traballadores. En 1941 instalouse en Pedralonga onde se inaugurar\u00eda en 1958, a localizaci\u00f3n que tivo ata o seu peche. Nos anos 1960 diversificou a produci\u00f3n fabricando pezas mec\u00e1nicas para Citro\u00ebn, Enasa, Motransa e Seat. Tam\u00e9n traballou para a f\u00e1brica de m\u00e1quinas de coser Refrey. Fabricou o fusil M\u00e1user e o de asalto Cetme. En 1987-1988 pasou a ser o \u00fanico subministrador de armamento lixeiro para o Ex\u00e9rcito espa\u00f1ol. En 1992 ti\u00f1a 302 traballadores.\nA finais da d\u00e9cada de 1990 comeza a traballar na produci\u00f3n do novo fusil para o Ex\u00e9rcito espa\u00f1ol, o Heckler &amp; Koch G36, calibre 5,56 mil\u00edmetros. En 2001 a empresa estatal privatizouse, coa venda a General Dynamics. Posteriormente pasar\u00eda a H\u00e9rcules de Armamento ata o seu peche definitivo."}
{"id": "410519", "revid": "89787", "url": "https://gl.wikipedia.org/wiki?curid=410519", "title": "Nomisma", "text": "O nomisma (en grego: \"\u03bd\u03cc\u03bc\u03b9\u03c3\u03bc\u03b1\") foi unha moeda de ouro, herdeira do s\u00f3lido do Imperio Romano, que caracterizou o sistema monetario de ouro do Imperio Bizantino ata a reforma monetaria de Aleixo I Comneno en 1092.\nO seu nome \u00e9 a orixe da palabra actual \"numism\u00e1tica\".\nIconograf\u00eda.\nAs primeiras moedas bizantinas continuaban a tradici\u00f3n do final do Imperio Romano, coa efixie do emperador no anverso (a\u00ednda que agora de fronte, e xa non de perfil) e, no reverso, xeralmente un s\u00edmbolo cristi\u00e1n (como a cruz ou un anxo) ou unha alegor\u00eda da Vitoria. No entanto, as moedas de ouro de Xustiniano II abandonaron este est\u00e1ndar ao amosar unha efixie de Xes\u00fas no anverso e un retrato do emperador no reverso. Estas innovaci\u00f3ns acabaron por provocar que o califa Abd al-Malik, que xa vi\u00f1a copiando o sistema e o estilo bizantino nas s\u00faas moedas, cambiase os s\u00edmbolos cristi\u00e1ns por outros de orientaci\u00f3n isl\u00e1mica, unicamente con lendas en ambas as faces. Ese estilo de Xustiniano II foi utilizado novamente logo da controversia iconoclasta e, con variaci\u00f3ns, permaneceu sendo a norma ata a fin do imperio.\nHistoria.\nOrixe e desenvolvemento (s\u00e9culos V a X).\nO inicio da numism\u00e1tica bizantina sit\u00faase na reforma monetaria do emperador Anastasio I Dicoro en 498, que modificou o sistema monetario do final do imperio romano, baseado no s\u00f3lido en ouro e o follis ou \"numus \"en bronce. Aquel s\u00f3lido, chamado agora \"nomisma\", constitu\u00eduse no padr\u00f3n para o comercio internacional ata o s\u00e9culo XI, cando sucumbiu a unha progresiva desvalorizaci\u00f3n, que comezou en 1030, baixo o imperio de Romano III (1028-1034). Ata esa \u00e9poca, a lei e o peso da moeda permaneceran constantes.\nDesvalorizaci\u00f3n: tetarteron nomisma e histamenon nomisma (s\u00e9culos X a XI).\nA primeira reforma monetaria que afectou o nomisma tivo lugar baixo Nic\u00e9foro II (963-969): o peso destas pezas pasou de 4,5 a 4,13 gramos de ouro, e o seu m\u00f3dulo baixou de 20 a 18,5 mil\u00edmetros. Estes novos nomismas rebaixados recib\u00edan a denominaci\u00f3n de \"tetarteron nomisma\" e, consecuentemente, os orixinais nomismas de 4,5 gramos deron en co\u00f1ecerse como \"histamenon nomisma.\" Ademais da variaci\u00f3n do nome, os novos nomismas desvalorizados bat\u00edanse en discos lixeiramente c\u00f3ncavos (\"scyphate\"), para facilitar a s\u00faa diferenciaci\u00f3n. Os motivos da reforma monetaria de Nic\u00e9foro II son moi debatidos: poida que se trate de potenciar un comercio m\u00e1is \u00e1xil co mundo \u00e1rabe, tendo en conta que o dinar ti\u00f1a unha m\u00e9trica m\u00e1is pr\u00f3xima \u00e1 do novo \"tetarteron nomisma\". En calquera caso, o rebaixamento do seu valor fac\u00eda do nomisma unha moeda m\u00e1is doadamente cambiable.\nO valor do nomisma vai ser constante desde ese momento ata o imperio de Constantino IX (1042-1055). Durante este reinado, a lei do \"histamenon\" pasou do 93 % ao 81 %, e a do \"tetarteron\" do 93 % ao 72 %, o que corresponde a unha desvalorizaci\u00f3n do 1 % por ano durante este reinado. A raz\u00f3n \u00e9 a\u00ednda debatida. Segundo o cronista da \u00e9poca Miguel Pselo, a orixe da desvalorizaci\u00f3n ser\u00eda a mala xesti\u00f3n da tesourar\u00eda imperial por parte de Constantino IX. No entanto, segundo historiadores contempor\u00e1neos, tratar\u00edase dunha desvalorizaci\u00f3n de expansi\u00f3n: aumentar a masa monetaria para atender as necesidades do Estado.\nUn segundo episodio da forte depreciaci\u00f3n tivo lugar no tempo de Romano IV Di\u00f3xenes (1067-1071) e Nic\u00e9foro III (1078-1081), cando estas pezas pasaron a conter tan pouco ouro que amosan unha cor branca. Pero esta vez \u00e9 unha desvalorizaci\u00f3n imposta por un contexto d\u00edficil: unha gran parte de Asia Menor estaba perdida, a pillaxe dos Turcos e dos Normandos levaron a que os Bizantinos soterrasen os seus tesouros, mentres que o Estado deb\u00eda conseguir o suficiente para pagar mercenarios e tributos. Como testemu\u00f1a o cronista Nic\u00e9foro Brienio, as arcas do Estado estaban baleiras e de a\u00ed a necesidade de reducir a porcentaxe de ouro nas moedas, para tirar vantaxe da cu\u00f1axe.\nReforma de Aleixo I: fin do nomisma.\nDespois de 1092 redese\u00f1ouse por completo o sistema monetario bizantino e o nomisma foi substitu\u00eddo por unha nova moeda de ouro, o hyperpyron (4,48 gramos)."}
{"id": "410523", "revid": "23204", "url": "https://gl.wikipedia.org/wiki?curid=410523", "title": "Fillos dun deus menor", "text": "Fillos dun deus menor (en ) \u00e9 un filme estadounidense de 1986 dirixido por Randa Haines e escrito por Hesper Anderson e Mark Medoff. \u00c9 unha adaptaci\u00f3n da obra hom\u00f3nima de Medoff, e est\u00e1 protagonizado por Marlee Matlin (que ga\u00f1ou o \u00d3scar pola s\u00faa interpretaci\u00f3n) e William Hurt que interpretan dous traballadores dun colexio para xordos.\nFoi o primeiro filme da actriz xorda Matlin, e \"Fillos dun deus menor\" salienta por ser o primeiro filme dende 1926, co filme mudo \"You'd Be Surprised\", en ser protagonizado por actor xordo. Recibiu cinco nomeamentos na 59\u00aa edici\u00f3n dos \u00d3scar, inclu\u00edndo a categor\u00eda de mellor actriz que ga\u00f1ou Matlin. Con s\u00f3 21 anos naquela \u00e9poca, Matlin foi a actriz m\u00e1is nova en recibir o premio nesa categor\u00eda en particular, e segue a ser a \u00fanica persoa xorda en ga\u00f1ar en calquera categor\u00eda. \"Fillos dun deus menor\" tam\u00e9n foi o primeiro filme dirixido por unha muller en ser nomeado na categor\u00eda de mellor filme.\nSinopse.\nSarah Norman \u00e9 unha moza que traballa como celadora nunha escola para persoas con deficiencia auditiva en Nova Inglaterra. Un profesor novo e en\u00e9rxico, James Leeds, chega \u00e1 escola e incent\u00edvaa a que deixe de lado a s\u00faa vida illada, aprendendo a falar en voz alta. Como ela xa emprega a lingua de signos, Sarah res\u00edstese \u00e1s tentativas de James para facela falar, mais ela \u00e9 reticente a causa dunha historia de violaci\u00f3n. Entre James e Sarah desenv\u00f3lvese unha historia rom\u00e1ntica e van vivir xuntos, a pesar de que as s\u00faas diferenzas e teimos\u00eda mutua os levan case ata a ruptura, pois el contin\u00faa a querer que ela fale, a\u00ednda que a s\u00faa soa presenza atafegue a Sarah.\nSarah deixa a James e vai vivir coa s\u00faa nai nunha cidade pr\u00f3xima, reconcili\u00e1ndose no proceso. Mentres, ela e James encontran un xeito de resolveren as s\u00faas diferenzas."}
{"id": "410525", "revid": "23204", "url": "https://gl.wikipedia.org/wiki?curid=410525", "title": "Children of a Lesser God", "text": ""}
{"id": "410526", "revid": "12452", "url": "https://gl.wikipedia.org/wiki?curid=410526", "title": "The Mission", "text": ""}
{"id": "410528", "revid": "98629", "url": "https://gl.wikipedia.org/wiki?curid=410528", "title": "Willy Wonka e a f\u00e1brica de chocolate", "text": "Willy Wonka e a f\u00e1brica de chocolate (en ) \u00e9 un filme estadounidense de 1971 dirixido por Mel Stuart. Est\u00e1 protagonizado por Gene Wilder, que intepreta o papel de Willy Wonka. Tr\u00e1tase dunha adaptaci\u00f3n da novela \"Charlie e a f\u00e1brica de chocolate\" de Roald Dahl. Dahl foi acreditado como guionista do filme; por\u00e9n, David Seltzer, que non aparece acreditado, foi contratado para refacer o gui\u00f3n contra os desexos de Dahl, facendo grandes cambios no final e engadindo os n\u00fameros musicais. Estes cambios, e outras decisi\u00f3ns tomadas polo director, fixeron que Dahl renegase do filme.\nSinopse.\nWilly Wonka fai unha promoci\u00f3n en que quen atope un dos cinco billetes dourados poder\u00e1 facer unha visita pola s\u00faa f\u00e1brica, pechada dende que Slagwoorth mandase esp\u00edas a roubaren as s\u00faas receitas secretas. Todos queren entrar na f\u00e1brica e descubrir quen o axuda a facer o chocolate dende que pechou as portas e non deixou entrar ningu\u00e9n m\u00e1is."}
{"id": "410529", "revid": "23204", "url": "https://gl.wikipedia.org/wiki?curid=410529", "title": "Willy Wonka &amp; the Chocolate Factory", "text": ""}
{"id": "410530", "revid": "23204", "url": "https://gl.wikipedia.org/wiki?curid=410530", "title": "Willy Wonka and the Chocolate Factory", "text": ""}
{"id": "410535", "revid": "98629", "url": "https://gl.wikipedia.org/wiki?curid=410535", "title": "Sky Airline", "text": "Sky Airline \u00e9 unha aeroli\u00f1a chilena baseada no aeroporto Comodoro Arturo Merino Ben\u00edtez en Santiago de Chile. \u00c9 a segunda aeroli\u00f1a mais grande do pa\u00eds tras a s\u00faa rival LATAM Airlines. Opera servizos internacionais cara \u00e1 Arxentina, o Brasil, o Per\u00fa e o Uruguai cun modelo de negocio semi-low cost. Tam\u00e9n realiza voos ch\u00e1rter en Chile e Suram\u00e9rica.\nFrota.\nEn xaneiro de 2018 a frota de Sky Airline estaba formada polos seguintes avi\u00f3ns:"}
{"id": "410536", "revid": "23204", "url": "https://gl.wikipedia.org/wiki?curid=410536", "title": "Kubo and the Two Strings", "text": "Kubo and the Two Strings \u00e9 un filme estadounidense de\u00a02016 dirixido e producido por Travis Knight, e escrito por Marc Haimes e Chris Butler. Est\u00e1 protagonizado polas voces Charlize Theron, Art Parkinson, Ralph Fiennes, Rooney Mara, George Takei e Matthew McConaughey. \u00c9 o cuarto filme producido polo estudio Laika."}
{"id": "410538", "revid": "23204", "url": "https://gl.wikipedia.org/wiki?curid=410538", "title": "Cortexo", "text": "O cortexo \u00e9 a escolla e atracci\u00f3n dunha persoa a outra co fin de estabelecer unha relaci\u00f3n \u00edntima, a cal adoita implicar amor, sexo, compromiso, cohabitaci\u00f3n, matrimonio ou reproduci\u00f3n. O cortexo sexual \u00e9 levado a cabo por moitas especies animais; tam\u00e9n incl\u00fae \u00f3 home, e a s\u00faa durabilidade \u00e9 moi variada entre as mesmas.\nTradici\u00f3ns.\nMentres que a cita adoita ser algo netamente ocasional na maior\u00eda das culturas occidentais, en moitas sociedades tradicionais, o cortexo \u00e9 unha actividade estruturada con regras moi espec\u00edficas e formais. Nalgunhas sociedades, os pais ou a comunidade elixen potenciais compa\u00f1eiros para os seus fillos ou membros de devanditas comunidades respectivamente. No\u00a0Xap\u00f3n, existe un tipo de cortexo chamado \u00abommiada\u00bb con esas caracter\u00edsticas, no cal os pais pagan a un experto para axudarlles a elixir compa\u00f1eiros potenciais para os seus fillos. Se a parella acepta, real\u00edzase un encontro formal no que o experto e frecuentemente os pais est\u00e1n presentes. Despois duns poucos encontros, a parella debe decidir se casar ou non.\nNalgunhas culturas, o cortexo \u00e9 abolido pola pr\u00e1ctica do matrimonio arranxado, no que os compa\u00f1eiros para as persoas novas son elixidos tipicamente polos seus pais."}
{"id": "410542", "revid": "98629", "url": "https://gl.wikipedia.org/wiki?curid=410542", "title": "Bigamia", "text": "A bigamia \u00e9 o acto e estado dunha persoa que contrae un segundo matrimonio estando xa casada. \u00c9 un termo formado polas palabras de orixe grega \"bis\", que significa d\u00faas veces, e gamia, \"gamos\", matrimonio, polo que no seu sentido etimol\u00f3xico equivale a \"matrimonio dobre.\" No campo do dereito, e m\u00e1is especificamente no do dereito can\u00f3nico, contraponse a \"monogamia\" considerada polo cristianismo como a verdadeira e \u00fanica forma do matrimonio. De acordo en gran medida con esta tradici\u00f3n cristi\u00e1 a bigamia \u00e9 un delito en Europa e en Am\u00e9rica, e noutros pa\u00edses con herdanzas xur\u00eddicas, culturais e relixiosas diversas.\nDereito romano.\nNun principio, na Antiga Roma non existiu unha lei espec\u00edfica contra a bigamia, a\u00ednda que co tempo considerouse ad\u00faltera \u00e1 muller b\u00edgama polo que se lle aplicou a pena de morte que correspond\u00eda \u00f3 delito de adulterio e \u00f3 home b\u00edgamo reo de estupro. A primeira lei sobre a bigamia foi obra do emperador Valeriano que declarou suxeito \u00e1 nota de infamia\u00a0\u00f3 que a un tempo tivese d\u00faas mulleres. A prohibici\u00f3n foi reiterada por Diocleciano e Maximiano quen mandaron que os xu\u00edces non deixasen impune este delito. O C\u00f3digo de Xustiniano recolleu a prohibici\u00f3n da bigamia, suscit\u00e1ndose a controversia de se esta deb\u00eda castigarse coa mesma pena que correspond\u00eda \u00f3 adulterio ou a que correspond\u00eda \u00f3 estupro, ou ben deb\u00eda deixarse \u00f3 arbitrio do xu\u00edz segundo as circunstancias."}
{"id": "410543", "revid": "22570", "url": "https://gl.wikipedia.org/wiki?curid=410543", "title": "Premios Frei Mart\u00edn Sarmiento", "text": "Os Premios Frei Mart\u00edn Sarmiento reco\u00f1ecen obras literarias en galego seleccionadas polo alumnado e as familias dos centros educativos de Escolas Cat\u00f3licas.\nEn 2018 chegaron \u00e1 s\u00faa XIV edici\u00f3n."}
{"id": "410545", "revid": "23204", "url": "https://gl.wikipedia.org/wiki?curid=410545", "title": "Sexualidade humana", "text": "A sexualidade humana representa o conxunto de comportamentos que concirnen \u00e1 satisfacci\u00f3n da necesidade e do desexo sexual. Igualmente a outros primates, os seres humanos utilizan a excitaci\u00f3n sexual para fins reprodutivos e para o mantemento de v\u00ednculos sociais, mais agregan o gozo e o pracer propio e do outro. O sexo tam\u00e9n desenvolve facetas profundas da afectividade e da consciencia da personalidade. En relaci\u00f3n a isto, moitas culturas dan un sentido relixioso ou espiritual \u00f3\u00a0acto sexual, as\u00ed como ven nel un m\u00e9todo para mellorar (ou perder) a sa\u00fade.\nConcepto.\nA OMS define que a \"sexualidade forma parte da personalidade de cada un, sendo unha necesidade b\u00e1sica e un aspecto do ser humano que non pode ser separado doutros aspectos da vida. A sexualidade influencia pensamentos, sentimentos, acci\u00f3ns e interacci\u00f3ns e, por tanto a sa\u00fade f\u00edsica e mental\".\nActualmente, ocorre por parte dalg\u00fans estudosos, a tentativa de afastamento do concepto de sexualidade da noci\u00f3n de reproduci\u00f3n animal asociada \u00f3\u00a0sexo.\u00a0A\u00a0sexualidade tende a se referir \u00f3 plano psicol\u00f3xico do individuo. Al\u00e9n dos factores biol\u00f3xicos (anat\u00f3micos, fisiol\u00f3xicos etc.), a sexualidade dun individuo pode ser fortemente afectada polo ambiente socio-cultural e relixioso\u00a0no que este se insire. Un exemplo disto \u00e9 que nalgunhas sociedades, na s\u00faa maior\u00eda orientais, prom\u00f3vese a poligamia ou bigamia, ou sexa, a posibilidade ou deber de ter m\u00faltiples parellas.\nNalgunhas partes do mundo a sexualidade expl\u00edcita a\u00ednda \u00e9 considerada como unha ameaza \u00f3s valores pol\u00edtico-sociais ou relixiosos."}
{"id": "410547", "revid": "1505", "url": "https://gl.wikipedia.org/wiki?curid=410547", "title": "Gris (cor)", "text": "Gris, cinsento ou cincento, son as denominaci\u00f3ns com\u00fans das cores acrom\u00e1ticas cuxa luminosidade est\u00e1 comprendida entre a m\u00e1xima (correspondente \u00f3\u00a0branco) e a nula (correspondente \u00f3\u00a0negro), a\u00ednda que se aplica especialmente \u00f3s de luminosidade media. O gris perc\u00edbese como consecuencia da fotorrecepci\u00f3n dunha luz de intensidade moderada constitu\u00edda por todas as lonxitudes de onda do espectro visible, por tres lonxitudes de onda (longa, media e curta) ou por d\u00faas lonxitudes de onda complementarias. Asem\u00e9llase \u00e1 cor das nubes cumulonimbus cando son densas, baixas e sombr\u00edas, \u00e1 cor da n\u00e9boa e \u00e1 cor da cinza.\nA denominaci\u00f3n de cor \u00abgris\u00bb abarca as coloraci\u00f3ns lixeiramente crom\u00e1ticas semellantes \u00f3s grises neutros, denominadas agrisadas. Tam\u00e9n se denomina \u00abgris\u00bb \u00e1s coloraciones pardas, e especialmente \u00e1s que son claras.\nA cor gris que se atopa estandarizada en cat\u00e1logos de cores e inventarios crom\u00e1ticos, servindo de referencia xeral para o gris, \u00e9 acrom\u00e1tico e de luminosidade media."}
{"id": "410548", "revid": "23204", "url": "https://gl.wikipedia.org/wiki?curid=410548", "title": "Heliea", "text": "A Heliea (grego antigo \u0389\u03bb\u03b9\u03b1\u03af\u03b1 \"H\u0113li\u00e1ia\") era o tribunal supremo da antiga Atenas. En xeral, sostense que o nome do tribunal prov\u00e9n do verbo \u1f21\u03bb\u03b9\u03ac\u03b6\u03bf\u03bc\u03b1\u03b9 \"h\u0113li\u00e1dsomai\" do grego antigo, que significa \"celebrar\" \"sesi\u00f3n\". Outra versi\u00f3n \u00e9 que o tribunal recibe o seu nome do feito que as audiencias se levaban a cabo no exterior, baixo o sol (\u1f25\u03bb\u03b9\u03bf\u03c2 \"h\u0113lios\"). A Heliea tam\u00e9n era chamada gran ekkles\u00eda. Inicialmente, este era o nome do lugar onde se realizaban as audiencias, pero despois esta denominaci\u00f3n estendeuse at\u00e9 inclu\u00edr tam\u00e9n ao tribunal.\nOs xu\u00edces eran chamados \"heliastas\" (\u1f21\u03bb\u03b9\u03b1\u03c3\u03c4\u03b1\u03af \"h\u0113liast\u00e1i\") ou \"dikastas\" (\u03b4\u03b9\u03ba\u03b1\u03c3\u03c4\u03b1\u03af \u1f40\u03bc\u03c9\u03bc\u03bf\u03ba\u03cc\u03c4\u03b5\u03c2 = 'xu\u00edces xurados', \u00e9 dicir, 'os xurados'). Os procesos de xulgar eran chamados \u1f21\u03bb\u03b9\u03ac\u03b6\u03bf\u03bc\u03b1\u03b9 (\u03b4\u03b9\u03ba\u03ac\u03b6\u03c9 \"dik\u00e1ds\u00f5\").\nA Heliea era un tribunal popular composto por 6000 cidad\u00e1ns, maiores de 30 anos e repartidos en dez clases de 500 cidad\u00e1ns (1000 quedaban en reserva) sorteados cada ano para ser heliastas. A acusaci\u00f3n era sempre, en ausencia do equivalente aos nosos \u00abministerios p\u00fablicos\u00bb, unha iniciativa persoal dun cidad\u00e1n. En caso de condena, recib\u00edan unha parte da multa, como indemnizaci\u00f3n e recompensa dos seus esforzos pola xustiza, polo cal alg\u00fans cidad\u00e1ns fac\u00edan da delaci\u00f3n o seu oficio. Eran os sicofantas. A pesar dos mecanismos que limitaban as desviaci\u00f3ns deste sistema, isto contribu\u00eda a dividir a cidade e serv\u00eda de argumento ao partido aristocr\u00e1tico contra o novo r\u00e9xime. Por un complicado sistema e segundo o asunto, design\u00e1base por sorteo (baixo control dun maxistrado instrutor) un n\u00famero pequeno ou grande de heliastas para cada proceso. As\u00ed, a t\u00edtulo de exemplo, para un proceso privado, reun\u00edanse 201 xu\u00edces normalmente, 401 excepcionalmente. Para os procesos p\u00fablicos, eran 501, 1001, ou 1501 xu\u00edces. O labor de xulgar era dif\u00edcil xa que non hab\u00eda un c\u00f3digo de procedemento, nin c\u00f3digo penal, ofrecendo as\u00ed unha gran liberdade de interpretaci\u00f3n das leis (por outra banda de cantidade reducida).\nOs veredictos eran sen apelaci\u00f3n e inmediatamente execut\u00e1beis, onde se comprende o importante papel pol\u00edtico que os tribunais da Heliea tiveron. Ti\u00f1an lugar duascentas reuni\u00f3ns anuais, cada unha baixo a presidencia dun maxistrado que non tomaba parte na votaci\u00f3n. O tribunal dos \u00e9fetas (51 membros) foi o que acaparou as prerrogativas do Are\u00f3pago, pod\u00eda reunirse en catro sitios diferentes segundo os tipos de asuntos:\nInstituci\u00f3n e composici\u00f3n da Heliea.\nNon est\u00e1 claro se a Heliea foi institu\u00edda por Cl\u00edstenes ou por Sol\u00f3n, pero parece que este \u00faltimo iniciou unha funci\u00f3n da Asemblea para representar a un tribunal de recursos. O mesmo Arist\u00f3teles afirma noutra obra s\u00faa que os tribunais son un elemento democr\u00e1tico na constituci\u00f3n de Sol\u00f3n.\nO tribunal ti\u00f1a 6000 membros, elixidos anualmente por sorteo\u2009 entre os cidad\u00e1ns homes de m\u00e1is de 30 anos sen d\u00e9bedas co Tesouro ou non privados dos seus dereitos, concretamente privados dos seus dereitos civ\u00eds mediante o castigo humillante da \"atim\u00eda\" (\u1f00\u03c4\u03b9\u03bc\u03af\u03b1). Aqueles que sufr\u00edan de defectos intelectuais ou corporais tam\u00e9n eran exceptuados, se as s\u00faas eivas lles imped\u00edan apercibir os procedementos. Se unha persoa descualificada participaba nun xurado, a informaci\u00f3n que era presentada contra el o conduc\u00eda ante a Heliea. Se era condenado, o tribunal pod\u00eda imporlle o castigo ou multa que merecese. Se o castigo era unha multa, o infractor era levado a prisi\u00f3n ata que pagase a d\u00e9beda anterior pola que o denunciaran, e a que ademais lle impuxese o tribunal.\nNomeamento do xurado.\nO cargo p\u00fablico de heliasta non era obrigatorio, pero os cidad\u00e1ns que desexaban exercer estes servizos deb\u00edan presentar unha petici\u00f3n. Os heliastas percib\u00edan un salario anual. E, as\u00ed, os xurados eran renumerados por cada d\u00eda de emprego cun \u00f3bolo e m\u00e1is tarde, tras a morte de Cle\u00f3n en -425\u00a0con tres \u00f3bolos, nominalmente 3 dracmas antigas. Segundo Arist\u00f3teles, \u00abPericles foi o primeiro que deu unha retribuci\u00f3n aos tribunais, para facer fronte \u00e1 popularidade de Cim\u00f3n pola s\u00faa riqueza\u00bb.\nOs 6000 eran sacados das dez tribos (cada tribo ofrec\u00eda 600 membros) e eran divididos en c\u00e1maras de 600 xurados, 500 ou 501 eran membros regulares e o resto constitu\u00eda un xurado alternativo. En caso excepcional, o tribunal pod\u00eda constitu\u00edrse en sesi\u00f3ns plenarias. \u00c1s veces as c\u00e1maras estaban compostas de 201 a 401 membros ou de 1001 a 1501 membros[11]. Despois da elecci\u00f3n, os heliastas ti\u00f1an que facer xurar unha vez ao ano.\nDespois do acto de xurar, cada xu\u00edz recib\u00eda unha tabo\u00ed\u00f1a de madeira de buxo, co seu propio nome, o do seu pai e o do seu demo inscritos nesta, e unha letra do alfabeto, at\u00e9 a kappa e os xurados de cada tribo eran divididos en secci\u00f3ns, aproximadamente nunha cantidade igual a cada letra.\nA expresi\u00f3n por tribos (\u03ba\u03b1\u03c4\u1f70 \u03c6\u03c5\u03bb\u1f70\u03c2 \"kat\u00e0 phyl\u00e1s\") non quere dicir que cada tribunal era asignado a unha tribo diferente, sen\u00f3n que representantes de todas as tribos estaban en cada tribunal. En -390, a asignaci\u00f3n diaria non era por tribos, sen\u00f3n por \u00abdivisi\u00f3ns heli\u00e1sticas\u00bb ou \u00absecci\u00f3ns\u00bb.\nAs dez secci\u00f3ns (\u03bc\u03ad\u03c1\u03b7 \"m\u00e9r\u0113\"), distinguidas coas letras do alfabeto grego desde o \u0391 at\u00e9 o \u039a, non coincid\u00edan coas dez tribos, sen\u00f3n que cada secci\u00f3n ti\u00f1a aproximadamente un n\u00famero igual de xu\u00edces de todas as tribos. As tabo\u00ed\u00f1as que se conservan proban que membros de diferentes tribos pertenc\u00edan \u00e1 mesma secci\u00f3n.\nArist\u00f3teles di sobre os tribunais: A primeira serie de caixas eran cen, dez por cada tribo, porque os xu\u00edces de cada tribo estaban divididos en dez secci\u00f3ns nas que estaban distribu\u00eddos todos eles.\nCon respecto \u00e1s tabo\u00ed\u00f1as (\u03c0\u03b9\u03bd\u03ac\u03ba\u03b9\u03b1 \"pin\u00e1kia\"), en cada tribo, as que levaban os nomes dos xu\u00edces coa secci\u00f3n A coloc\u00e1banse na primeira caixa (\u03ba\u03b9\u03b2\u03ce\u03c4\u03b9\u03bf\u03bd kib\u014dtion); as de secci\u00f3n B na segunda, e sucesivamente as dez secci\u00f3ns.\nSegundo os xu\u00edces requiridos, sac\u00e1base un n\u00famero igual de tabo\u00ed\u00f1as, por sorteo, do conxunto das cen caixas. As\u00ed, cada tabo\u00ed\u00f1a sacada ti\u00f1a asignada por sorteo un tribunal. A continuaci\u00f3n, todas as tabo\u00ed\u00f1as coloc\u00e1banse na segunda serie de caixas. Todas as tabo\u00ed\u00f1as de xu\u00edces asignadas a un determinado tribunal eran colocadas na caixa que levaba a letra correspondente a ese tribunal.\nOs bast\u00f3ns eran o distintivo do cargo de xu\u00edz. Estaban marcados coa mesmo cor que o lintel da porta do tribunal asignado ao xu\u00edz. O xu\u00edz entreg\u00e1bao ao entrar ao tribunal e recib\u00eda unha t\u00e9sera ou contrasinal oficial (\"s\u00fdmbolon\") a cambio. A t\u00e9sera serv\u00eda para reclamar o pago do tri\u00f3bolo (moeda de tres \u00f3bolos).\nAs landras, chamadas \"\u03b2\u03ac\u03bb\u03b1\u03bd\u03bf\u03b9 b\u00e1lanoi\", eran unhas b\u00f3las de bronce, que ti\u00f1an a letra do tribunal inscrita, e deposit\u00e1banse nun c\u00e1ntaro: tantas landras como bast\u00f3ns hab\u00eda.\nXurisdici\u00f3n.\nNa s\u00faa orixe, a xurisdici\u00f3n da Heliea foi limitada a xulgar aos arcontes e, probabelmente, algunhas outras acusaci\u00f3ns similares contra os titulares de cargos p\u00fablicos. Foi cando Efialtes e Pericles provocaron unha soluci\u00f3n obrigatoria a trav\u00e9s da \"ekkles\u00eda\", privando ao Are\u00f3pago, o centro do conservadorismo, da maior\u00eda dos casos que xulgaba, que a Heliea empezou a xulgar case todos os casos civ\u00eds e penais. O Are\u00f3pago mantivo a s\u00faa competencia s\u00f3 para os crimes, homicidios e incendios provocados, mentres que os arcontes pod\u00edan impor algunhas multas menores. Digno de ser mencionado \u00e9 que a xurisdici\u00f3n da Heliea inclu\u00eda tam\u00e9n litixios, que involucraban a cidad\u00e1ns atenienses doutras cidades (clerucos) e a outras cidades, as aliadas, (ou tributarias), \u00e9 dicir, as que por forza ou de bo grado formaban parte da liga de Delos; estaban pois todo suxeitos a unhas leis, que poderiamos cualificar de internacionais. Concretamente, a Heliea funcionaba como un tribunal competente en litixios de leis p\u00fablicas, privadas, penais e leis privadas internacionais[n. 3].\nAo ter atribuci\u00f3ns sobre a chamada \"graf\u00e9 paranomon\", a Heliea substitu\u00edu ao Are\u00f3pago na execuci\u00f3n e o control legal das decisi\u00f3ns da Ekkles\u00eda (Asemblea ateniense). At\u00e9 as reformas de Efialtes de Atenas, o Are\u00f3pago tivo a obrigaci\u00f3n de gardar as leis e ter vixiados a maior\u00eda dos principais asuntos estatais.\nProcedemento.\nA Heliea exerc\u00eda durante todos os d\u00edas labor\u00e1beis, excepto os tres \u00faltimos d\u00edas de cada mes e os d\u00edas en que a Ekkles\u00eda estaba en sesi\u00f3n. As c\u00e1maras situ\u00e1banse no exterior, posto que non exist\u00eda un edificio espec\u00edfico onde aloxarse. Con todo, o lugar onde se realizaba a audiencia estaba rodeado de sebes, detr\u00e1s dos cales se situaba o p\u00fablico. En detalle, o procedemento legal era como segue:\nO \"h\u0113gem\u00f5n\" (\u1f21\u03b3\u03b5\u03bc\u03ce\u03bd)[n. 4] do tribunal era o respons\u00e1bel de reunir os preitos e queixas. Tras realizar unha investigaci\u00f3n preliminar, ti\u00f1a que citar aos litigantes e testemu\u00f1as para comparecer ante o xurado. A ma\u00f1\u00e1 da audiencia, o \"h\u0113gem\u00f5n\" botar\u00eda a sortes en que c\u00e1mara se efectuar\u00eda o xu\u00edzo e o lugar onde se reunir\u00eda o xurado. Despois da formaci\u00f3n do xurado, o \"h\u0113gem\u00f5n\" deb\u00eda fornecer as conclusi\u00f3ns da s\u00faa investigaci\u00f3n preliminar, anunciando e definindo o litixio sobre o cal decidir\u00eda o tribunal. A continuaci\u00f3n, comezaba a audiencia do demandante, o defendido e as testemu\u00f1as. Os propios litigantes eran quen expu\u00f1an os seus argumentos, sen o apoio legal dun avogado[n. 5], intercambiando mon\u00f3logos acoutados por un tempo establecido por unha \"clepsidra\" (reloxo de auga). Durante un xu\u00edzo p\u00fablico, cada litigante ti\u00f1a tres horas para dar o seu discurso, mentres que en xu\u00edzos privados contaban con moito menos tempo (a\u00ednda que \u00e9 estes \u00faltimos casos a proporci\u00f3n depend\u00eda da suma de di\u00f1eiro en xogo). As\u00ed, os casos xudiciais convert\u00e9ronse nunha loita vehemente de sensaci\u00f3ns, posto que os xurados non constitu\u00edan un pequeno grupo de cidad\u00e1ns maduros, como no caso do Concello de Are\u00f3pago, que s\u00f3 se interesaba na correcta aplicaci\u00f3n da lei. Ademais, ante as C\u00e1maras da Heliea cada cidad\u00e1n deb\u00eda converterse nun eficaz orador e actuar unicamente no seu car\u00e1cter como cidad\u00e1n, para as\u00ed protexer os seus intereses e forzar os seus puntos de vista.\nAs decisi\u00f3ns tom\u00e1banse votando logo dunha deliberaci\u00f3n para a cal non exist\u00eda un prazo determinado. No entanto, nada evitaba que os xurados falasen informalmente entre eles durante o proceso de votaci\u00f3n e pod\u00edan expresar a berros a s\u00faa desaprobaci\u00f3n ou incredulidade respecto do dito polos litigantes. Isto poder\u00eda ter alg\u00fan papel na construci\u00f3n dun consenso. A votaci\u00f3n era p\u00fablica e transparente. Cada heliasta recib\u00eda dous votos: un \u00abinocente\u00bb e un \u00abculp\u00e1bel\u00bb. Logo, o heraldo (\u03ba\u03ae\u03c1\u03c5\u03be \"k\u0113ryks\") deb\u00eda, primeiro, preguntar aos heliastas se desexaban presentar algunha obxecci\u00f3n acerca das testemu\u00f1as e, despois, deb\u00eda dicirlles que deb\u00edan colocar os seus votos en d\u00faas \u00e1nforas distintas, unha de cobre (para os votos v\u00e1lidos) e outra de madeira (os votos refugados). A votaci\u00f3n era secreta (cada xurado deb\u00eda tapar cos seus dedos o voto para que ningu\u00e9n vise en cal \u00e1nfora o botaba) e verific\u00e1base introducindo na urna de bronce unha ficha perforada se o voto era culp\u00e1bel, ou unha maciza, se o voto era inocente, descartando a ficha sobrante na urna de madeira. Durante os casos civ\u00eds, o proceso de votaci\u00f3n era diferente, xa que as \u00e1nforas eran tantas como as partes litigantes.\nDespois do reconto de votos, o heraldo anunciaba o resultado final. En caso de empate no n\u00famero de votos, o defendido era absolto por consideralo baixo o favor do \u00abvoto de Atenea\u00bb.\nSentenzas.\nOs heliastas pod\u00edan impor multas (en casos civ\u00eds e penais) ou \u00absentenzas corporais\u00bb (s\u00f3 en casos penais). As multas da Heliea eran maiores que as impostas polos arcontes. As \u00absentenzas corporais\u00bb \"lato sensu\" inclu\u00edan a morte, o encarceramento (para cidad\u00e1ns que non fosen atenienses), a atimia (en ocasi\u00f3ns, acompa\u00f1ada por confiscaci\u00f3n de bens) e o exilio (\"\u1f00\u03b5\u03b9\u03c6\u03c5\u03b3\u03af\u03b1 aeiphygu\u00eda\").\nXu\u00edzos famosos ante a Heliea.\nXu\u00edzo de S\u00f3crates.\nS\u00f3crates foi acusado de impiedade por Meleto, Anito e Lic\u00f3n. O seu xu\u00edzo tivo lugar en -399\u00a0e o xurado fundou a s\u00faa culpabilidade con 280 votos fronte a 220. A s\u00faa sentenza a morte foi decidida en segunda votaci\u00f3n, o que mesmo foi peor para o fil\u00f3sofo. No entanto, S\u00f3crates non perdeu a calma e, a\u00ednda que durante o xu\u00edzo el poder\u00eda propor ao xurado o seu autoexilio, non o fixo, posto que a vida f\u00f3ra da s\u00faa querida cidade xa non ter\u00eda sentido para el.\nXu\u00edzo de Pericles.\nSegundo Plutarco, Pericles enfrontouse a d\u00faas serias acusaci\u00f3ns. A primeira xusto antes do estalido da guerra do Peloponeso e a segunda durante o primeiro ano da guerra, cando foi condenado a unha multa, o importe da cal era quince ou cincuenta talentos. Antes da guerra unha moci\u00f3n de Drac\u00f3ntides, segundo a cal Pericles deb\u00eda depositar as s\u00faas contas do di\u00f1eiro p\u00fablico aos pr\u00edtanes e os xu\u00edces para que puidesen decidir sobre o seu caso con votaci\u00f3ns sobre o altar dos deuses da acr\u00f3pole. Esta cl\u00e1usula da proposici\u00f3n foi, con todo, emendada coa moci\u00f3n de que o caso fose xulgado ante mil cincocentos xurados pola v\u00eda ordinaria, se se quer\u00eda chamalo a xu\u00edzo por desfalco e suborno, ou malversaci\u00f3n.\nEquilibrio e competencias entre a Ekkles\u00eda e a Heliea.\nAo cabo do tempo os tribunais da Heliea pod\u00edan controlar \u00e1 Ekkles\u00eda (Asemblea do pobo ateniense). En efecto, en -416\u00a0foi introducido o procedemento da \"graph\u0113 par\u00e0 nom\u014dn\" (grego \u1f21 \u03b3\u03c1\u03b1\u03c6\u1f74 \u03c0\u03b1\u03c1\u1f70 \u03bd\u03cc\u03bc\u03c9\u03bd) (acusaci\u00f3n a unha lei) para substitu\u00edr a pr\u00e1ctica do ostracismo, utilizado por \u00faltima vez o ano precedente. Iso permit\u00eda a non importa que cidad\u00e1n facer examinar por un tribunal da Heliea toda lei que fora votada pola Ekklesia ou en curso de proposici\u00f3n pola Ekklesia. Se o tribunal xulgaba a lei ou a proposici\u00f3n de lei contraria \u00e1s leis xerais da cidade, non soamente era anulada sen\u00f3n que o seu autor e o ep\u00edstata que dirix\u00eda os debates no momento da s\u00faa adopci\u00f3n (ou proposici\u00f3n) estaban suxeitos a graves sanci\u00f3ns, chegando at\u00e9 a atim\u00eda. Se o tribunal era apelado para xulgar unha lei en curso de proposici\u00f3n e que a declarou compat\u00edbel coa Constituci\u00f3n, iso entra\u00f1aba a s\u00faa adopci\u00f3n sen reexamen pola Ekkles\u00eda. A \"graph\u0113 par\u00e0 nom\u014dn\" ofrec\u00eda pois \u00e1 Heliea un papel maior que o de mero consello constitucional, papel antes exercido polo Are\u00f3pago. A Heliea converteuse ao cabo do tempo nun colexislador, compartindo o poder lexislativo coa Bul\u00e9 e a Ekkles\u00eda. O resultado foi que a partir de -355\u00a0as loitas pol\u00edticas non ti\u00f1an xa lugar na Pnyx, sen\u00f3n nos tribunais."}
{"id": "410550", "revid": "112903", "url": "https://gl.wikipedia.org/wiki?curid=410550", "title": "Linguas kra-dai", "text": "A linguas kra-dai ou tai\u2013kadai son unha familia ling\u00fc\u00edstica de linguas tonais que se falan na China, nordeste da India e Indochina. Incl\u00fae as linguas tailandesa e laosiana, as linguas nacionais de Tailandia e Laos respectivamente. Arredor de 93 mill\u00f3ns de persoas falan linguas tai-kadai, o 60% dos cales falan tailand\u00e9s. Ethnologue recolle 95 linguas nesta familia, das cales, 62 pertencen \u00e1 p\u00f3la de linguas tai.\nClasificaci\u00f3n.\nAs ramas (ou grupos) da familia kra-dai son as seguintes."}
{"id": "410551", "revid": "1888", "url": "https://gl.wikipedia.org/wiki?curid=410551", "title": "Iago de la Campa", "text": "Iago de la Campa Pose, nado na Coru\u00f1a o 20 de xaneiro de 1993, \u00e9 un escritor galego en lingua castel\u00e1. Reside entre A Coru\u00f1a e Madrid.\nTraxectoria.\n\u00c9 t\u00e9cnico de mercadotecnia e xesti\u00f3n comercial. Comezou a escribir con 14 anos, e empezou a difundir a s\u00faa obra a trav\u00e9s de YouTube e Twitter. Entre as s\u00faas inspiraci\u00f3ns est\u00e1n Joaqu\u00edn Sabina, Andr\u00e9s Su\u00e1rez e Patrick Rothfuss. As s\u00faas obras son de prosa po\u00e9tica."}
{"id": "410552", "revid": "72012", "url": "https://gl.wikipedia.org/wiki?curid=410552", "title": "Investigador", "text": ""}
{"id": "410553", "revid": "72012", "url": "https://gl.wikipedia.org/wiki?curid=410553", "title": "Investigadora", "text": ""}
{"id": "410556", "revid": "1131", "url": "https://gl.wikipedia.org/wiki?curid=410556", "title": "Aeroporto de Trivandrum", "text": "O aeroporto internacional de Trivandrum \u00e9 un aeroporto indio que serve principalmente \u00e1s cidades de Trivandrum, Nagercoil, Kanyakumari e Kollam. \u00c9 o primeiro aeroporto do estado de Kerala e foi o quinto aeroporto internacional do pa\u00eds en 1991. O aeroporto \u00e9 unha base secundaria para Air India Express.\nA s\u00faa terminal at\u00f3pase a 3,7 quil\u00f3metros ao oeste do centro da cidade, a 16 da praia de Kovalam beach, a 13 do parque tecnol\u00f3xico de Thiruvananthapuram e a 21 do porto internacional de Vizhinjam en construci\u00f3n. Hai voos cara ao Oriente Medio e o sueste asi\u00e1tico dende este aeroporto.\nAdemais das operaci\u00f3ns civ\u00eds, o aeroporto de Trivandrum \u00e9 usado pola Forza A\u00e9rea da India e a Garda Costeira para as s\u00faas operaci\u00f3ns estrat\u00e9xicas. A Forza A\u00e9rea ten unha plataforma exclusiva para as s\u00faas operaci\u00f3ns. O aeroporto tam\u00e9n \u00e9 o fogar da Rajiv Gandhi Academy for Aviation Technology que leva a cabo actividades de adestramento para pilotos.\nEn Trivandrum at\u00f3pase a unidade de mantemento, revisi\u00f3n e reparaci\u00f3n dos avi\u00f3ns de fuselaxe estreita de Air India, formada por dous hangares xemelgos onde se traballa con Boeing 737, servindo principalmente \u00e1 frota de Air India Express."}
{"id": "410557", "revid": "75439", "url": "https://gl.wikipedia.org/wiki?curid=410557", "title": "C\u00e1tedra universitaria", "text": "No sistema universitario de Espa\u00f1a, unha c\u00e1tedra universitaria \u00e9 o posto o m\u00e1is alto no escala docente dunha Universidade, ocupado por persoal docente e investigador logo de pasar unha serie de requisitos. Alg\u00fans postos universitarios, como o reitorado, s\u00f3 poden ser ocupados por catedr\u00e1ticos ou catedr\u00e1ticas.\nHistoria.\nAntigamente as c\u00e1tedras universitarias eran a base da organizaci\u00f3n das Universidades, e ti\u00f1an a s\u00faa propia autonom\u00eda econ\u00f3mica e de investigaci\u00f3n. Hoxe, esta base son os Departamentos que, segundo a vixente Lei Org\u00e1nica 6/2001, de 21 de decembro, de Universidades, son os \u00f3rganos encargados de coordinar as ensinanzas dunha ou varias \u00e1reas de co\u00f1ecemento nun ou varios centros, de acordo coa programaci\u00f3n docente da universidade, de apoiar as actividades e iniciativas docentes e investigadoras do profesorado, e de exercer aquelas outras funci\u00f3ns que sexan determinadas polos estatutos da universidade.\nRequisitos.\nEn Espa\u00f1a, o posto de catedr\u00e1tico est\u00e1 regulado pola Lei Org\u00e1nica de Universidades (LOU) de 2001, modificada en 2007, 2011, 2012 e 2015. Para acceder a el, \u00e9 necesario cumprir os seguintes requisitos:"}
{"id": "410558", "revid": "89787", "url": "https://gl.wikipedia.org/wiki?curid=410558", "title": "Antonio Gonz\u00e1lez Salm\u00f3n", "text": "Antonio Gonz\u00e1lez Salm\u00f3n Gonz\u00e1lez de Lago, nado en San Felices del Valle (Cantabria) o 1 de novembro de 1768 e finado en Tarifa o 21 de xaneiro de 1834, foi un pol\u00edtico espa\u00f1ol que chegou a ser Secretario de Estado e do Despacho Universal de Facenda\nTraxectoria.\nFuncionario do corpo diplom\u00e1tico, foi c\u00f3nsul Xeral en T\u00e1nxer en 1801. Foi o art\u00edfice da uni\u00f3n da illa de Tarifa ao continente para conseguir fondeadeiros facilmente defendibles, pois desde 1790 aparecen os primeiros proxectos diante de Carlos IV, que foron finalmente desestimados. En 1801, volveuno propor e a\u00ednda que comezaron os estudos para levalos a cabo, volveron quedar postergados. Finalmente, en 1807, Godoy deu a orde de levalos a cabo, e foron rematados en 1808.\nDespois foi presidente da Compa\u00f1\u00eda de Filipinas e intendente provincial e superintendente de Facenda. O 3 de novembro de 1819, foi nomeado por Fernando VII secretario de Estado e do despacho de Facenda, substitu\u00edndo a Jos\u00e9 de Imaz. Ostentou o cargo at\u00e9 o 22 de marzo de 1820 no que foi nomeado superintendente do Montep\u00edo de Loter\u00edas. Tam\u00e9n foi ministro interino de Ultramar entre o 10 de febreiro e o 17 de marzo de 1820.\nCondecoraci\u00f3ns.\nRecibiu permiso de Fernando VII para ostentar a Cruz de Comendador da Orde imperial de Leopoldo, recibida do emperador de Austria polos servizos levados a cabo en cando fora c\u00f3nsul de Marrocos.\u200b "}
{"id": "410559", "revid": "54334", "url": "https://gl.wikipedia.org/wiki?curid=410559", "title": "Amparanoia", "text": "Amparanoia foi un grupo musical de m\u00fasica fusi\u00f3n creado por Amparo S\u00e1nchez. O grupo naceu en 1996 en Lavapi\u00e9s (Madrid), e separouse en 2008 cunha xira internacional. Desde ent\u00f3n Amparo S\u00e1nchez seguiu a s\u00faa carreira en solitario.\nTraxectoria.\nAntes deste proxecto Amparo S\u00e1nchez formara varios grupos en Granada, como Amparo &amp; The Gang e Amparamos el blues, co que deu concertos por Espa\u00f1a e Francia. En 1997 o grupo editou o seu primeiro disco, \"El poder de Mach\u00edn\", un \u00e1lbum pop con rancheras e boleros. O tema \"Hacer dinero\" apareceu no filme \"Barrio\" de Fernando Le\u00f3n de Aranoa.\nEn 2006 \"La vida te da\" foi a canci\u00f3n de cortina da segunda temporada da serie de televisi\u00f3n arxentina \"Mujeres Asesinas\"."}
{"id": "410560", "revid": "23204", "url": "https://gl.wikipedia.org/wiki?curid=410560", "title": "Linguas uto-aztecas", "text": "As linguas uto-aztecas \u00e9 unha familia de linguas ind\u00edxenas de Am\u00e9rica, que comprenden m\u00e1is de 30 linguas. As linguas uto-aztecas f\u00e1lanse exclusivamente no oeste dos Estados Unidos de Am\u00e9rica e M\u00e9xico. O nome da familia foi creado para inclu\u00edr as ute de Utah e as linguas nahuas de M\u00e9xico.\nA familia uto-azteca \u00e9 unha das meirandes familias ling\u00fc\u00edsticas de Am\u00e9rica en n\u00famero de falantes, n\u00famero de linguas e extensi\u00f3n xeogr\u00e1fica. A m\u00e1is setentrional \u00e9 a shoshone, que se fala en Salmon, Idaho, mentres que a m\u00e1is meridional \u00e9 a lingua pipil do Salvador. \"Ethnologue\" ofrece unha cifra do n\u00famero total de linguas, 61, e do n\u00famero total de falantes, 1\u00a0900\u00a0412. Os case 1,5 mill\u00f3ns de falantes de n\u00e1huatl, representan un 78,9% do total."}
{"id": "410561", "revid": "5863", "url": "https://gl.wikipedia.org/wiki?curid=410561", "title": "Liceo de la Juventud", "text": "O Liceo de la Juventud foi unha organizaci\u00f3n cultural creada en Santiago de Compostela en 1847 por Antonio Neira de Mosquera, Leopoldo Mart\u00ednez Pad\u00edn e Alberto Camino, como lugar de encontro dos intelectuais comprometidos co movemento provincialista. O obxectivo desta sociedade era instru\u00edr por medio da literatura e das Belas Artes. \nHistoria.\nEn 1846 o escritor Leopoldo Mart\u00ednez Pad\u00edn publicou un artigo no peri\u00f3dico \"El Avisador Santiagu\u00e9s\", no cal propugnaba a creaci\u00f3n de sociedades art\u00edsticas e literarias en Galicia e especialmente en Santiago de Compostela, a imitaci\u00f3n do Liceo de Madrid. Leopoldo Mart\u00ednez Pad\u00edn pensaba que a creaci\u00f3n de Liceos era un s\u00edmbolo de engrandecemento para a propia comunidade:\nNese ano o movemento provincialista quedara descabezado, xa que alg\u00fans dos seus membros morreran, outros exili\u00e1ranse, e outros emigraron xeogr\u00e1fica e ideoloxicamente a Madrid a facer pol\u00edtica. Por\u00e9n, Neira, Mart\u00ednez Pad\u00edn e Alberto Camino crear\u00e1n o Liceo de la Juventud de Santiago, sucesor da extinta Academia Literaria, onde se formar\u00e1 a segunda xeraci\u00f3n de provincialistas: Manuel Murgu\u00eda, Aurelio Aguirre, Eduardo Pondal, Lu\u00eds Rodr\u00edguez Seoane, os irm\u00e1ns Antonio e Francisco de la Iglesia, ou Rosal\u00eda de Castro.\nO 6 de xaneiro de 1848 o Liceo de la Juventud estableceu a s\u00faa sede no convento de Santo Agosti\u00f1o, polo que tam\u00e9n se co\u00f1eceuco nome de Liceo de San Agust\u00edn. Nese espazo unha das estancias m\u00e1is importantes era o sal\u00f3n de festas, decorado con pinturas de anxos e grilandas.\nO Liceo de la Juventud estaba conformado por socios, que pod\u00edan ser de tres clases distintas: fundadores, de m\u00e9rito e de n\u00famero. Os fundadores estaban subdivididos en primitivos (os inscritos antes do 26 de abril de 1847) e secundarios (os inscritos ata o 6 de xaneiro de 1848, d\u00eda no que se instalaron no convento de Santo Agosti\u00f1o). Os socios de m\u00e9rito eran aqueles que contribu\u00edan co seu traballo ao esplendor da sociedade. As socias de m\u00e9rito, estaba exentas de calquera pago. Os traballos estaban divididos en catro secci\u00f3ns: literatura, pintura, m\u00fasica e declamaci\u00f3n.\nA primeira funci\u00f3n do Liceo estivo composta pola interpretaci\u00f3n da comedia \"Con amor y sin dinero\" e pola primeira e a segunda parte de \"La vuelta de Estanislao\". Represent\u00e1ronse tam\u00e9n obras de Jos\u00e9 Zorrilla como \"El zapatero y el rey\" e \"La elecci\u00f3n de un novio\".\nO 6 de xaneiro de 1849 conmemorouse o primeiro aniversario da fundaci\u00f3n do Liceo de la Juventud. \u00c1s dez da ma\u00f1\u00e1 tivo lugar unha entrega de diplomas, e a continuaci\u00f3n tivo lugar a sesi\u00f3n l\u00edrico-dram\u00e1tica co seguinte programa: \"Brillante sinfon\u00eda a tel\u00f3n corrido de la Muta di Portici\"; \"\u00a1Un hermano!, drama original y en verso del socio don Pelayo Catoira\"; \"Introducci\u00f3n y coro de la \u00f3pera Reinaldo y Elina, del maestro San Clemente\"; \"Sinfon\u00eda de la \u00f3pera Ana Bulen\"; \"Terminar\u00e1 la funci\u00f3n con la graciosa pieza en un acto titulada Pascual y Carranza\". Nos actos desa ma\u00f1\u00e1 leu tam\u00e9n un discurso o Presidente, destacando os avances que estaba a provocar o Liceo. Tam\u00e9n os se\u00f1ores Fraga V\u00e1zquez, Seoane, S\u00e1nchez e Gonz\u00e1lez leron varias composici\u00f3ns en prosa e verso.\nHoubo unha exposici\u00f3n de pintura con cadros do se\u00f1or Vidal e doutros socios, como Adelaida Marc\u00f3. Tom\u00e1s Vidal non aparece mencionado nos repertorios de arte compostel\u00e1 do s\u00e9culo XIX, mais presentou oito cadros na Exposici\u00f3n Rexional Galega de 1858. Nestes anos a vida cultural de Santiago xiraba ao redor do Liceo de la Juventud\", onde se daban cita estudantes e intelectuais como Eduardo Pondal, Aurelio Aguirre e Rosal\u00eda de Castro, quen co\u00f1ecer\u00eda al\u00ed o seu futuro marido, Manuel Murgu\u00eda. Durante esta \u00e9poca chegaron a imprimirse algunhas obras desta Sociedade.\nEscritores relacionados.\nRosal\u00eda de Castro.\nDest\u00e1case a Rosal\u00eda de Castro, a cal participou nas festas do Liceo no convento de Santo Agosti\u00f1o no ano 1854, nunha obra de Antonio Gil y Z\u00e1rate. Rosal\u00eda, con 17 anos, era unha figura destacada na sociedade literaria do Liceo de la Juventud, impregnouse do ambiente rom\u00e1ntico que ent\u00f3n reinaba en Santiago.\nManuel Murgu\u00eda.\nDesde moi novo comezou a colaborar con diversas publicaci\u00f3ns e a se relacionar con outros rapaces interesados no futuro do pa\u00eds, e no Liceo de la Juventud entrar\u00eda en contacto con Aurelio Aguirre, Eduardo Pondal e Rosal\u00eda de Castro. Nesta sociedade forxou a s\u00faa conciencia progresista e a s\u00faa inclinaci\u00f3n literaria. Publicou a s\u00faa primeira novela, \"Desde el cielo\", aos dezasete anos, que co tempo deixar\u00eda paso \u00e1 s\u00faa verdadeira paix\u00f3n, o estudo da historia.\nEduardo Pondal.\nEduardo Pondal tam\u00e9n participou no Liceo de la Juventud onde manifestou a s\u00faa fe republicana e amosouse como un dos poetas emerxentes. "}
{"id": "410562", "revid": "1888", "url": "https://gl.wikipedia.org/wiki?curid=410562", "title": "Margarita V\u00e1zquez Veras", "text": ""}
{"id": "410567", "revid": "5863", "url": "https://gl.wikipedia.org/wiki?curid=410567", "title": "Mar\u00eda Victoria Dom\u00ednguez", "text": "Mar\u00eda Victoria Dom\u00ednguez Paredes, nada en\u00a0Valdeobispo\u00a0en\u00a01962,\u00a0\u00e9 unha pol\u00edtica estreme\u00f1a, deputada de Cidad\u00e1ns na Asemblea de Estremadura.\nTraxectoria.\nLicencenciouse en\u00a0dereito na\u00a0Universidade de Salamanca.\nDesenvolveu a s\u00faa carreira profesional como avogada en Plasencia, con despacho propio que abriu en 1997. Amais exerceu como xu\u00edza en diversas localidades,\u00a0entre elas Mondo\u00f1edo, e entre 1995 e 1997 foi fiscal do Tribunal Superior de Xustiza de Estremadura.\nTam\u00e9n \u00e9 profesora titora de dereito do traballo do centro que a UNED ten en Plasencia.\nPol\u00edtica.\nPrincipiou a s\u00faa carreira pol\u00edtica na d\u00e9cada dos 90 no Partido Popular, formaci\u00f3n coa que logrou ser concelleira en\u00a0Plasencia\u00a0entre 2003 e 2007.\nEn 2007 abandonou a formaci\u00f3n popular e foi unha das fundadoras de\u00a0Uni\u00f3n del Pueblo Extreme\u00f1o (UPEx), e co novo partido entrou de novo na corporaci\u00f3n municipal en\u00a02011. En novembro de 2014, UPEx disolveuse para integrarse en Cidad\u00e1ns. e Dom\u00ednguez converteuse en militante do partido de\u00a0Albert Rivera, ga\u00f1ando en marzo de 2015\u00a0as primarias para ser a candidata \u00e1 presidencia de Estremadura. Tras as elecci\u00f3ns do 24 de maio, Dom\u00ednguez logrou a acta convert\u00e9ndose en deputada da Asemblea de Estremadura, onde \u00e9 voceira do grupo mixto e secretaria terceira da mesa da Asemblea, amais de presidenta da comisi\u00f3n non permanente de estudo sobre a reforma do Estatuto de Autonom\u00eda de Estremadura."}
{"id": "410575", "revid": "15490", "url": "https://gl.wikipedia.org/wiki?curid=410575", "title": "Jos\u00e9 Imaz", "text": ""}
{"id": "410576", "revid": "98629", "url": "https://gl.wikipedia.org/wiki?curid=410576", "title": "Aerobee", "text": "Aerobee \u00e9 o nome dunha familia de foguetes sonda dos Estados Unidos desenvolvidos nos anos 1950 e cuxo \u00faltimo membro voou en 1985.\nA orixe dos foguetes Aerobee est\u00e1 nun estudo da Universidade John Hopkins de finais de 1945 asignado a James Van Allen para determinar a mellor maneira de explorar a atmosfera superior mediante foguetes sonda. Os foguetes V2 alem\u00e1ns requisados despois do final da segunda guerra mundial foron usados inicialmente para esta tarefa, pero eran demasiado pesados e complexos. En 1946 Van Allen determinou que a combinaci\u00f3n ideal ser\u00eda un foguete m\u00e1is pequenos composto por un Wac Corporal de Aerojet e o m\u00edsil Bumblebee desenvolvido para a Armada dos Estados Unidos. O conxunto foi denominado \"Aerobee\" e ser\u00eda a base do resto da familia.\nOs Aerobee non iban estabilizados e lanz\u00e1banse \u00f3 longo de torres de 53 m que manti\u00f1an a s\u00faa traxectoria ata alcanzar unha velocidade que garantizase un voo estable. Constru\u00edronse torres en White Sands, Fort Churchill, Wallops Flight Facility e a bordo do buque de investigaci\u00f3n USN Norton Sound. O foguete pod\u00eda levar ata 68\u00a0kg de carga a 130\u00a0km de altura."}
{"id": "410577", "revid": "98629", "url": "https://gl.wikipedia.org/wiki?curid=410577", "title": "Cerco de Xerusal\u00e9n do ano 70", "text": "O Cerco de Xerusal\u00e9n do ano 70 d. C. foi o evento decisivo da primeira guerra xudeu-romana. O ex\u00e9rcito romano, dirixido polo futuro emperador Tito, xunto a Tiberio Xulio Alexandre como o seu segundo ao mando, asediaron e conquistaron a cidade de Xerusal\u00e9n, que estaba baixo o control das facci\u00f3ns xud\u00edas rebeldes desde o ano 66, despois das revoltas de Xerusal\u00e9n dese ano, cando se formou o Goberno Libre de Xudea na cidade.\nO cerco rematou o 30 de agosto do 70 coa queima e destruci\u00f3n do Segundo Templo de Xerusal\u00e9n e o saco dos romanos da cidade baixa. A destruci\u00f3n do templo a\u00ednda se recorda anualmente no Tisha B'Av xudeu. O Arco de Tito, celebrando o saco de Xerusal\u00e9n e do Templo, a\u00ednda permanece en p\u00e9 sobre Roma. A conquista da cidade completouse o 8 de setembro do ano 70.\nCerco.\nMalia que durante a primeira guerra xudeu-romana, os celotes tiveron \u00e9xitos iniciais en repeler os asedios romanos e expulsar a gran n\u00famero de lexionarios fose de Xudea; pero, a falta dun bo liderado, empezaron a pelexar entre eles. Ademais, a\u00ednda que eran h\u00e1biles en t\u00e1cticas de guerrillas e emboscadas contra as lexi\u00f3ns romanas, careceron de disciplina, formaci\u00f3n e preparaci\u00f3n para as batallas.\nTito comezou o seu asedio poucos d\u00edas antes da Pascua xud\u00eda, xunto con tres lexi\u00f3ns: V \"Macedonica\", XII \"Fulminata\" e XV \"Apollinaris\", rodearon a cidade polo lado occidental e unha cuarta lexi\u00f3n (X \"Fretensis\") fixo o propio polo Monte das Oliveiras no leste. Logrou exercer gran presi\u00f3n sobre a subministraci\u00f3n de alimentos e auga dos habitantes da cidade, ao permitir aos peregrinos ingresar na cidade para celebrar pascua e, logo, negarlles a sa\u00edda. Despois de que varias incursi\u00f3ns xud\u00edas matasen a alg\u00fans soldados romanos, Tito enviou a Flavio Xosefo, o historiador xudeu, a negociar cos defensores; isto terminou cos xudeus ferindo ao negociador cunha frecha e outra incursi\u00f3n lanzada pouco despois. Tito tam\u00e9n foi capturado durante este ataque repentino, pero logrou escapar.\nA mediados de maio, Tito ordenou destru\u00edr a recentemente constru\u00edda Terceira Muralla cun ariete, o cal abriu unha brecha nela e na Segunda Muralla. Logo, virou a s\u00faa atenci\u00f3n \u00e1 Fortaleza Antonia, situada xusto ao norte do Monte do Templo. Os defensores xudeus divid\u00edronse ent\u00f3n en d\u00faas facci\u00f3ns: o grupo de Xo\u00e1n de Gischala asasinou a outro l\u00edder das facci\u00f3ns, Eleazar ben Sim\u00f3n, e os seus homes se atrincheiraron nos patios do templo. A inimizade entre Xo\u00e1n de Gischala e Sim\u00f3n bar Giora quedou esquecida s\u00f3 cando os romanos comezaron a constru\u00edr ramplas para acceder ao interior do recinto. Os romanos foron ent\u00f3n arrastrados \u00e1 r\u00faa na loita contra os celotes, pero orden\u00f3uselles retirarse ao templo para evitar grandes perdas. Flavio Xosefo fracasou noutro intento de negociar e os ataques xudeus impediron a construci\u00f3n de torres de asedio na Fortaleza Antonia. Os alimentos, a auga e outras provisi\u00f3ns foron minguando ao interior de Xerusal\u00e9n, pero conseguiuse introducir \u00e1s furtadelas devanditos recursos da cidade, burlando \u00e1s forzas romanas no proceso. Para po\u00f1er fin a esta situaci\u00f3n, emit\u00edronse ordes para constru\u00edr un novo muro e tam\u00e9n se reiniciou a construci\u00f3n da torre de asedio.\nLogo de varios intentos errados de penetrar ou escalar as murallas da Fortaleza Antonia, os romanos lanzaron finalmente un ataque secreto, co que sorprenderon aos gardas celotes durmindo e lograron conquistar a fortaleza. Este era o segundo maior edificio do per\u00edmetro defensivo da cidade, despois do Monte do Templo, e constitu\u00eda un excelente punto de partida para asaltar o propio Templo. Os arietes non tiveron grande \u00e9xito, pero na loita as paredes incendi\u00e1ronse cando un soldado romano lanzou un tiz\u00f3n a unha delas.\nDestru\u00edr o Templo non estaba entre os obxectivos de Tito, posiblemente debido \u00e1s grandes ampliaci\u00f3ns levadas a cabo por Herodes I o Grande unhas poucas d\u00e9cadas antes. O m\u00e1is probable \u00e9 que Tito quixese apoderar del e transformalo nun templo dedicado ao culto imperial e ao pante\u00f3n romano. Malia que Tito non desexaba qu\u00e9imaa do Templo, o incendio pronto estivo f\u00f3ra de control. O edificio quedou destru\u00eddo na data co\u00f1ecida como Tisha b'Av, a finais de agosto, e as chamas propag\u00e1ronse \u00e1s zonas residenciais da cidade.\nAs lexi\u00f3ns romanas esmagaron rapidamente \u00e1 resistencia xud\u00eda restante. Parte dos xudeus que se salvaron escaparon por medio de t\u00faneles subterr\u00e1neos escondidos, mentres que outros se dirixiron aos altos da cidade para resistir. Esta defensa detivo o avance romano debido a que os atacantes tiveron que constru\u00edr torres de asedio para asaltar aos que a\u00ednda se defend\u00edan. A cidade estivo baixo completo control romano para o 8 de setembro e os romanos continuaron perseguindo aos xudeus que fuxiran da cidade."}
{"id": "410578", "revid": "12452", "url": "https://gl.wikipedia.org/wiki?curid=410578", "title": "Sitio de Xerusal\u00e9n (70)", "text": ""}
{"id": "410579", "revid": "12452", "url": "https://gl.wikipedia.org/wiki?curid=410579", "title": "Asedio de Xerusal\u00e9n (70)", "text": ""}
{"id": "410582", "revid": "1888", "url": "https://gl.wikipedia.org/wiki?curid=410582", "title": "Iolanda Veloso R\u00edos", "text": ""}
{"id": "410584", "revid": "98629", "url": "https://gl.wikipedia.org/wiki?curid=410584", "title": "Promitheas Patras", "text": "O A.S.P. Promitheas (en grego: \u0391.\u03a3.\u03a0. \u03a0\u03c1\u03bf\u03bc\u03b7\u03b8\u03ad\u03b1\u03c2 \u03a0\u03b1\u03c4\u03c1\u03ce\u03bd K.A.E.), tam\u00e9n co\u00f1ecido como Promitheas Patras, \u00e9 un equipo profesional de baloncesto da localidade de Patras, Grecia. Fundado no ano 1986, o club compite actualmente na m\u00e1xima categor\u00eda do baloncesto grego, a A1 Ethniki. O dono do club \u00e9 Vangelis Liolios, propietario da compa\u00f1\u00eda helena de caf\u00e9 Coffee Island. O Promitheas xoga os seus partidos como local no Pavill\u00f3n Dimitrios Tofalos, recinto con capacidade para 4,200, a cal pode ser ampliada at\u00e9 os 5.150 espectadores.\nHistoria.\nO club polideportivo A.S. Promitheas Patras foi fundado no ano 1985, creando a s\u00faa secci\u00f3n de baloncesto masculino ao seguinte. O equipo comeza na temporada 1986\u201387 na Gamma Ethniki, o cuarto nivel do baloncesto grego. Nun s\u00f3 ano acada o ascenso \u00e1 Beta Ethniki e, en 1992 chega \u00e1 segunda divisi\u00f3n, a A2 Ethniki. Con todo, o equipo descenso ao ano seguinte. Desde aquela altura suced\u00e9ronse continuos ascensos e descensos, encontr\u00e1ndose en 2013 de novo na cuarta categor\u00eda. Por\u00e9n, desde ese momento conseguiu tres ascensos de forma consecutiva, chegando por vez primeira en 2016 \u00e1 m\u00e1xima categor\u00eda, a A1 Ethniki, en 2016. Para esta nova etapa contratou como adestrador a Nikos Vetoulas, cunha ampla experiencia a nivel nacional e internacional, e xogadores como Mouhammad Faye, Zisis Sarikopoulos, Nikos Gikas ou Angelos Tsamis. Ese mesmo ano, o club finaliza en noveno lugar e chega a disputar os oitavos de final da Copa de Grecia."}
{"id": "410585", "revid": "17467", "url": "https://gl.wikipedia.org/wiki?curid=410585", "title": "Promitheas Patras B.C.", "text": ""}
{"id": "410586", "revid": "17467", "url": "https://gl.wikipedia.org/wiki?curid=410586", "title": "A.S.P. Promitheas Patras", "text": ""}
{"id": "410589", "revid": "17467", "url": "https://gl.wikipedia.org/wiki?curid=410589", "title": "Xu\u00edza", "text": ""}
{"id": "410591", "revid": "98629", "url": "https://gl.wikipedia.org/wiki?curid=410591", "title": "John Cannon", "text": "John Cannon, nado en Londres (Inglaterra) o 21 de xu\u00f1o de 1933 e finado en Novo M\u00e9xico o 18 de outubro de 1999, foi un piloto de automobilismo canadense. Correu nas USRRC series, as CanAm Series e as L&amp;M Continental Series (Formula 5000).\nTraxectoria.\nNa USRRC pilotou para Nickey Chevrolet nun Dan Blocker (da famosa \"Bonanza\") patrocinado por Genie / Vinegaroon.\nNo primeiro ano da Can Am, foi o mellor canadense finalizando no cuarto posto na carreira de inauguraci\u00f3n no seu circu\u00edto de casa, o Circu\u00edto Mont-Tremblant. Cannon duplicou ese logro en 1968 impulsado por unha famosa vitoria sobre o equipo dominante de McLaren nunha carreira baixo a chuvia en Laguna Seca. Tam\u00e9n alcanzou a cidadan\u00eda canadense en 1973.\nCannon tam\u00e9n correu nas Continental Series (Formula 5000) en 1969 e 1970, onde foi campi\u00f3n en 1970, pilotando para o magnate dos cami\u00f3ns de St Louis Carl Hogan, no McLaren M-10B de Hogan-Starr.\nCannon participou nun Gran Premio de F\u00f3rmula Un, o 3 de outubro de 1971 no Gran Premio dos Estados Unidos de 1971 no Circu\u00edto de Watkins Glen. Terminou 14\u00ba, polo que non conseguiu puntos de campionato. Tam\u00e9n participou nunha carreira fora do Campionato de F\u00f3rmula Un, o Questor Grand Prix, no que finalizou 12\u00ba. Durante 1971, tam\u00e9n correu en varias roldas do campionato europeo de F2, impresionando a moitos.\nCannon tam\u00e9n realizou 15 sa\u00eddas serie de USAC da Championship Car mentres conduc\u00eda a tempo parcial entre 1968 e 1974. O seu mellor remate foi o segundo lugar na segunda carreira no Circuit Mont -Tremblant en 1968. Tam\u00e9n intentou clasificarse para as 500 Millas de Indian\u00e1polis en 1970 e 1974, pero non puido facer a carreira en ambos anos.\nEn 1975-76 regresou \u00e1 serie estadounidense F5000 cun March 741 modificado para F5000, os mellores resultados forn 4\u00ba en Riverside en 1975 e 6\u00ba no mesmo circu\u00edto en 1976 nas \u00faltimas carreiras estadounidenses da F5000. A\u00ednda que Cannon levaba o concesionario de Ferrari (en realidade, traballaba para Hollywood Sports Cars, non era o dono) Os \u00c1nxeles, os gastos financeiros e os custos dos motores limitaron a s\u00faa participaci\u00f3n nos \u00faltimos anos da altamente competitiva F500 dos Estados Unidos. A s\u00faa \u00faltima carreira seria foi dous anos m\u00e1is tarde na australiana Rothmans, con 45 anos, onde logrou o terceiro lugar.\nSempre activo, Cannon morreu en Novo M\u00e9xico, Estados Unidos, por lesi\u00f3ns recibidas no accidente dun avi\u00f3n experimental.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
