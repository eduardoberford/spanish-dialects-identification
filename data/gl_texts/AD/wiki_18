{"id": "418046", "revid": "98629", "url": "https://gl.wikipedia.org/wiki?curid=418046", "title": "Fulmar", "text": "O fulmar, fulmar boreal ou pardela glacial (Fulmarus glacialis) \u00e9 unha ave mari\u00f1a moi abundante que se encontra principalmente en rexi\u00f3ns sub\u00e1rticas do Atl\u00e1ntico norte e Pac\u00edfico norte. Foi confirmado o seu avistamento no hemisferio sur, por un s\u00f3 paxaro observado en Nova Zelandia, pero existe tam\u00e9n outra especie de fulmar distinta propia da rexi\u00f3n ant\u00e1rtica. Os fulmares do norte poden presentarse nun ou dous morfos de cor: un claro, con cabeza e corpo brancos e \u00e1s e cola grises, e outro escuro, que \u00e9 uniformemente gris. A\u00ednda que \u00e9 similar en aparencia \u00e1s gaivotas, o fulmar \u00e9 de feito un membro da familia das pardelas, Procellariidae.\nO fulmar boreal (\"Fulmarus glacialis\") e a s\u00faa especie fraterna do sur, o \"Fulmarus glacialoides\", son os \u00fanicos membros existentes do x\u00e9nero \"Fulmarus\". Os fulmares pertencen \u00e1 orde Procellariiformes, polo que presentan as caracter\u00edsticas identificativas da orde. Te\u00f1en tubos nasais na parte superior do bico chamados naricornos, cos orificios nasais na parte superior do bico (os albatros son os \u00fanicos procelariformes que os te\u00f1en nos lados do bico). Os bicos dos Procellariiformes est\u00e1n divididos en dous por medio de entre sete e nove placas c\u00f3rneas. Unha destas placas forma a porci\u00f3n ganchuda do bico superior, chamada unguis maxilar. O fulmar produce un aceite estomacal composto de \u00e9steres c\u00e9reos e triglic\u00e9ridos que se almacena no proventr\u00edculo. Este aceite p\u00f3deno asperxer lanz\u00e1ndoo pola boca como defensa contra os depredadores xa desde unha idade temper\u00e1, e serve como rica fonte de enerx\u00eda para os pitos en desenvolvemento e para os adultos durante os seus longos voos. Este aceite enreda a plumaxe das aves predadoras, o que pode causar a s\u00faa morte. Finalmente, te\u00f1en tam\u00e9n unha gl\u00e1ndula do sal que est\u00e1 situada por riba do tubo nasal, que axuda a desalinizar os seus corpos, xa que tragan gran cantidade de auga mari\u00f1a. Esta gl\u00e1ndula excreta unha soluci\u00f3n altamente salina polo orificio nasal.\nO fulmar boreal foi descrito inicialmente como \"Fulmarus glacialis\" por Carl Linnaeus en 1761, base\u00e1ndose nun esp\u00e9cime do c\u00edrculo polar \u00e1rtico de Spitsbergen.\nSubespecies.\nO fulmar boreal consta de tres subespecies:\nEtimolox\u00eda.\n\"Fulmarus glacialis\" procede das palabras do n\u00f3rdico antigo ', que significa 'fedorento', e ', que significa 'gaivota'. Este nome de \"gaivota fedorenta\" fai referencia ao cheirento aceite do seu est\u00f3mago e tam\u00e9n \u00e1 s\u00faa semellanza superficial coas gaivotas. Finalmente, \"\" \u00e9 unha palabra latina que indica a s\u00faa \u00e1rea vital no x\u00e9lido extremo norte.\nDescrici\u00f3n.\nO fulmar boreal ten unha envergadura de \u00e1s de 102 a 112\u00a0cm e unha lonxitude de 46\u00a0cm. A masa corporal pode oscilar entre 450 e 1\u00a0000\u00a0g. Esta especie \u00e9 gris e branca cun bico amarelo claro delgado e patas azuladas; por\u00e9n, existe un morfo claro e outro escuro ou 'azul'. No oc\u00e9ano Pac\u00edfico hai ademais un morfo intermedio. Todos os morfos te\u00f1en certas semellanzas, pero s\u00f3 o morfo escuro ten m\u00e1is que bordos escuros na parte inferior, e todos te\u00f1en plumas primarias interiores claras na parte superior das \u00e1s. O morfo do Pac\u00edfico ten unha cola m\u00e1is escura que o morfo do Atl\u00e1ntico.\nIgual que outros procel\u00e1ridos, a s\u00faa capacidade de cami\u00f1ar \u00e9 limitada, pero te\u00f1en un voo potente, e a s\u00faa acci\u00f3n para po\u00f1er r\u00edxida a \u00e1 bastante distinta da que realizan as gaivotas. O seu pescozo ten un aspecto m\u00e1is forte que o das gaivotas, e ten bicos curtos e gordechos. Te\u00f1en unha vida longa, e non \u00e9 raro que cheguen aos 31 anos.\nComportamento.\nAlimentaci\u00f3n.\nEste fulmar alim\u00e9ntase de gambas, peixes, luras, plancto, medusas e prea (e refugallos). Cando comen peixes, merg\u00fallanse a varios metros de profundidade para conseguir as presas.\nReproduci\u00f3n.\nO fulmar boreal empeza a reproducirse cando ten entre seis e doce anos de vida. \u00c9 mon\u00f3gamo e establece lazos de parella a longo prazo. Volve ao mesmo sitio de nidaci\u00f3n ano tras ano. A tempada reprodutora empeza en maio; non obstante, a femia pode almacenar o esperma, de tal xeito que pode deixar pasar varias semanas entre a copulaci\u00f3n e a fertilizaci\u00f3n e posta dos ovos. O seu ni\u00f1o \u00e9 unha escavaci\u00f3n no chan nun sa\u00ednte rochoso con herba ou nunha mancha de vexetaci\u00f3n no chan, que forra con alg\u00fan material brando. Esta ave ani\u00f1a en grandes colonias. Recentemente, empezaron a ani\u00f1ar en tellados de casas e edificios nalgunhas zonas. Ambos os sexos interve\u00f1en na construci\u00f3n do ni\u00f1o. Po\u00f1en un s\u00f3 ovo branco de 74x51\u00a0mm, que \u00e9 incubado durante un per\u00edodo de 50 a 54 d\u00edas por ambos os sexos. As cr\u00edas son altriciais e son coidadas durante d\u00faas semanas e est\u00e1n completamente emplumadas aos 70 a 75 d\u00edas. De novo, ambos os sexos contrib\u00faen aos coidados da proxenie. Durante este per\u00edodo, os proxenitores son nocturnos e non son activos de d\u00eda e nin sequera en noites ben iluminadas.\nComportamento social.\nO ritual de cortexo deste fulmar consiste en que a femia repousa sobre un sa\u00ednte e o macho aterra onda ela e permanece co bico aberto e a cabeza cara a atr\u00e1s e seguidamente comeza a mover a cabeza de lado a lado e de arriba a abaixo mentres emite chamadas.\nPoden facer sons similares a gru\u00f1idos e risos mentres comen e chamadas guturais durante a estaci\u00f3n de apareamento.\nConservaci\u00f3n.\nEst\u00edmase que o fulmar boreal ten unha poboaci\u00f3n global de entre 15 e 30 mill\u00f3ns de individuos maduros, que se espallan por unha \u00e1rea de distribuci\u00f3n duns 28\u00a0400\u00a0000\u00a0km2 e nalgunhas zonas, como Norteam\u00e9rica e illas Brit\u00e1nicas e zonas de Escandinavia, a s\u00faa poboaci\u00f3n vai en aumento, polo que na lista da IUCN consid\u00e9rase como en estado \"pouco preocupante\". A \u00e1rea de distribuci\u00f3n desta especie estivo increment\u00e1ndose notablemente no \u00faltimo s\u00e9culo debido \u00e1 dispo\u00f1ibilidade de refugallos de peixe procedente das frotas pesqueiras comerciais, pero poder\u00eda contraerse debido \u00e1 diminuci\u00f3n do seu alimento e ao cambio clim\u00e1tico.\nExplotaci\u00f3n hist\u00f3rica.\nOs fulmares foron explotados polos humanos durante s\u00e9culos para obter aimento. Un exemplo foi o seu aproveitamento na illa escocesa de San Kilda. O gravador Thomas Bewick escribiu en 1804 que \u00abPennant, falando daqueles [paxaros] que se reproducen ou habitan na illa de San Kilda, di: \"Ningunha ave \u00e9 tan \u00fatil para os habitantes da illa coma esta: O Fulmar forn\u00e9ceos de aceite para as s\u00faas l\u00e1mpadas, penuxe para as s\u00faas camas, un manxar para as s\u00faas mesas, un b\u00e1lsamo para as s\u00faas feridas, e unha medicina para os seus trastornos.\"\u00bb Unha fotograf\u00eda de George Washington Wilson tomada en 1886 mostra unha \"vista dos homes e mulleres de San Kilda na praia repartindo a s\u00faa captura de fulmares\". James Fisher, autor de \"The Fulmar\" (1952) calculou que cada persoa de San Kilda consum\u00eda uns 100 fulmares cada ano; a s\u00faa carne era unha comida habitual, e capturaban unhas 12 000 destas aves anualmente. Por\u00e9n, cando a poboaci\u00f3n humana deixou San Kilda en 1930, a poboaci\u00f3n de fulmares non aumentou rapidamente."}
{"id": "418047", "revid": "27155", "url": "https://gl.wikipedia.org/wiki?curid=418047", "title": "Fulmarus glacialis", "text": ""}
{"id": "418049", "revid": "23204", "url": "https://gl.wikipedia.org/wiki?curid=418049", "title": "Pedro II de Courtenay", "text": "Pedro II de Courtenay (en franc\u00e9s, \"Pierre II de Courtenay\", grego: \u03a0\u03ad\u03c4\u03c1\u03bf\u03c2 \u03c4\u03bf\u03c5 \u039a\u03bf\u03c5\u03c1\u03c4\u03b5\u03bd\u03b1\u03af, trans. \"P\u00e9tros tu Kurtena\u00ed\"), nado aprox. en 1165 e finado en 1219, foi brevemente emperador latino de Constantinopla desde 1217 at\u00e9 1219.\nTraxectoria.\nFillo de Pedro de Courtenay e neto do rei franc\u00e9s Lu\u00eds VI, obtivo os condados de Auxerre e Tonnerre do seu primeiro matrimonio. Logo casou con Iolanda, irm\u00e1 de Baldu\u00edno I e Henrique de Flandres, os dous primeiros emperadores latinos de Constantinopla, lev\u00e1ndoa ao condado de Nevers.\nElixido sucesor do seu cu\u00f1ado Henrique de Flandres cando este morreu sen descendencia en 1216, Pedro foi consagrado emperador na Bas\u00edlica de San Lourenzo Extramuros, Roma, polo Papa Honorio III o 9 de abril de 1217. Acompa\u00f1ado por un ex\u00e9rcito e un legado papal, embarcouse en Brindisi en barcos fornecidos polos venecianos, para quen tratou de conquistar Durazzo de Teodoro Comneno Ducas, d\u00e9spota de Epiro. Fallando nesta empresa, Pedro continuou por terra cara a Tesal\u00f3nica. Nas monta\u00f1as preto de Elbasan, foi tomado prisioneiro por Teodoro. Morreu probabelmente asasinado.\nPedro casou con In\u00e9s de Nevers (Agnes), que achegou como dote ao matrimonio tres condados: Nevers, Auxerre e Tonerre. Casou en segundas nupcias con Iolanda, irm\u00e1 de Baldu\u00edno e de Henrique, que foron o primeiro e segundo emperador do Imperio Latino de Constantinopla. Pedro acompa\u00f1ou ao seu primo o rei Filipe II de Francia na cruzada de 1190, e loitou contra os albixenses. Estivo presente na Batalla de Bouvines en 1214. En 1215 entregou como esposa a unha das s\u00faas fillas, Iolanda de Courtenay ao rei cruzado Andr\u00e9 II de Hungr\u00eda, quen pretend\u00eda con isto estreitar as relaci\u00f3ns pol\u00edticas co Imperio Latino.\nAo morrer sen descendencia o cu\u00f1ado de Pedro Courtenay, o emperador Henrique en 1216, Pedro foi elixido o seu sucesor e, cun pequeno ex\u00e9rcito, partiu de Francia para tomar posesi\u00f3n dos seus novos dominios. Consagrado emperador en Roma polo Papa Honorio III o 9 de abril de 1217, tomou prestadas algunhas naves venecianas, prometendo a cambio a conquista de Durazzo, pero fracasou na empresa e tivo que continuar por terra o seu cami\u00f1o cara a Constantinopla. No cami\u00f1o foi asediado polo d\u00e9spota de Epiro Teodoro Anxo e, tras estar prisioneiro durante dous anos, faleceu. Pedro xamais chegou a gobernar o seu imperio, que quedou en mans da s\u00faa esposa Iolanda.\nMatrimonio e descendencia.\nDos seus matrimonios tivo numerosa descendencia, da s\u00faa primeiro esposa In\u00e9s de Nevers tivo a Matilde de Courtenay, e con Iolanda de Flandres tivo a:\nDevanceiros.\nDevanceiros de Pedro II de Courtenay\n "}
{"id": "418052", "revid": "23204", "url": "https://gl.wikipedia.org/wiki?curid=418052", "title": "Alba Villanueva Navasquillo", "text": "Alba Villanueva Navasquillo, nada en Pontevedra o 31 de agosto de 1984, \u00e9 unha xornalista galega.\nTraxectoria.\nEstudou na Universidade Rei Xo\u00e1n Carlos e na Complutense de Madrid. Traballou en \"El Correo Gallego\" e en diversos medios de comunicaci\u00f3n estatais.\nDende 2013 \u00e9 voceira da plataforma No Somos Delito, que protesta conta a Lei Org\u00e1nica de protecci\u00f3n da seguridade cidad\u00e1 (LOSC) de 2015, co\u00f1ecida como lei mordaza."}
{"id": "418053", "revid": "27155", "url": "https://gl.wikipedia.org/wiki?curid=418053", "title": "Morfo (biolox\u00eda)", "text": ""}
{"id": "418054", "revid": "23204", "url": "https://gl.wikipedia.org/wiki?curid=418054", "title": "Mohammed Rafi", "text": "Mohammed Rafi, nado en Kotla Sultan Singh o 24 de decembro de 1924 e finado en Mumbai o 31 de xullo de 1980, foi un cantante indio, un dos m\u00e1is populares e con m\u00e1is \u00e9xito no cinema hindi. Est\u00e1 considerado un dos m\u00e1is influentes cantantes do subcontinente indio.\nTraxectoria.\nRafi destacou pola s\u00faa voz, versatilidade e rango; as s\u00faas canci\u00f3ns variaban entre os n\u00fameros r\u00e1pidos e animados e as canci\u00f3ns patri\u00f3ticas, os n\u00fameros tristes e as canci\u00f3ns rom\u00e1nticas, dos qawwalis aos ghazals e dos bhajans \u00e1s canci\u00f3ns cl\u00e1sicas indias. Foi co\u00f1ecido pola s\u00faa habilidade para moldear a s\u00faa voz \u00e1 personaxe e estilo dun actor, sincronizando a canci\u00f3n coa escena do filme. Recibiu seis Filmfare Awards e un National Film Award ao mellor cantante de dobraxe. En 1967 recibiu o premio Padma Shri do Goberno da India.\nGravou canci\u00f3ns para m\u00e1is de mil filmes hindi e cantou en varias linguas indias e estraxeiras, principalmente en hindi, urd\u00fa e punjabi. Gravou 7405 en m\u00faltiples linguas. Ademais de linguas indias cantou en ingl\u00e9s, farsi, \u00e1rabe, cingal\u00e9s, crioulo e neerland\u00e9s."}
{"id": "418055", "revid": "1131", "url": "https://gl.wikipedia.org/wiki?curid=418055", "title": "Montse Pena Presas", "text": ""}
{"id": "418056", "revid": "98629", "url": "https://gl.wikipedia.org/wiki?curid=418056", "title": "Mar abierto", "text": "Mar abierto \u00e9 un filme galego de 1946 dirixido por Ram\u00f3n Torrado.\nArgumento.\nA historia sit\u00faase en Costa Nova, unha ficticia vila mari\u00f1eira de Galicia, e comeza coa anci\u00e1 Carmi\u00f1a (Maruchi Fresno), que se disp\u00f3n a contarlle a historia da s\u00faa vida a un pintor (o propio Ram\u00f3n Torrado). Conta que s\u00faa nai morreu sendo ela nena, e que seu pai, Andr\u00e9s Vilar \"O Touli\u00f1o\" (Jos\u00e9 Mar\u00eda Lado) casou en segundas nupcias con Carlota (Calucha de Castroamor), unha forasteira da cidade, que logo o abandonou por un rico n\u00e1ufrago que Andr\u00e9s atopara no mar. Anos m\u00e1is tarde, nunha romar\u00eda, Carmi\u00f1a co\u00f1ece a Antonio (Jorge Mistral), e pouco a pouco vanse namorando sen ela saber que Antonio \u00e9 fillo daquel home con quen fuxira a s\u00faa madrastra, deixando a Andr\u00e9s s\u00f3, amargado e arruinado.\nProduci\u00f3n.\nFoi unha produci\u00f3n de Suevia Films, do vigu\u00e9s Ces\u00e1reo Gonz\u00e1lez. O gui\u00f3n bas\u00e9ase nun argumento de Adolfo Torrado, irm\u00e1n do director.\nAs escenas interiores foron rodadas nos estudos Sevilla Films, en Chamart\u00edn, mentres que as exteriores foron tomadas polo coru\u00f1\u00e9s And\u0155es P\u00e9rez Cubero en diversas localizaci\u00f3ns de Galicia como Ourense ou a ba\u00eda de Vigo. As canci\u00f3ns populares galegas que se cantan en varios momentos do filme como o casamento ou a romar\u00eda, foron interpretadas pola Coral de Ruada, de Ourense."}
{"id": "418057", "revid": "89787", "url": "https://gl.wikipedia.org/wiki?curid=418057", "title": "Fulmarus", "text": "Fulmarus (os fulmares) \u00e9 un x\u00e9nero de aves mari\u00f1as da familia dos procel\u00e1ridos con d\u00faas especies actuais e d\u00faas especies f\u00f3siles co\u00f1ecidas. Lembran superficialmente a gaivotas, pero difer\u00e9ncianse en que te\u00f1en tubos nasais caracter\u00edsticos e unha forma distinta de voar que a das gaivotas coas \u00e1s r\u00edxidas, e non pertencen \u00e1 familia das gaivotas, sen\u00f3n \u00e1 dos procel\u00e1ridos. Xeralmente reprod\u00facense facendo un ni\u00f1o no chan en cant\u00eds, onde po\u00f1en un, ou raramente dous, ovos. F\u00f3ra da estaci\u00f3n reprodutora son pel\u00e1xicos, aliment\u00e1ndose de peixes, luras e gambas en mar a f\u00f3ra. Producen un aceite estomacal fedorento que poden lanzar contra os seus inimigos e tam\u00e9n lles serve como fonte enerx\u00e9tica de reserva.\nEtimolox\u00eda.\nO nome xen\u00e9rico \"Fulmarus\" deriva das palabras do n\u00f3rdico antigo \"f\u00fall\", 'fedorento' e \"m\u00e1r\" 'gaivota', en referencia ao mal cheiro do seu aceite estomacal, que poden lanzar contra os intrusos.\nTaxonom\u00eda.\nExisten d\u00faas especies de fulmares, que ocupan o mesmo nicho ecol\u00f3xico, unha na zona \u00e1rtica e outra na ant\u00e1rtica. O fulmar do \u00c1rtico \u00e9 a especie \"Fulmarus glacialis\", que vive no norte do At\u00e1ntico e do Pac\u00edfico. O fulmar do Ant\u00e1rtico \u00e9 o \"Fulmarus glacialoides\" que vive nos oc\u00e9anos do sur nas rexi\u00f3ns ant\u00e1rticas. A especie do norte \u00e9 gris e branca e ten bico amarelo, mide de 43 a 52\u00a0cm de lonxitude e de 102 a 112\u00a0cm de envergadura alar. A especie do sur \u00e9 de cores m\u00e1is claras coa punta do bico negra e mide de 45 a 50\u00a0cm de lonxitude e de 115 a 120\u00a0cm de envergadura alar.\nDescrib\u00edronse ademais d\u00faas especies prehist\u00f3ricas f\u00f3siles atopadas na costa do Pac\u00edfico en California: \"Fulmarus miocaenus\" (da Formaci\u00f3n Temblor do Oligoceno-Mioceno) e \"Fulmarus hammeri\" (do Mioceno)."}
{"id": "418058", "revid": "1888", "url": "https://gl.wikipedia.org/wiki?curid=418058", "title": "Casto Caama\u00f1o Garc\u00eda", "text": "Casto Caama\u00f1o Garc\u00eda, nado en Cee cara a 1880 e finado na Coru\u00f1a o 28 de xullo de 1951, foi un pol\u00edtico galego.\nTraxectoria.\nTraballaba na f\u00e1brica de Carburos Met\u00e1licos de Brens e rexentaba unha taberna na praza de Cee na que se ofrec\u00edan sesi\u00f3ns de cine dende 1928. Dirixente da Alianza Republicana de Cee, afiliouse ao Partido Socialista e foi elixido concelleiro nas elecci\u00f3ns de maio de 1931. Coa renuncia a alcald\u00eda de Segundo Trillo Dur\u00e1n en xu\u00f1o de 1932, foi elixido alcalde de Cee, permanecendo no cargo at\u00e9 que renunciou o 16 de setembro de 1933. En xullo de 1936 era tenente alcalde. Co golpe de Estado do 18 de xullo de 1936 foi multado polo gobernador civil con mil pesetas, acusado de \u00abdesafecci\u00f3n al Glorioso Movimiento\u00bb. Logo foi encausado por rebeli\u00f3n militar e a\u00ednda que a s\u00faa causa foi sobresida, foi sancionado polo gobernador cunha multa de 10.000 pesetas. En abril de 1941 volveu ser sancionado polo Tribunal Regional de Responsabilidades Pol\u00edticas con 6 anos de inhabilitaci\u00f3n e o pago doutras 250 pesetas. Trasladouse \u00e1 Coru\u00f1a onde traballou repartindo carb\u00f3n.\nEn agosto de 2018, realizouse un acto de reco\u00f1ecemento en Praia do Olvido de Cee. Finou na Coru\u00f1a o 28 de xullo de 1951.\nVida persoal.\nCasou con Teresa Rial."}
{"id": "418059", "revid": "98629", "url": "https://gl.wikipedia.org/wiki?curid=418059", "title": "Rexi\u00f3n de Isiq-K\u00f6l", "text": "A Rexi\u00f3n de Isiq-K\u00f6l (en kirguiz: \u042b\u0441\u044b\u043a-\u041a\u04e9\u043b \u043e\u0431\u043b\u0443\u0441\u0443) \u00e9 unha das oito rexi\u00f3ns que conforman o Kirguist\u00e1n. A capital rexional \u00e9 a cidade de Karakol. Limita no norte coa Provincia de Almati, Casaquist\u00e1n, ao oeste coa Rexi\u00f3n de Chuy e a Rexi\u00f3n de Naryn e polo leste con China.\nO nome da rexi\u00f3n ven polo lago Isiq-K\u00f6l, o segundo lago salgado m\u00e1is grande do mundo.\nDemograf\u00eda.\nEn 2009, a Rexi\u00f3n de Isiq-K\u00f6l ti\u00f1a tres cidades, cinco asentamentos de tipo urbano, e 176 vilas."}
{"id": "418061", "revid": "98629", "url": "https://gl.wikipedia.org/wiki?curid=418061", "title": "Qaysin Quli", "text": "Quliylan\u0131 \u015euwan\u0131 ca\u015f\u0131 Qays\u0131n ( karachai-balkar \"\u041a\u044a\u0443\u043b\u0438\u0439\u043b\u0430\u043d\u044b \u0428\u0443\u0443\u0430\u043d\u044b \u0436\u0430\u0448\u044b \u041a\u044a\u0430\u0439\u0441\u044b\u043d\", ), nado en Ogar\u0131 Chegem o 19 de outubro de\u00a01917\u00a0e finado en Shedjem o 4 de xu\u00f1o de 1985, foi un profesor, xornalista e escritor balkar, reco\u00f1ecido poeta en lingua karachai-balkar.\nTraxectoria.\nNaceu nunha nun t\u00edpico aul balkar, nunha zona monta\u00f1osa, al\u00ed seu pai, como boa parte dos habitantes do lugar, dedic\u00e1base \u00e1 caza e ao pastoreo de cabras. Qaysin quedou orfo de pai xa de neno. En 1926 estableceuse nunha escola no lugar veci\u00f1o de Toben Chegem, situado xa no val, e ata al\u00ed \u00eda ao colexio. Despois estudou no Instituto Pedag\u00f3xico de Nalchik. Deses anos son os seus primeiros experimentos po\u00e9ticos e en 1933 apareceron as s\u00faas primeiras publicaci\u00f3ns.\nEntre\u00a01935\u00a0e 1939 estudou en Moscova no Instituto Estatal de Artes Teatrais\u00a0 e no\u00a0Instituto de Literatura Maxim Gorki. \u00c1 s\u00faa volta de Moscova ensinou\u00a0literatura \u0434\u0430\u0431\u0438\u044f\u0442\u043d\u044b\u00a0no Instituto Pedag\u00f3xico de Kabardino-Balkaria. En 1938 entrou na Uni\u00f3n de Escritores da Uni\u00f3n Sovi\u00e9tica e en\u00a01940 publicou o seu primeiro libro,\u00a0\"\u0421\u0430\u043b\u0430\u043c, \u044d\u0440\u0442\u0442\u0435\u043d\u043b\u0438\u043a!\". \nSegunda guerra mundial.\nEn\u00a01940 alistouse para realizar\u00a0servizo militar como paracaidista\u00a0e tras a entrada da URSS na segunda guerra mundial e a rendici\u00f3n de Letonia e a s\u00faa integraci\u00f3n no estado sovi\u00e9tico, transfer\u00edrono coa s\u00faa brigada ao pa\u00eds b\u00e1ltico.\u00a0En\u00a01942 fer\u00edrono e mentres estivo no hospital escribiu poemas patri\u00f3ticos\u00a0que se publicaron en xornais e revistas\u00a0traducidos ao\u00a0ruso e tam\u00e9n se sentiron na radio, entre partes de guerra 45 minutos de poes\u00eda dun autor ent\u00f3n desco\u00f1ecido, o que chamou a atenci\u00f3n de\u00a0Fadeyev e Boris Pasternak que solicitaron que puidera ir a Moscova e al\u00ed co\u00f1eceu a Konstantin Simonov, Nikolai Aseev, Vera Zviagintseva e\u00a0Dmitri Kedrin entre outros autores rusos.\nVolveu \u00e1 fronte, e de novo fer\u00edrono, enviou cr\u00f3nicas de guerra e poemas a \"Sini Otechestva\". Logo volveu \u00e1 loita en Rostov do Don, Ucra\u00edna e\u00a0Crimea.\nEn Asia central cos balkares.\nEn marzo de 1944\u00a0as autoridades sovi\u00e9ticas deportaron os balkares cara \u00e1 Asia central acusados de colaboracionismo cos alem\u00e1ns. Ao sa\u00edr do hospital, e tras visitar a s\u00faa deserta localidade natal, marchou onde agora estaba o seu pobo. Viviu durante m\u00e1is de dez anos en Kirguizist\u00e1n, traballou na secci\u00f3n rusa do xornal \"\u041a\u0438\u0440\u0433\u0438\u0437\u0441\u0442\u0430\u043d\" e sen poder publicar as s\u00faas obras dedicouse a traducir os cl\u00e1sicos, a autores kirguiz e a participar na vida cultural da rep\u00fablica. Mantivo correspondencia con Boris Pasternak, que lle deu azos nas s\u00faas cartas para manter a fe nun futuro mellor.\nRegreso \u00e1 terra cos balkares.\nEn\u00a01956 volveu a\u00a0Kabardino-Balkaria\u00a0e logo foi a Moscova para realizar cursos de literatura.\u00a0Volveu publicar de novo, en edici\u00f3ns biling\u00fces en\u00a0karachai-balkar e traducidas ao ruso varias colleitas da s\u00faa poes\u00eda, \"\u0422\u0430\u0443\u043b\u0430\" mais \"\u0401\u0442\u043c\u0435\u043a \u0431\u043b\u0430 \u0433\u044e\u043b\" en 1957 e \"\u041c\u0435\u043d \u0442\u0430\u0443\u043b\u0430\u0434\u0430\u043d \u043a\u0435\u043b\u0434\u0438\u043c\" en 1959. A s\u00faa estada co seu pobo nun exilio forzado non fixo del un disidente, pola contra foi membro do Soviet das Nacionalidades do Soviet Supremo da Uni\u00f3n Sovi\u00e9tica\u00a0entre\u00a01958 e 1962 e de novo de 1974 a 1985.\nAs d\u00e9cadas de\u00a01960\u00a0e\u00a01970 foi a \u00e9poca de maior creatividade. Cada unha das colecci\u00f3ns que sa\u00edron do prelo convert\u00e9ronse nun fito, en 1962 \"\u0422\u0430\u0443\u0434\u0430 \u043e\u0442\", en 1964 \"\u0416\u0430\u0440\u0430\u043b\u044b \u0442\u0430\u0448\", en 1972 \"\u0416\u0435\u0440 \u043a\u0438\u0442\u0430\u0431\u044b\", en 1973 \"\u0416\u0443\u043b\u0434\u0443\u0437\u043b\u0430 \u0436\u0430\u043d\u0430\u0434\u044b\u043b\u0430\" e en 1974 \"\u0418\u043d\u0433\u0438\u0440\u00a0\".\nEn\u00a01970 public\u00e1ronse as s\u00faas obras escollidas en dous volumes e entre\u00a01976\u00a0e\u00a01977 apareceu outra edici\u00f3n en tres volumes.\u00a0En\u00a01975\u00a0publicouse unha selecci\u00f3n dos seus artigos xornal\u00edsticos\u00a0\"\u0422\u0435\u0440\u0435\u043a \u0434\u0430 \u0430\u043b\u0430\u0439 \u0451\u0441\u0435\u0434\u0438\".\nEn\u00a01985 publicou a s\u00faa \u00faltima colecci\u00f3n en vida,\u00a0\"\u0410\u0434\u0430\u043c\u043b\u0430\u0433\u044a\u0430 \u0430\u0439\u0442\u0430\u043c\u0430\". Mais logo postumamente public\u00e1ronse\u00a0os libros de poemas \"\u0410\u0434\u0430\u043c. \u041a\u044a\u0430\u043d\u0430\u0442\u043b\u044b. \u0422\u0435\u0440\u0435\u043a.\" e \u00a0\"\u0416\u0430\u0448\u0430\u0440\u0433\u044a\u0430!\", a colecci\u00f3n de relatos \"\u0416\u043e\u0440\u0442, \u0436\u043e\u0440\u0442, \u0433\u044b\u043b\u044b\u0443\u0443\u043c!\" e a novela \"\u041a\u044a\u044b\u0448 \u044d\u0434\u0438\".\u00a0\nA s\u00faa obra po\u00e9tica, escrita enteiramente en karachai-balkar, gozou dunha fonda influencia na l\u00edrica da \u00e9poca sovi\u00e9tica, con traduci\u00f3ns ao ruso e a boa parte das linguas do espazo sovi\u00e9tico, as\u00ed como ao ingl\u00e9s e outros idiomas."}
{"id": "418063", "revid": "27155", "url": "https://gl.wikipedia.org/wiki?curid=418063", "title": "L\u00e1ridos", "text": ""}
{"id": "418064", "revid": "1131", "url": "https://gl.wikipedia.org/wiki?curid=418064", "title": "Ram\u00f3n Mar\u00eda Pedrayo Silva", "text": ""}
{"id": "418068", "revid": "23204", "url": "https://gl.wikipedia.org/wiki?curid=418068", "title": "Pasi\u00f3n prohibida", "text": "Pasi\u00f3n prohibida \u00e9 un flme galego de 1980 dirixido por Amando de Ossorio.\nArgumento.\nTeresa (Susana Estrada), unha estrela de variedades, abandona o local no que traballa para volver \u00e1 s\u00faa localidade natal en Galicia e asistir ao funeral de seu pai. Al\u00ed est\u00e1 seu irm\u00e1n Miguel (Emilio \u00c1lvarez), quen agora herda o negocio familiar e por quen Teresa comeza a sentir unha forte atracci\u00f3n. A pesar de que Miguel ten moza e plans para casaren, non se pode resistir ao xogo de seduci\u00f3n de s\u00faa irm\u00e1. Por outra banda, Leonor (Lynn Endersson), a dona do local onde traballaba Teresa, non soporta a ausencia da s\u00faa bailarina estrela e antiga amante, e intenta por todos os xeitos recuperala.\nProduci\u00f3n.\nFoi a pen\u00faltima pel\u00edcula de Amando de Ossorio e a \u00fanica incursi\u00f3n deste no chamado \"cine S\". A rodaxe realizouse en Camari\u00f1as e incl\u00fae escenas da tradicional procesi\u00f3n mar\u00edtima da Virxe do Carme."}
{"id": "418069", "revid": "23204", "url": "https://gl.wikipedia.org/wiki?curid=418069", "title": "E3 Harelbeke 2018", "text": "A 61\u00aa edici\u00f3n da E3 Harelbeke foi unha cl\u00e1isca ciclista que se disputou o venres 23 de marzo de 2018 con sa\u00edda e chegada na cidade de Harelbake, logo de percorrer 206,1\u00a0km entre os que hab\u00edan 15 \"muros\", alg\u00fans deles de pav\u00e9.\nEsta foi a primeira das Cl\u00e1sicas do pav\u00e9 da tempada e a d\u00e9cima carreira do UCI WorldTour 2018.\nO ga\u00f1ador foi o polaco do neerland\u00e9s Niki Terpstra que se adiantou a un grupo de selectos corredores como, o seu compa\u00f1eiro Philippe Gilbert, segundo, ou ao tam\u00e9n belga Greg Van Avermaet, terceiro, en 20 segundos.\nEquipos.\nNa competici\u00f3n participaron 25 equipos. Os 18 do UCI WorldTour que estaban automaticamente convidados e obrigados a participar. 7 de categor\u00eda Profesional Continental completaron o n\u00famero de formaci\u00f3ns."}
{"id": "418070", "revid": "54334", "url": "https://gl.wikipedia.org/wiki?curid=418070", "title": "Igrexa de Tofta", "text": "A igrexa de Tofta (sueco: \"Tofta kyrka\") \u00e9 unha igrexa medieval luterana en Tofta, na illa sueca de Gotland, pertencente \u00e1 diocese de Visby.\nHistoria e arquitectura.\nA primeira igrexa no lugar foi constru\u00edda probablemente a finais do s\u00e9culo XII; dese edificio s\u00f3 queda o gablete oeste da nave e restos dun portal que agora se atopan no portal norte. A parte m\u00e1is antiga da presente igrexa \u00e9 a parte inferior da torre, constru\u00edda ao redor do ano 1200. O coro con \u00e1bsida do primeiro edificio substitu\u00eduse polo actual, de estilo g\u00f3tico temper\u00e1n, a mediados do s\u00e9culo XIII, ao mesmo tempo que se aumentaba a altura da torre. Ao redor de 1270 levantouse a nova nave e o chapitel da torre f\u00edxose m\u00e1is puntiagudo. A \u00fanica parte non medieval \u00e9 a sancrist\u00eda, engadida no ano 1881.\nAs paredes te\u00f1en fragmentos de frescos medievais que foron atopados durante unha restauraci\u00f3n realizada entre 1958 e 1959. Tam\u00e9n se conservan un feixe de vidreiras medievais.\nDo seu mobiliario, a p\u00eda bautismal ricamente esculpida \u00e9 a peza m\u00e1is antiga, datando do s\u00e9culo XII. Foi probablemente realizada para a anterior igrexa. O altar ten un retablo do s\u00e9culo XIV, probablemente feito en L\u00fcbeck. Outras d\u00faas esculturas de madeira do mesmo s\u00e9culo tam\u00e9n se conservan na igrexa, unha da Virxe Mar\u00eda e outra de San Olaf. Un banco medieval ben conservado tam\u00e9n se atopa na igrexa. No chan do coro hai unha tumba, feita para un labrego e o seu fillo que foron golpeados ata a morte en 1340. Os bancos e o p\u00falpito son barrocos.\nNo ano 2004 atopouse unha cofia de mallas moi ben conservada nunha habitaci\u00f3n da torre durante a limpeza da igrexa. Tr\u00e1tase dunha das cofias de malla mellor conservadas atopadas en Europa, s\u00f3 tras unha semellante que se atopa no Museo Nacional de Escocia. Pode estar conectada coa guerra civil que houbo na illa de Gotland no ano 1288. A cofia est\u00e1 exposta no interior da igrexa."}
{"id": "418071", "revid": "1131", "url": "https://gl.wikipedia.org/wiki?curid=418071", "title": "Ponte Morandi", "text": "O viaduto Polcevera da autoestrada A10, tam\u00e9n co\u00f1ecido como ponte Morandi, foi un viaduto que atravesaba o regato Polcevera, ao oeste de X\u00e9nova. Atop\u00e1base situado entre os barrios de Sampierdarena e Cornigliano.\nConstruci\u00f3n.\nFoi dese\u00f1ado polo enxe\u00f1eiro romano Riccardo Morandi, sendo constru\u00eddo entre 1963 e 1967 pola \"Societ\u00e0 Italiana per Condotte d'Acqua\". Foi inaugurado o 4 de setembro de 1967 coa presenza do ent\u00f3n presidente da Rep\u00fablica Giuseppe Saragat.\nColapso.\nO 14 de agosto de 2018, preto das 11:30 hora local (UTC +2) e durante unha forte tormenta, colapsou unha secci\u00f3n de 210 metros da ponte sobre o regato Polcevera, soportada polo piar occidental da estuctura. Algunhas testemu\u00f1as informaron que a ponte foi impactada por un raio antes de colapsar.\nComo consecuencia do derrubamento desplom\u00e1ronse tres cami\u00f3ns e varios autom\u00f3biles, causando 43 falecidos. A maior\u00eda dos veh\u00edculos caeron sobre o Polcevera, outros desplom\u00e1ronse sobre os almac\u00e9ns da compa\u00f1\u00eda el\u00e9ctrica \"Ansaldo Energ\u00eda\" e sobre as v\u00edas do ferrocarril das li\u00f1as X\u00e9nova - Tur\u00edn e X\u00e9nova - Mil\u00e1n.\nDe acordo co diario italiano \"Corriere della Sera\", dende 2013 present\u00e1ronse en Italia 11 casos de colapso de pontes, inclu\u00edndo o de Morandi."}
{"id": "418072", "revid": "25871", "url": "https://gl.wikipedia.org/wiki?curid=418072", "title": "Mateo M\u00edguez Ad\u00e1n", "text": "Mateo M\u00edguez Ad\u00e1n, nado o 11 de maio de 1987 en Redondela \u00e9 un futbolista galego que xoga na demarcaci\u00f3n de centrocampista, actualmente xoga no Coruxo FC.\nTraxectoria.\nFormouse nas categor\u00edas inferiores do Celta de Vigo debutando co equipo filial no ano 2006. Co Celta de Vigo B chegou a disputar 114 encontros convert\u00e9ndose nun xogador fundamental do equipo durante os seus anos nel e disputando alg\u00fan encontro co primeiro equipo celeste pero sen acadar continuidade, polo que fichou pola SD Ponferradina no ano 2013. Co equipo do Bierzo acadou o ascenso a Segunda Divisi\u00f3n no ano 2011. Un ano despois fichou polo CD Guadalajara, pero rematou a tempada xogando no Coruxo FC.\nNo ano 2015 fichou polo PK35 Vantaa da segunda divisi\u00f3n finesa pero volveu a Coruxo o rematar a tempada."}
{"id": "418073", "revid": "89787", "url": "https://gl.wikipedia.org/wiki?curid=418073", "title": "Igrexa de V\u00e4te", "text": "A igrexa de V\u00e4te (sueco: \"V\u00e4te kyrka\") \u00e9 unha igrexa medieval luterana en V\u00e4te, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de V\u00e4te foi constru\u00edda durante o s\u00e9culo XIV. O coro e a sancrist\u00eda son as partes m\u00e1is antigas do edificio, sendo constru\u00eddas ao redor do ano 1300, mentres que a nave data de mediados dese s\u00e9culo. Unha torre foi planeada, pero nunca chegou a constru\u00edrse. A presente igrexa g\u00f3tica probablemente substitu\u00edu a unha anterior de estilo rom\u00e1nico, da cal varios restos foron incorporados \u00e1 actual. Dende a idade media non se realizaron grandes alteraci\u00f3ns no edificio. O chapitel constru\u00eduse en 1914 e a igrexa foi restaurada tres veces durante o s\u00e9culo XX: en 1927-28, 1956 e 1965.\nA igrexa est\u00e1 constru\u00edda de calcaria. O exterior est\u00e1 parcialmente decorado con esculturas rom\u00e1nicas (o portal norte, relieves e decoraci\u00f3ns das fiestras), e ten dous portais g\u00f3ticos no sur con capiteis finamente esculpidos. No interior, a igrexa est\u00e1 decorada con frescos. Un conxunto data do s\u00e9culo XIV, outro realizado polo artista co\u00f1ecido como Passionsm\u00e4staren \u00e9 do s\u00e9culo XV e un terceiro, semellante aos das igrexas de Alva e Lau, \u00e9 de 1520."}
{"id": "418074", "revid": "98629", "url": "https://gl.wikipedia.org/wiki?curid=418074", "title": "Jos\u00e9 Jaspe", "text": "Jos\u00e9 Jaspe Rivas, nado na Coru\u00f1a o 10 de agosto de 1906 e finado en Becerril de la Sierra o 5 de xu\u00f1o de 1974, foi un actor galego.\nTraxectoria.\nJaspe actuou xa de neno no teatro e comezou no cine despois da Guerra civil espa\u00f1ola, en 1941. Foi un dos actores m\u00e1is buscados e populares do momento, sobre todo no cine de x\u00e9nero, e participou en multitude de filmes do chamado Spaghetti Western. Dende 1953 a 1963, traballou case exclusivamente en Italia, onde interpretou tanto personaxes serios como c\u00f3micos ou malvados. Na s\u00faa ampla filmograf\u00eda, de m\u00e1is de 120 papeis, tam\u00e9n se encontra algunha aparici\u00f3n televisiva.\nVida privada.\nJaspe estaba casado coa actriz Mercedes Vecino, con quen tivo unha filla: Mercedes.\nFaleceu en Becerril de la Sierra o 5 de xu\u00f1o de 1974. Est\u00e1 soterrado nese municipio madrile\u00f1o, no que ademais unha praza leva o seu nome."}
{"id": "418085", "revid": "89787", "url": "https://gl.wikipedia.org/wiki?curid=418085", "title": "Fulmarus glacialoides", "text": "Fulmarus glacialoides \u00e9 unha especie de ave mari\u00f1a procel\u00e1rida do hemisferio sur do x\u00e9nero \"Fulmarus\", o cal comparte co fulmar do hemisferio norte \"Fulmarus glacialis\".\n\u00c9 principalmente de cor gris clara por riba e branca por debaixo cunha distintiva mancha branca na \u00e1. Reprod\u00facese nas costas da Ant\u00e1rtida e nas illas que a rodean, mov\u00e9ndose ao norte en inverno. Ani\u00f1a en colonias en cant\u00eds, e pon un s\u00f3 ovo nun sa\u00ednte ou oco do cantil. Come krill, peixes e luras que captura na superficie da auga.\nDescrici\u00f3n.\n\u00c9 unha ave bastante grande e voluminosa, cunha lonxitude entre 45 e 50\u00a0cm e unha envergadura alar de 110 a 120\u00a0cm. O macho ten un peso medio de 795\u00a0g e a femia, que \u00e9 menor, de 740\u00a0g. Estes pesos increm\u00e9ntanse ata os 1005 e 932\u00a0g ao principio dunha quenda de incubaci\u00f3n de ovos. A lonxitude dunha \u00e1 do macho \u00e9 de 34\u00a0cm, a lonxitude do peteiro \u00e9 de 44,6\u00a0mm, a lonxitude do tarso \u00e9 de 52,1\u00a0mm e a lonxitude da cola de 12,4\u00a0cm. A femia ten unha \u00e1 que mide 33,9\u00a0cm, un peteiro de 43\u00a0mm, un tarso de 51,5\u00a0mm e unha cola de 12,1\u00a0cm.\nO voo desta ave \u00e9 unha mestura de batidos pouco profundos e longos planeos, a mi\u00fado mirando para abaixo para examinar a superficie da auga. As \u00e1s son bastante anchas e arredondadas e mant\u00e9\u00f1ense r\u00edxidas. A plumaxe \u00e9 principalmente clara de cor gris prateada por arriba e branca por debaixo. A cabeza \u00e9 branca cun p\u00edleo gris claro. As puntas das \u00e1s son anegradas cunha gran mancha branca e as \u00e1s te\u00f1en uns bordos escuros traseiros. As patas e p\u00e9s son azuis claros. O peteiro \u00e9 rosa cunha punta negra e naricornos azuis escuros. As aves no seu primeiro ano de vida te\u00f1en un peteiro m\u00e1is delgado que os adultos.\nXeralmente son silenciosos pero poden producir chamadas altas grallando, que emiten no ni\u00f1o ou nas bandadas de alimentaci\u00f3n. As aves en cortexo producen chamadas baixas grallando de forma gutural e rumbante.\nTaxonom\u00eda.\nA especie foi descrita primeiramente en 1840 polo naturalista escoc\u00e9s Andrew Smith base\u00e1ndose nun esp\u00e9cime recollido no cabo de Boa Esperanza. Orixinalmente recibiu o nome binomial de \"Procellaria glacialoides\", mais despois foi trasladada ao x\u00e9nero \"Fulmarus\" xunto co seu parente pr\u00f3ximo do norte \"F. glacialis\". Os datos moleculares suxiren que as d\u00faas especies diverxeron durante o Plistoceno.\nDistribuci\u00f3n.\nHai colonias desta especie en varias illas que rodean a Ant\u00e1rtida, como as illas Sandwich do Sur, Orcadas do Sur, Shetland do Sur, Bouvet e de Pedro I. Tam\u00e9n se reproduce en varios lugares das costas continentais da Ant\u00e1rtida.\nNo mar, aparece principalmente ao longo do l\u00edmite das placas de xeo flotantes en ver\u00e1n con temperaturas da auga de \u22121,5 a 0,5\u00a0\u00b0C. En inverno, regularmente chega m\u00e1is ao norte ata uns 40\u00b0 S de latitude. Aparece a\u00ednda m\u00e1is ao norte nas augas fr\u00edas como as da corrente de Humboldt, chegando ata o Per\u00fa. Poden verse en pequenas cantidades nas costas de Sur\u00e1frica, no sur de Australia e Nova Zelandia. Moitas destas aves poden ser arrastrads \u00e1s praias despois das tormentas. Hai varios informes non confirmados da s\u00faa aparici\u00f3n na costa oeste de Am\u00e9rica do Norte.\n\u00c9 unha especie com\u00fan cunha poboaci\u00f3n de polo menos 4 mill\u00f3ns de individuos. Aproximadamente un mill\u00f3n de parellas reprod\u00facense nas illas Sandwich do Sur. A especie non se considera en risco de extinci\u00f3n e est\u00e1 clasificada como en status \"pouco preocupante\" por Birdlife International.\nComportamento.\nReproduci\u00f3n.\nAs colonias reprodutoras poden contar con centos de aves e est\u00e1n situadas en cant\u00eds en \u00e1reas libres de xeo \u00e1s que as aves chegan en outubro. A exhibici\u00f3n de cortexo consiste en que a parella se sit\u00faa unha a car\u00f3n da outra mentres emiten vocalizaci\u00f3ns, moven as cabezas e peteiran e acic\u00e1lanse unhas a outras. O ni\u00f1o \u00e9 unha depresi\u00f3n escarvada pouco fonda forrada con pequenas pedras. Constr\u00faeno nun lugar abrigado do vento sobre un sa\u00ednte ou pendente de derrubios ou nun oco. Po\u00f1en un s\u00f3 ovo branco a finais de novembro ou principio de decembro, que mide 76\u00d751\u00a0mm e pesa uns 103\u00a0g. \u00c9 incubado durante 45 d\u00edas e ambos os proxenitores fan quendas que duran de 3 a 9 d\u00edas. O penuxe das cr\u00edas \u00e9 inicialmente branco ag\u00e1s un ton gris azulado no manto. O segundo conxunto de penuxe \u00e9 gris na parte superior e flancos, mentres que o resto da parte inferior e fronte permanecen brancas. As cr\u00edas empluman aos 52 d\u00edas de vida. O mal tempo pode causar unha alta mortalidade entre os ovos e polos e ademais son depredados por papamerdas e \"Chionis\". O \u00e9xito reprodutor aumenta a medida que os pais maduran, mellorando desde s\u00f3 o 48% \u00e1 idade de 6 a 8 anos ata o 87% \u00e1 idade de 18 a 20 anos.\nAlimentaci\u00f3n.\nOs fulmares austrais re\u00fanense con frecuencia en bandadas, a mi\u00fado con outras especies de aves mari\u00f1as como os \"Daption capense\", cando hai unha concentraci\u00f3n de alimento como un banco de krill ou arredor dos barcos baleeiros e arrastreiros. O krill e outros crust\u00e1ceos son o compo\u00f1ente m\u00e1is importante da dieta pero a especie tam\u00e9n se alimenta de pequenos peixes como \"Pleuragramma antarcticum\" e luras como \"Psychroteuthis\", \"Gonatus\" e \"Galiteuthis\". O alimento rec\u00f3lleno normalmente na superficie da auga, pero \u00e1s veces poden tam\u00e9n megullarse."}
{"id": "418087", "revid": "865", "url": "https://gl.wikipedia.org/wiki?curid=418087", "title": "Igrexa de Tr\u00e4kumla", "text": "A igrexa de Tr\u00e4kumla (sueco: \"Tr\u00e4kumla kyrka\") \u00e9 unha igrexa medieval luterana en Tr\u00e4kumla, na illa sueca de Gotland, pertencente \u00e1 diocese de Visby.\nHistoria e arquitectura.\nA presente igrexa de pedra estivo precedida por unha de madeira no mesmo lugar. A parte m\u00e1is antiga do edificio \u00e9 o coro rectangular, que foi constru\u00eddo a mediados do s\u00e9culo XIII. A nave foi engadida pouco despois. A igrexa foi planeada para ter unha torre; as paredes grosas no extremo occidental indican que se fixeron preparaci\u00f3ns para levantar a torre, pero esta nunca chegou a constru\u00edrse. O presente chapitel de madeira \u00e9 do ano 1917. Unha inscrici\u00f3n sobre o portal principal, agora perdida, dic\u00eda que a igrexa foi inaugurada o 1 de setembro de 1287. A igrexa foi abandonada en 1868 pero restaurada en 1917. No ano 1951 pasou por outra restauraci\u00f3n.\nNo interior a igrexa est\u00e1 decorada con frescos realizados polo artista co\u00f1ecido como Passionsm\u00e4staren a mediados do s\u00e9culo XV. Estes representan escenas da lenda de San Olaf. A igrexa alberga varios obxectos medievais. A p\u00eda bautismal \u00e9 do s\u00e9culo XII e probablemente pertenc\u00eda \u00e1 primeira igrexa de madeira. Tam\u00e9n hai unha cruz triunfal, unha cruz procesional e unha Madonna, todos do s\u00e9culo XV, ademais dun feixe de paneis das vidreiras do s\u00e9culo XIII. A porta de madeira tam\u00e9n \u00e9 medieval. O retablo foi montado no s\u00e9culo XVII e est\u00e1 formado por pezas de varios retablos medievais. O p\u00falpito \u00e9 do s\u00e9culo XVII."}
{"id": "418088", "revid": "1576", "url": "https://gl.wikipedia.org/wiki?curid=418088", "title": "Ulmus hollandica", "text": ""}
{"id": "418099", "revid": "27155", "url": "https://gl.wikipedia.org/wiki?curid=418099", "title": "Pardela glacial", "text": ""}
{"id": "418101", "revid": "5863", "url": "https://gl.wikipedia.org/wiki?curid=418101", "title": "Eladia Pedrayo Ansoar", "text": ""}
{"id": "418112", "revid": "5863", "url": "https://gl.wikipedia.org/wiki?curid=418112", "title": "Mar\u00eda Eladia Ramona Pedrayo Ansoar", "text": ""}
{"id": "418113", "revid": "5863", "url": "https://gl.wikipedia.org/wiki?curid=418113", "title": "Mar\u00eda Eladia Pedrayo Ansoar", "text": ""}
{"id": "418114", "revid": "5863", "url": "https://gl.wikipedia.org/wiki?curid=418114", "title": "Eladia Ramona Pedrayo Ansoar", "text": ""}
{"id": "418115", "revid": "27155", "url": "https://gl.wikipedia.org/wiki?curid=418115", "title": "Pardela pequena", "text": "A pardela pequena (Puffinus assimilis) \u00e9 unha pequena ave procel\u00e1rida que fai ni\u00f1os en tobos.\nDescrici\u00f3n.\nTen a forma de voar t\u00edpica do x\u00e9nero, baixando en picado dun lado a outro coas \u00e1s r\u00edxidas e dando poucos batidos de \u00e1s; as puntas das \u00e1s case tocan a auga, a\u00ednda que con vento lixeiro fai m\u00e1is voo batido que os seus parentes m\u00e1is grandes. En voo parece que ten forma de cruz, porque as \u00e1s forman un \u00e1ngulo recto co corpo. En voo a s\u00faa cor cambia do negro ao branco xa que as partes superiores negras e as inferiores brancas quedan alternativamente expostas \u00e1 vista cando viaxa a baixa altura sobre o mar.\nTen unha lonxitude de 25 a 30\u00a0cm e unha envergadura alar de entre 58 e 67\u00a0cm; \u00e9 similar a unha pequena pardela furabuchos, pero proporcionalmente ten \u00e1s m\u00e1is curtas e anchas, cunha \u00e1rea clara nas plumas de voo interiores. O seu peteiro \u00e9 m\u00e1is delgado que o da padela furabuchos e os seus ollos negros destacan sobre a \u00e1rea branca que os rodea.\nTaxonom\u00eda.\nOs datos das secuencias de ADN do citocromo \"b\" do ADNmt indican que o antigo grupo de pardelas pequenas do Atl\u00e1ntico norte (\"Puffinus boydi\" e \"P. baroli\") est\u00e1 moi pr\u00f3ximo a \"Puffinus lherminieri\" , (a\u00ednda que moitos tax\u00f3nomos consid\u00e9ranos agora como especies distintas), e o \"P. myrtae\", est\u00e1 pr\u00f3ximo a \"Puffinus newelli\" e posiblemente a \"Puffinus auricularis\" . \u00c1s veces \"Puffinus heinrothi\" foi tam\u00e9n considerada unha subespecie desta ave; a relaci\u00f3n entre a pardela pequena e a \"Puffinus lherminieri\" probablemente non \u00e9 tan pr\u00f3xima como se cr\u00eda (ver , pero ver tam\u00e9n ). \"Puffinus elegans\" foi tam\u00e9n considerada conespec\u00edfica .\nDistribuci\u00f3n e h\u00e1bitat.\nEsta especie est\u00e1 distribu\u00edda polos oc\u00e9anos ao sur do tr\u00f3pico de Capricornio. Reprod\u00facese en colonias en illas e cant\u00eds costeiros, nidificando en tobos escavados, que s\u00f3 visita de noite para evitar a predaci\u00f3n por gaivotas grandes.\nComportamento.\n\u00c9 unha especie gregaria, que pode verse en gran n\u00famero desde barcos e promontorios, especialmente en migraci\u00f3n en outono. Alim\u00e9ntase de peixes e moluscos. Non segue os barcos. \u00e9 silenciosa no mar, pero de noite as colonias reprodutoras resoan co seu grallar estidente.\nAni\u00f1a en cavidades localizadas en campos de herba ou nos que encontra entre as rochas.\nAdoita facer unha posta dun s\u00f3 ovo branco, que mide uns 51\u00d735\u00a0mm, e que incuban durante de 52 a 58 d\u00edas ambos os sexos."}
{"id": "418117", "revid": "98629", "url": "https://gl.wikipedia.org/wiki?curid=418117", "title": "Ellen Terry", "text": "Ellen Terry GBE, nada en Coventry o 27 de febreiro de 1847 e finada en Small Hythe o 21 de xullo de 1928, foi unha actriz teatral inglesa. Terry chegou a ser a actriz l\u00edder entre as int\u00e9rpretes brit\u00e1nicas de Shakespeare.\nTraxectoria.\nAlice Ellen Terry naceu en Coventry, Inglaterra, no seo dunha familia do teatro. Os seus pais, Benjamin e Sarah Ballard, foron actores dunha compa\u00f1\u00eda de xiras con sede en Portsmouth, e tiveron once fillos, dos que polo menos cinco foron actores: Florence, Fred, Kate e Marion. Outros dous irm\u00e1ns, George e Charles, dedic\u00e1ronse \u00e1 direcci\u00f3n teatral. Kate foi unha actriz de \u00e9xito ata o seu matrimonio e retiro da escena en 1867. Tivo un fillo lex\u00edtimo co arquitecto Edward Godwin, quen seguramente foi o seu descendente m\u00e1is reco\u00f1ecido, o actor, director escen\u00f3grafo Gordon Craig.\nInicios.\nA primeira actuaci\u00f3n teatral de Terry foi aos oito anos de idade, xunto con Charles Kean no papel de Mamillius na obra de Shakespeare \"Conto de invierno\", representada no Teatro Princess de Londres en 1856. Tam\u00e9n interpretou os papeis xuven\u00eds de pr\u00edncipe Arthur en \"O rei Xo\u00e1n\" e Puck en \"So\u00f1o dunha noite de San Xo\u00e1n\"; seguiu actuando no Princess ata o retiro de Kean en 1859. Nos seguintes dous anos, Terry e Kate viaxaron representando obras e escenas, acompa\u00f1ados polos seus pais e por un m\u00fasico.\nEntre 1861 e 1862, Terry formou parte do Teatro Royalty de Londres, dirixido por Madame Albina de Rhona, onde actuou con Madge Kendal, entre outros c\u00e9lebres actores. En 1862, uniuse \u00e1 s\u00faa irm\u00e1 Kate en Bristol e comezou a traballar coa compa\u00f1\u00eda de J. H. Chute, coa que interpretou gran variedade de papeis, inclu\u00edndo personaxes do x\u00e9nero burlesque, que requir\u00edan cantar e bailar, ademais de personaxes en \"Much Ado About Nothing\", \"Otelo\" e \"O mercador de Venecia\". En 1863, Chute inaugurou o Teatro Royal en Bath, onde Terry, con quince anos de idade, actuou na primeira representaci\u00f3n interpretando a Titania en \"So\u00f1o dunha noite de San Xo\u00e1n\", volvendo posteriormente a Londres para formar parte da compa\u00f1\u00eda do Teatro Haymarket, con obras de Shakespeare.\nMatrimonios e amizades.\nWatts, Godwin e Portia Toledo.\nTerry casou en tres ocasi\u00f3ns e tivo numerosas relaci\u00f3ns sentimentais ao longo da s\u00faa vida. En Londres pintou un retrato de Terry e da s\u00faa irm\u00e1 Kate o eminente artista George Frederick Watts, e este prop\u00faxolle matrimonio. Entre os retratos que Watts pintou de Terry incl\u00faense \"Choosing\", \"Ofelia\" e \"The Sisters\", este \u00faltimo xunto a s\u00faa irm\u00e1 Kate. Casaron o 20 de febreiro de 1864, pouco antes de cumprir ela dezasete anos, cando Watts ti\u00f1a 46. Terry e Watts separ\u00e1ronse tras s\u00f3 dez meses de matrimonio, durante os que ela descansou do seu traballo interpretativo, volvendo ao mesmo en 1866.\nEn 1867, Terry actuou en varias pezas de John Taylor, inclu\u00edndo \"A Sheep in Wolf's Clothing\" no Teatro Adelphi, \"The Antipodes\" no Teatro Royal de Drury Lane e \"Still Waters Run Deep\" no Queen. Ese mesmo ano traballou xunto a Henry Irving en \"Katherine and Petruchio\", a versi\u00f3n nun acto de \"Taming of the Shrew\" escrita por David Garrick, e representada no Queen's Theatre. En 1868, Terry iniciou unha relaci\u00f3n co arquitecto e dese\u00f1ador Edward William Godwin, a quen ela co\u00f1ecera uns anos antes, e co cal se foi vivir nunha casa chamada Pigeonwick, en Harpenden, Hertfordshire, retir\u00e1ndose da interpretaci\u00f3n durante seis anos. Non chegaron a casar, xa que Terry a\u00ednda estaba casada con Watts e non se divorciaron ata 1877, o cal motivou unha situaci\u00f3n escandalosa para a \u00e9poca. Con Godwin tivo unha filla, Edith Craig, en decembro de 1869, e un fillo, Edward Gordon Craig, en xaneiro de 1872.\nNun ambiente de dificultades econ\u00f3micas, a relaci\u00f3n con Godwin arrefriou en 1874, e Terry volveu \u00e1 s\u00faa carreira interpretativa, separ\u00e1ndose de Goodwin en 1875. En 1874, Terry actuou en diferentes obras de Charles Reade, inclu\u00edndo o papel de Philippa Chester en \"The Wandering Heir\", o de Susan Merton en \"It's Never Too Late to Mend\", e o de Helen Rolleston en \"Our Seamen\". O mesmo ano traballou en The Crystal Palace con Charles Wyndham interpretando a Volante en \"The Honeymoon\", obra de John Tobin, e a Kate Hardcastle en \"She Stoops to Conquer\", de Oliver Goldsmith.\nShakespeare, Irving e o Lyceum.\nEn 1875, Terry tivo unha aplaudida actuaci\u00f3n como Portia en \"O mercador de Venecia\", representada no Teatro Prince of Wales. Oscar Wilde escribiu un soneto tras vela no papel:\nPosteriormente retomou o papel moitas veces na s\u00faa carreira, ata a derradeira delas no Teatro Old Vic de Londres en 1917. En 1876 foi Lady Teazle en \"The School for Scandal\" e actuou na obra de William Gorman Wills \"Olivia\", entre outras interpretaci\u00f3ns. Terry casou de novo en novembro de 1877, con Charles Clavering Wardell Kelly, actor e xornalista, mais separ\u00e1ronse antes da morte del en 1885.\nEn 1878, con 30 anos de idade, Terry uniuse \u00e1 compa\u00f1\u00eda de Henry Irving no Teatro Lyceum de Londres como primeira actriz, comezando as s\u00faas actuaci\u00f3ns co papel de Ofelia fronte ao Hamlet de Irving. Axi\u00f1a, Terry foi reco\u00f1ecida como a primeira int\u00e9rprete de Shakespeare en Gran Breta\u00f1a, e xunto a Irving, reinou durante m\u00e1is de vinte anos ata deixar o Lyceum en 1902. A s\u00faa produci\u00f3n en 1879 de \"O mercador de Venecia\" mant\u00edvose en cartel 250 noches, algo pouco habitual, e a iso seguiron outros \u00e9xitos, tanto con Shakespeare como con outras obras de primeira fila.\nEntre os seus papeis m\u00e1is celebrados con Irving destacan Portia, Beatriz en \"Much Ado About Nothing\", outra das s\u00faas personaxes caracter\u00edsticas (1882 e a partir de ent\u00f3n), as\u00ed como Pauline en \"The Lady of Lyons\", obra de Edward Bulwer-Lytton (1878). Outros papeis foron os de Xulieta, Cordelia en \"O rei Lear\", Jeanette en \"The Lyons Mail\" (obra de Charles Reade, 1883), Margaret en \"Fausto\" (de William Gorman Wills, 1885), Lady Macbeth en \"Macbeth\" (1888), a ra\u00ed\u00f1a Catarina en \"Henrique VIII\" (1892), Rosamund de Clifford en \"Becket\" (de Alfred Tennyson, 1893), Xinebra en \"King Arthur\" (de J. Comyns Carr, con m\u00fasica incidental de Sir Arthur Sullivan, 1895), Imogena en \"Cymbeline\" (1896), e a personaxe principal na obra de Victorien Sardou e \u00c9mile Moreau \"Madame Sans-G\u00eane\" (1897).\nTerry debutou nos Estados Unidos en 1883, co papel da ra\u00ed\u00f1a Henrietta fronte a Irving en \"Charles I\". Entre os outros papeis que ensaiou nesta xira e noutras con Irving figuran os de Jeanette en \"The Lyons Mail\", Ofelia, Beatriz, Viola, e a s\u00faa personaxe m\u00e1is famosa, Portia.\nShaw, Ibsen e Barrie.\nEn 1903, Terry iniciou unha nova aventura, tomando a direcci\u00f3n do Teatro Imperial co seu fillo, despois de que o seu socio, Irving, finalizase o seu compromiso co Lyceum en 1902. Aqu\u00ed ti\u00f1a un control art\u00edstico total e pod\u00eda escoller os traballos en que \u00eda actuar, como Irving fixera no Lyceum. A nova empresa enfocouse nas obras de George Bernard Shaw e de Henrik Ibsen, inclu\u00edndo deste \u00faltimo a peza \"Os guerreros de Helgeland\", representada en 1903 con Terry como Hiordis. Durante este tempo Terry trabou amizade e unha famosa correspondencia con Shaw. A direcci\u00f3n teatral acabou sendo un fracaso econ\u00f3mico para Terry. Posteriormente viaxou por Inglaterra, tomando compromisos en Nottingham, Liverpool e Wolverhampton, e actuando en 1905 na obra de James Matthew Barrie \"Alice-Sit-by-the-Fire\". Irving faleceu en 1905 e, afectada pola s\u00faa morte, Terry retirouse novamente da escena.\nVolveu de novo a actuar en abril de 1906, interpretando con \u00e9xito a Lady Cecily Wayneflete na obra de Shaw \"Captain Brassbound's Conversion\", representada no Teatro Court e levada nunha xira de \u00e9xito por Gran Breta\u00f1a e os Estados Unidos. O 12 de xu\u00f1o de 1906, tras cincuenta anos na escena, celebrouse unha gala no Teatro Drury Lane a beneficio da actriz, e para celebrar o seu aniversario na profesi\u00f3n. Nesa gala cantou Enrico Caruso, e W. S. Gilbert dirixiu unha representaci\u00f3n de \"Trial by Jury\", na que actuaron Eleonora Duse, Mrs. Patrick Campbell, Lillie Langtry, Herbert Beerbohm Tree, e m\u00e1is de vinte membros da familia de Terry.\nTerry actuou posteriormente como Hermiona na versi\u00f3n de Herbert Beerbohm Tree de \"Conto de invierno\". En 1907, viaxou polo Estados Unidos baixo a direcci\u00f3n de Charles Frohman. Durante esa viaxe, o 22 de marzo de 1907, casou con James Carew, que actuara con ela no Teatro Court. Terry ti\u00f1a trinta anos m\u00e1is ca Carew. A carreira de Terry continuou con forza, mais o seu matrimonio rompeuse aos dous anos. Foi Nance Oldfield en \"Pageant of Famous Women\", escrita en 1909 por C. Hamilton e a s\u00faa filla, Edith. En 1910 viaxou de novo polos Estados Unidos con grande \u00e9xito, actuando, dando recitais e conferencias sobre as hero\u00ednas de Shakespeare.\nDe volta a Inglaterra, realizou papeis como o de Nell Gwynne en \"The First Actress\", de Christopher St. John (Christabel Marshall; 1911). Tam\u00e9n en 1911, gravou escenas de cinco papeis de Shakespeare para a Victor Talking Machine Company En 1914, viaxou por Australia e os Estados Unidos, de novo recitando e dando conferencias sobre hero\u00ednas de Shakespeare. En 1916, foi Darling na peza de Barrie \"The Admirable Crichton\" (1916). Durante a primeira guerra mundial actuou en actos ben\u00e9ficos relacionados coa contenda.\nCinema e \u00faltimos anos.\nEn 1916, actuou no seu primeiro filme, \"Her Greatest Performance\", no papel de Julia Lovelace, a\u00ednda que continuou actuando en Londres e en xiras. Rodou varios filmes m\u00e1is ata 1922, inclu\u00edndo \"The Invasion of Britain\" (1918), \"Pillars of Society\" (1918), \"Victory and Peace\", \"Potter's Clay\" (1922) e \"The Bohemian Girl\", na que interpretaba a neneira Buda, xunto a Ivor Novello e Gladys Cooper (1922). Continuou a dar conferencias sobre Shakespeare por Inglaterra, os Estados Unidos e o Canad\u00e1. O seu derradeiro papel no teatro foi como a nutriz en \"Romeo e Xulieta\", no Teatro Lyric en 1919. En 1920 retirouse da escena, e en 1922 do cinema.\nEn 1925 Terry foi nomeada dama gran cruz da Orde do Imperio Brit\u00e1nico. Nos seus \u00faltimos anos, perdeu gradualmente a vista e sufriu demencia senil. Faleceu no seu domicilio preto de Tenterden, Kent, Inglaterra, aos 81 anos de edad. Foi incinerada e as s\u00faas cinsas descansan nunha urna de prata na igrexa St. Paul, en Covent Garden, Londres, igrexa co\u00f1ecida como dos actores.\nEntre os seus descendentes figuran o actor sir John Gielgud e a cantante Helen Terry."}
{"id": "418118", "revid": "27155", "url": "https://gl.wikipedia.org/wiki?curid=418118", "title": "Pardela escura", "text": ""}
{"id": "418119", "revid": "98629", "url": "https://gl.wikipedia.org/wiki?curid=418119", "title": "Pardela mediterr\u00e1nea", "text": "A pardela mediterr\u00e1nea ou furabochos (Puffinus yelkouan) \u00e9 unha especie de ave procelariforme da familia Procellariidae propia do Mediterr\u00e1neo e mar Negro.\nDescrici\u00f3n.\nA pardela mediterr\u00e1nea ou furabochos \u00e9 unha pardela de tama\u00f1o medio, que mide de 34 a 39\u00a0cm de longo e ten unha envergadura alar de 78 a 90\u00a0cm. Ten a plumaxe das partes superiores anegrada e a das inferiores branca, e \u00e9 moi parecida ao furabochos atl\u00e1ntico, do que \u00e9 moi dif\u00edcil de diferenciar, a\u00ednda que non adoitan solaparse ns s\u00faas \u00e1reas de distribuci\u00f3n. Ao contrario, si coincide en gran parte do Mediterr\u00e1neo occidental coa pardela balear, pero difer\u00e9ncianse algo mellor porque esta \u00faltima non \u00e9 tan escura nas partes superiores, e ademais ten os flancos manchados, o que fai que o contraste entre as partes superiores e inferiores sexa menor.\nTen unha chamada repetitiva e prolongada que soa como \"aii-h iich\".\nTaxonom\u00eda e filoxenia.\nA pardela mediterr\u00e1nea clasif\u00edcase no x\u00e9nero \"Puffinus\", que pertence \u00e1 familia das pardelas (Procellariidae), unha das catro familias principais da orde Procellariiformes, xunto a Diomedeidae (albatros), Hydrobatidae (pa\u00ed\u00f1os) e Pelecanoididae. Os procelariformes son aves mari\u00f1as que se caracterizan por ter bicos con tubos nasais sobresa\u00edntes e \u00e1s longas e estreitas, coas que voan planando sobre o mar longas distancias.\nA pardela mediterr\u00e1nea foi descrita cientificamente polo naturalista italiano Giuseppe Acerbi en 1827, como unha subespecie do furabochos atl\u00e1ntico, co nome de \"Puffinus puffinus yelkouan\". Posteriormente, escindiuse a pardela mediterr\u00e1nea nunha especie separada, con \"P.\u00a0y.\u00a0yelkouan\" como subespecie nominal e contendo como outra subespecie a pardela balear (\"P.\u00a0y.\u00a0mauretanicus\"). Mais as an\u00e1lises xen\u00e9ticas indicaron que deb\u00edan dividirse en d\u00faas especies, quedando \"Puffinus yelkouan\" como especie monot\u00edpica.\nAs d\u00faas li\u00f1axes vivas de pardelas do Mediterr\u00e1neo (a pardela mediterr\u00e1nea e a balear) probablemente se separaron antes do Plioceno (hai aproximadamente 2 mill\u00f3ns de anos), como indican as diferenzas xen\u00e9ticas e os f\u00f3siles atopados en Ibiza de \"Puffinus nestori\", de finais do Plioceno e comezos do Plistoceno, que puido ser o devanceiro directo das d\u00faas especies actuais.\nDistribuci\u00f3n e ecolox\u00eda.\n\u00c9 unha especie gregaria que se alimenta principalmente de peixes e luras. Segue os barcos cando descargan descartes de pesca. Distrib\u00faese por toda a cunca mediterr\u00e1nea e o mar Negro, e tam\u00e9n, pero escasamente, pola costa atl\u00e1ntica. A pardela mediterr\u00e1nea cr\u00eda en illas e cant\u00eds costeiros, especialmente no Mediterr\u00e1neo oriental e central. A maior\u00eda pasa o invierno no mar, pero alg\u00fans exemplares migran ao oc\u00e9ano Atl\u00e1ntico a finais do ver\u00e1n. Adoita ani\u00f1ar en tobos e gretas que visita s\u00f3 pola noite para evitar a depredaci\u00f3n das gaivotas grandes.\nA s\u00faa principal ameaza \u00e9 o crecemento das urbanizaci\u00f3ns tur\u00edsticas costeiras xunto aos seus lugares de cr\u00eda, ademais dos depredadores introducidos polos humanos como os gatos e as ratas. Na illa de Levant da costa francesa, un dos seus principais lugares de nidaci\u00f3n, os gatos matan miles de pardelas cada ano e est\u00edmase que de non se tomar medidas poder\u00eda producirse a extinci\u00f3n local en varias d\u00e9cadas.\nO estudo dunha colonia de cr\u00eda en Menorca conclu\u00edu que a s\u00faa variabilidade xen\u00e9tica era moi baixa, polo menos na poboaci\u00f3n m\u00e1is occidental, e historicamente a pardela mediterr\u00e1nea ten sufrido marcados descensos de poboaci\u00f3n, polo que a\u00ednda que non est\u00e1 directamente ameazada a xulgar polo tama\u00f1o da s\u00faa poboaci\u00f3n, poder\u00eda ser vulnerable aos efectos adversos da endogamia.\nAta 2014 a IUCN clasific\u00e1baa como especie baixo preocupaci\u00f3n menor. Pero investigaci\u00f3ns m\u00e1is recentes mostraron que era m\u00e1is escasa do que se cr\u00eda, polo que foi reclasificada co status de especie case ameazada en 2008, e como vulnerable en 2012."}
{"id": "418120", "revid": "23204", "url": "https://gl.wikipedia.org/wiki?curid=418120", "title": "Tulsidas", "text": "Gosv\u0101m\u012b Tuls\u012bd\u0101s, Tulas\u012b D\u0101sa ou Tulsidas (en devan\u00e1gari: \u0924\u0941\u0932\u0938\u0940\u0926\u093e\u0938), nado en 1532 e finado en 1623, foi un poeta, fil\u00f3sofo, compositor e autor do \"Ramacharitamanasa\", un poema \u00e9pico dedicado ao deus hind\u00fa R\u0101ma.\nTraxectoria.\nTulsidas naceu en Shraavan Shukla Saptami, Vikrami Samvat en Rajapur, Uttar Pradesh, durante o reinado de Humayun.\nEncarnaci\u00f3n de Valmiki.\nTulsidas \u00e9 visto como unha encarnaci\u00f3n de Valmiki. En Bhavishyottar Purana, Lord Shiva di a Mata Parvati como Maharshi Valmiki conseguiu a axuda de Lord Hanumaan para cantar ShriRaamKathaa na lingua vernacular en Kaliyuga. Esta profec\u00eda de Lord Shiva materializouse no Shraavan Shukla Saptami, Vikrami Samvat 1554, cando Maharshi Valmiki naceu como Tulsidas:\nNabhadas, un contempor\u00e1neo de Tulsidas e un gran devoto, tam\u00e9n describe a Tulsidas como unha encarnaci\u00f3n de Valmiki na s\u00faa obra \"Bhaktmaal\". Mesmo a seita Ramanandi, \u00e1 que pertenc\u00eda Tulsidas, cr\u00eda firmemente que era o mesmo Valmiki quen se encarnara como Tulsidas nesta Kaliyuga.\nCarreira literaria.\n\"R\u0101macharitam\u0101nasa\".\n\"Ramacharitamanasa\", un poema \u00e9pico consagrado a R\u0101ma, foi a versi\u00f3n en awadhi do \"R\u0101m\u0101yana\" de Valmiki. Ademais do awadhi, at\u00f3panse outras linguas no poema, tales como \"Bhojpuri\", \" Brijbhasa\" e \"a lingua local da poboaci\u00f3n de Chitrakut\". Como moitas traduci\u00f3ns do R\u0101m\u0101yana orixinal en s\u00e1nscrito, \u00e9 lido e venerado con gran reverencia en moitas casas hind\u00fas na India. \u00c9 un libro que cont\u00e9n coplas en forma de verso denominadas \"chaupai\".\nDenom\u00ednase \"Tulsi-krita Ramayana\" e \u00e9 moi co\u00f1ecido entre faltas de hindi na India. Moitos dos seus verson son proverbios populares nesa rexi\u00f3n. As frases de Tulsidas pasaran \u00e1 fala com\u00fan e son empregadas por mill\u00f3ns de falantes de hindi, e incluso por falantes de urd\u00fa sen que os falantes sexan conscientes da s\u00faa orixe. Os seus ditos non s\u00f3 son proverbios: en realidade, a s\u00faa doutrina forma unha forte influencia relixiosa no hindu\u00edsmo actual, e se ben non fundou ningunha escola e nunca foi co\u00f1ecido como gur\u00fa ou mestre, \u00e9 aceptado en moitas partes como un poeta e un santo, un gu\u00eda inspirado e autorizado en relixi\u00f3n e a conduci\u00f3n da vida.\nTulsidas declarouse a si mesmo como seguidor do mestre Narhari Das, de quen leu na s\u00faa mocidade por vez primeira o relato das explotaci\u00f3ns de R\u0101ma que formar\u00edan o tema do \"R\u0101macaritam\u0101nasa\". Narhari Das foi o sexto en ascendencia espiritual de Ramananda, un fundador do vishnu\u00edsmo no norte da India, quen \u00e9 tam\u00e9n co\u00f1ecido polos seus famosos poemas.\nOutras obras.\nAdemais de \"R\u0101macaritam\u0101nasa\", Tulsidas \u00e9 o autor de cinco longos e seis curtos traballos, a maior\u00eda das cales tratan sobre o tema de R\u0101ma, as s\u00faas obras e devoci\u00f3n:\nAs s\u00faas obras menores incl\u00faen Baravai Ramayana, Janaki Mangal, Ramalala Nahachhu, Ramajna Prashna, Parvati Mangal, Krishna Gitavali, Hanuman Bahuka, Sankata Mochana e Vairagya Sandipini Das pequenas composici\u00f3ns, a m\u00e1is interesante \u00e9 \"Vairagya Sandipani\", un poema que describe a natureza e grandeza dun home santo e a paz verdadeira que alcanza.\nA obra literaria m\u00e1is famosa e lida de Tulsidas, f\u00f3ra do \"Ramayana\", \u00e9 o \"Hanuman Chalisa\", un poema dedicado a H\u00e1numan que moitos hind\u00fas recitan como unha oraci\u00f3n.\nFontes e manuscritos.\nNa traduci\u00f3n de Growse do \"R\u0101macaritam\u0101nasa\", at\u00f3pase o texto e a traduci\u00f3n das pasaxes no \"Bhagatmala\" de Nabhaji e o seu comentario, que son a autoridade orixinal principal para as tradici\u00f3ns relativas ao poeta. Nabhaji co\u00f1eceu por el mesmo a Tulsidas, mais a estrofa en eloxio do poeta non achega feitos referentes \u00e1 s\u00faa vida, que son expostos na \"tika\" ou glosa de Priya Das, quen escribiu no ano 1712, e boa parte do material \u00e9 lendario e pouco fiable. Desafortunadamente, a biograf\u00eda do poeta, denominada \"Gosai-charitra\", por Benimadhab Das (un seguidor e constante compa\u00f1eiro do mestre, falecido en 1642) desapareceu e non se co\u00f1ece que exista copia ningunha.\nNa introduci\u00f3n \u00e1 edici\u00f3n do \"Ramayana\" por Nagri Pracharni Sabha, re\u00fanense todos os feitos co\u00f1ecidos da vida de Tulsi e son discutidos de maneira cr\u00edtica.\nUn manuscrito do \"Ayodhya-kanda\", que se di que foi feito pola propia man do poeta, existe en Rajapur en Banda, no presunto lugar do seu nacemento. Unha das \"Bala-kanda\", datada en 1661, 19 anos antes da morte do poeta, e corrixido coidadosamente, que pertence supostamente ao mesmo Tulsidas, at\u00f3pase en Ayodhya. Igualmente, sostense que se preservou outro aut\u00f3grafo en Maliabad en Benar\u00e9s. Unha traduci\u00f3n do conxunto ao ingl\u00e9s foi realizada por F. S. Growse, do Servizo Civil Indio."}
{"id": "418121", "revid": "54334", "url": "https://gl.wikipedia.org/wiki?curid=418121", "title": "Igrexa de \u00d6ja", "text": "A igrexa de \u00d6ja (sueco: \"\u00d6ja kyrka\") \u00e9 unha igrexa medieval luterana en \u00d6ja, na illa sueca de Gotland, pertencente \u00e1 diocese de Visby.\nHistoria.\nA igrexa de \u00d6ja est\u00e1 constru\u00edda nun lugar de antigas tradici\u00f3ns culturais. O seu nome, procedente da palabra sueca \"\u00f6\" que significa illa, indica que estaba habitado antes de que a zona se convertese en parte do resto de Gotland (debido a un proceso de axuste posglacial), \u00e9 dicir, durante a idade de ferro, nalg\u00fan momento entre o ano 500 a.C. e o 500 d.C. En 1987 a\u00ednda hab\u00eda campos de cultivo organizados segundo un sistema de uso da terra que probablemente se desenvolveu ent\u00f3n, ou incluso durante a idade de bronce.\nA primeira igrexa do lugar foi constru\u00edda durante o s\u00e9culo XII. Deste primeiro edificio rom\u00e1nico s\u00f3 quedan un feixe de fragmentos esculpidos, incorporados na presente igrexa principalmente g\u00f3tica. Durante o s\u00e9culo XIII comezou a construci\u00f3n da igrexa actual. O coro coa s\u00faa \u00e1bsida interna \u00e9 a parte m\u00e1is antiga, constru\u00eddo durante a primeira metade do s\u00e9culo. A nave engad\u00eduse posteriormente, a finais do s\u00e9culo, mentres que a torre levantouse no s\u00e9culo XIV. A construci\u00f3n da igrexa indica que os plans orixinais non inclu\u00edan unha torre separada, sen\u00f3n unha enriba do extremo occidental da nave. Os acad\u00e9micos conclu\u00edron que a torre foi constru\u00edda polo obradoiro dun canteiro co\u00f1ecido co nome de Master Egypticus, que tam\u00e9n traballou nas igrexas de Gr\u00f6tlingbo e Hablingo.\nDende a idade media a igrexa permaneceu case inalterada, coa excepci\u00f3n da sancrist\u00eda que foi engadida durante o s\u00e9culo XIX.\nArquitectura.\nExternamente a igrexa destaca pola s\u00faa ben conservada torre, que a\u00ednda ten as g\u00e1rgolas e as decoraci\u00f3ns dos gabletes orixinais. A igrexa tam\u00e9n tres portais g\u00f3ticos esculpidos, do cal o do norte \u00e9 o que est\u00e1 m\u00e1is ricamente decorado. O portal ten esculturas que representan a Xes\u00fas, Mar\u00eda, Xo\u00e1n o Evanxelista e unha moi peculiar dun santo boca abaixo, interpretado como San Elixio.\nO interior \u00e9 escuro e caracter\u00edzase polos seus resistentes piares e columnas. As paredes est\u00e1n decoradas con frescos do s\u00e9culo XV, que representan a Paix\u00f3n de Cristo e escenas da infancia de Xes\u00fas, realizados polo artista co\u00f1ecido como Passionsm\u00e4staren. Ademais as b\u00f3vedas est\u00e1n adornadas con ornamentaci\u00f3ns do s\u00e9culo XIII e un feixe de frescos pouco com\u00fans, probablemente dun artista de Dinamarca ou do continente sueco, decoran o coro.\nA igrexa \u00e9 probablemente famosa pola s\u00faa gran e elaborada cruz triunfal. Foi realizada por un carpinteiro, posiblemente adestrado en Francia, que seguramente tam\u00e9n fixese unha cruz semellante na igrexa de Fr\u00f6jel a finais do s\u00e9culo XIII. O elaborado e pouco com\u00fan crucifixo foi chamado \"a escultura de madeira m\u00e1is admirada de Gotland\" e \"unha das pezas art\u00edsticas medievais m\u00e1is co\u00f1ecidas de Gotland\". Baixo a cruz hai ademais copias de d\u00faas esculturas case tan ben consideradas que representan a Mar\u00eda e a San Xo\u00e1n (as orixinais at\u00f3panse no Museo de Gotland en Visby)."}
{"id": "418122", "revid": "27155", "url": "https://gl.wikipedia.org/wiki?curid=418122", "title": "Furabochos", "text": ""}
{"id": "418123", "revid": "27155", "url": "https://gl.wikipedia.org/wiki?curid=418123", "title": "Puffinus yelkouan", "text": ""}
{"id": "418124", "revid": "27155", "url": "https://gl.wikipedia.org/wiki?curid=418124", "title": "Pardela", "text": ""}
{"id": "418125", "revid": "89787", "url": "https://gl.wikipedia.org/wiki?curid=418125", "title": "Maruchi Fresno", "text": "Mar\u00eda de Lourdes G\u00f3mez-Pamo L\u00f3pez del Fresno, co\u00f1ecida artisticamente como Maruchi Fresno, nada en Madrid o 14 de febreiro de 1916 e finada no Escorial o 19 de xullo de 2003\n, foi unha actriz espa\u00f1ola.\nTraxectoria.\nFilla do actor e caricaturista Fernando Fresno, os seus primeiros contactos co mundo da escena produc\u00edronse cando a\u00ednda non finalizara os seus estudos elementais, debutando no cine \u00e1 idade de 18 anos coa pel\u00edcula \"El agua en el suelo\", de Eusebio Fern\u00e1ndez Ardav\u00edn.\nLicenciouse en Ciencias qu\u00edmicas, e ao comezo da Guerra Civil emigrou \u00e1 Arxentina, onde continuou a s\u00faa carreira teatral.\nUnha vez finalizada a contenda regresou a Espa\u00f1a e converteuse nunha das figuras m\u00e1is s\u00f3lidas do panorama art\u00edstico do momento, tanto en cine como en teatro. Na pantalla grande participou en pel\u00edculas como \"Nostalgia\", (1942), de Juan de Ordu\u00f1a, \"Altar mayor\" (1943), de Gonzalo Delgr\u00e1s, \"Reina santa\" (1946), de Rafael Gil, \"Serenata espa\u00f1ola\" (1947), de Juan de Ordu\u00f1a, \"Brigada criminal\" (1950), de Ignacio Iquino, \"Balarrasa\" (1950) ou \"Catalina de Inglaterra\" (1951), estas d\u00faas \u00faltimas de Jos\u00e9 Antonio Nieves Conde. En teatro cultivou numerosos \u00e9xitos, por exemplo con \"Mar\u00eda Estuardo\" e \"O so\u00f1o dunha noite de ver\u00e1n\" (1950).\nEn 1953 contraeu matrimonio co director de teatro e escritor Juan Guerrero Zamora, co que tivo un fillo. Separouse de Guerrero Zamora anos m\u00e1is tarde.\nA partir dos anos 60, a s\u00faa presenza cinematogr\u00e1fica foise reducindo progresivamente. Interveu en \"Algo amargo en la boca\" (Eloy de la Iglesia, 1969) ou \"La regenta\" (Gonzalo Su\u00e1rez, 1974), pero seguiu mantendo a s\u00faa actividade tanto a nivel teatral como televisivo.\nDurante anos, interpretou sobre as t\u00e1boas \"El milagro de Anna Sullivan\" (1961), no papel de \"Kate Keller\", \"El zapato de raso\" (1965), de Paul Claudel, \"\u00c1guila de blas\u00f3n\", de Valle-Incl\u00e1n (1966), \"Fedra\" (1973), de Miguel de Unamuno, \"Tauromaquia\" (1975), de Juan Antonio Castro, \"Medea\" (1979), de Eur\u00edpides, \"Mariana Pineda\" (1982), de Federico Garc\u00eda Lorca, \"Perico Andr\u00f3nico\" (1983), de William Shakespeare, \"\u00a1Oh Pen\u00e9lope!\" (1986), de Gonzalo Torrente Ballester e \"La importancia de llamarse Wilde\" (1992). Tam\u00e9n interveu asiduamente nos espazos dram\u00e1ticos de Televisi\u00f3n Espa\u00f1ola: \"Estudio 1\" e \"Novela\", as\u00ed como na serie \"Clase media\", protagonizada por Antonio Ferrandis."}
{"id": "418127", "revid": "98629", "url": "https://gl.wikipedia.org/wiki?curid=418127", "title": "Iolanda de Flandres", "text": "Iolanda de Flandres, nada en 1175 e finada en 1219, foi unha nobre que gobernou o Imperio Latino en Constantinopla en nome do seu esposo Pedro II de Courtenay desde 1217 a 1219. Foi filla de Baldu\u00edno V de Hainaut e de Margarida I de Flandres.\nTraxectoria.\nEra a terceira filla de Baldu\u00edno V, conde de Hainaut e marqu\u00e9s de Namur, e de Margarida de Alsacia, condesa de Flandres. Dous dos seus irm\u00e1ns, Baldu\u00edno e Henrique, foron emperadores en Constantinopla. Tras a morte do \u00faltimo en 1216, entrouse nun breve per\u00edodo de tempo sen emperador antes de que Pedro resultase elixido. Pedro enviou a Iolanda a Constantinopla mentres loitaba contra o Despotado de Epiro, loita na que Pedro foi capturado.\nAo desco\u00f1ecer que pasara co seu esposo, probabelmente morto, Iolanda gobernou como rexente. Aliouse cos b\u00falgaros contra diversos estados bizantinos e foi capaz de establecer a paz con Teodoro I L\u00e1scaris do Imperio de Nicea, que casou coa s\u00faa filla. Con todo, Iolanda morreu en 1219.\nSucedeuna no trono o seu segundo fillo, Roberto de Courtenay, xa que o seu fillo m\u00e1is vello non desexaba o trono. Ao atoparse Roberto en Francia nese momento, tecnicamente non houbo emperador at\u00e9 a s\u00faa chegada en 1221.\nDescendencia.\nDo seu matrimonio con Pedro II de Courtenay naceron 12 fillos:"}
{"id": "418131", "revid": "98629", "url": "https://gl.wikipedia.org/wiki?curid=418131", "title": "Roberto I de Constantinopla", "text": "Roberto I de Constantinopla ou tam\u00e9n Roberto de Courtenay, nado en 1201 e finado en Morea, Grecia, en xaneiro de 1228, foi emperador latino de Constantinopla desde 1221 at\u00e9 1228. Foi tan ineficaz que o Imperio latino (consolidado polo seu t\u00edo, Henrique de Flandres) foi reducido enormemente ao final do seu reinado.\nRoberto era un fillo de Pedro II de Courtenay (morreu a principios de 1219) e Iolanda de Flandres e Hainaut, que foi a emperatriz rexente dos seus fillos at\u00e9 a s\u00faa morte en setembro de 1219. O seu fillo m\u00e1is vello, Filipe de Namur, rexeitou abandonar Francia e renunciou \u00e1 sucesi\u00f3n en favor de Roberto, un mozo irresponsable, que foi coroado en Constantinopla o 25 de marzo de 1221. Roberto comprometeuse con Eudoxia Lascarina, filla do emperador grego de Nicea, Teodoro I L\u00e1scaris. En 1225 o sucesor de Teodoro, Xo\u00e1n III Ducas Vatatz\u00e9s, obrigou a Roberto a ceder a maior parte dos territorios orientais do seu Imperio latino en Asia Menor, e para 1228 Teodoro Comneno Ducas, o d\u00e9spota de Epiro, apoderouse de Tesal\u00f3nica e foi coroado al\u00ed emperador. Mentres tanto Roberto repudiara a Eudoxia e tomou unha amante francesa, que foi mutilada na revolta que seguiu polos propios bar\u00f3ns de Roberto. Fuxiu a Roma para pedir un resarcimiento ao Papa, quen o convenceu de volver a Constantinopla, pero na s\u00faa viaxe de regreso, a principios de 1228, morreu en Morea.\nTraxectoria.\nDespois da morte sen herdeiros de Henrique de Flandres, emperador latino de Constantinopla, a coroa imperial foi ofrecida ao rei Andr\u00e9 II de Hungr\u00eda, quen se negou, logo a Pedro II de Courtenay, que si aceptara. Mentres a s\u00faa esposa Iolanda, irm\u00e1 de Henrique de Flandres, foi a Constantinopla por barco, Pedro de Courtenay preferiu ir por terra, pero foi atacado e tomado prisioneiro en Durazzo por Teodoro Comneno Ducas, d\u00e9spota de Epiro en 1217. Morreu pouco tempo despois sen ver Constantinopla. Iolanda de Flandres asegurar\u00eda o goberno imperial, pero falecer\u00eda o 24 ou 26 de agosto de 1219.\nOs bar\u00f3ns propuxeron a coroa de Constantinopla a Filipe, o fillo m\u00e1is vello de Pedro II e Iolanda, que preferiu conservar o Marquesado de Namur e rexeitou a coroa imperial. Roberto, o segundo fillo, aceptou e partiu de Namur no outono de 1220. Roberto pasou as festas de Nadal e parte do inverno na corte de Andr\u00e9 II de Hungr\u00eda, o seu cu\u00f1ado, logo retomar\u00eda o cami\u00f1o a Constantinopla, onde ser\u00eda coroado o 25 de marzo de 1221, na Igrexa de Santa Sof\u00eda.\nBuscaba unicamente a paz, pero o Imperio era nese ent\u00f3n presa das ambici\u00f3ns de dous dos seus veci\u00f1os, o Despotado de Epiro e o Imperio de Nicea, ambos os dous derivados da desmembraci\u00f3n do Imperio bizantino en 1204 e que trataban de recuperar Constantinopla dos latinos. A primeira hostilidade provi\u00f1a de Teodoro Comneno Ducas, d\u00e9spota de Epiro, que invadiu Tesalia en 1221 e conquistou o Reino de Tesal\u00f3nica en 1224 proclam\u00e1ndose emperador naquela cidade. O seu fillo, Demetrio de Montferrato partiu cara a Occidente para buscar axuda, pero non puido obtela. Roberto, a\u00ednda que estaba a combater contra o Imperio de Nicea, enviou un ex\u00e9rcito na s\u00faa axuda, pero foi atacado fronte a Serres e tivo que retirarse a Tracia.\nFronte a Teodoro I L\u00e1scaris, o emperador de Nicea, Roberto non tivo moito \u00e9xito. Teodoro casou con Mar\u00eda de Courtenay, a irm\u00e1 de Roberto e, tendo en conta que ti\u00f1a dereitos ao Imperio, conquistou parte da costa asi\u00e1tica do Imperio latino. Para facer fronte a Teodoro Comneno Ducas, Roberto negociou unha tregua con Teodoro L\u00e1scaris, que, vendo o car\u00e1cter indolente de Roberto, decidiu dar \u00e1 s\u00faa terceira filla en matrimonio para un mellor control, pero a oposici\u00f3n do patriarca grego nas relaci\u00f3ns sobre estes matrimonios termina frustr\u00e1ndoo. Teodoro L\u00e1scaris morreu pouco despois, e o seu xenro Xo\u00e1n III Ducas Vatatz\u00e9s suc\u00e9deo a expensas dos irm\u00e1ns de Teodoro, Aleixo e Isaac L\u00e1scaris. Este \u00faltimo fuxiu a Constantinopla e convenceu a Roberto de facer a guerra a Xo\u00e1n Vatatz\u00e9s, pero o ex\u00e9rcito latino sufriu unha severa derrota en Pemaneno en 1224. Roberto perde Bitinia, os irm\u00e1ns L\u00e1scaris son capturados e cegados. Aproveitando o seu \u00e9xito, Xo\u00e1n Vatatz\u00e9s invade Europa e toma a cidade de Adrian\u00f3polis, pero esta \u00faltima \u00e9 tomada en 1225 por Teodoro Comneno. A partir desa data, o Imperio latino est\u00e1 condenado a desaparecer, e a \u00fanica inc\u00f3gnita era quen ser\u00eda o vencedor, o emperador de Epiro ou o de Nicea.\nDescrito como parvo polos cronistas da \u00e9poca, Roberto de Courtenay reaccionou debilmente ante estes reveses, en 1224 buscou reforzos no rei Lu\u00eds VIII de Francia, que, prepar\u00e1ndose para ir a unha cruzada contra os albixenses, non llos puido enviar. En 1225, Guillerme VI de Montferrato, tratou de recuperar o Reino de Tesal\u00f3nica en nome do seu irm\u00e1n Demetrio, pero morreu o 17 de setembro de 1225 dando lugar \u00e1 retirada do seu ex\u00e9rcito.\nRoberto perdeu interese no seu Imperio e non tirou proveito da rivalidade entre o Despotado de Epiro e o Imperio de Nicea. Desprezado polos seus bar\u00f3ns e desacreditado pola perda de Adrian\u00f3polis, Tracia e Bitinia, entregouse \u00e1 libertinaxe e os praceres. Roberto raptou \u00e1 filla comprometida dun cabaleiro de Neuville-en-Artois e casaron en segredo. O noivo \u00e9 expulsado por uns cantos bar\u00f3ns que irromperon no palacio para cortar os beizos e o nariz da noiva, sen que Roberto puidese facer nada para protexela. Avergo\u00f1ado e temendo pola s\u00faa seguridade, fuxiu a Roma ante o Papa Honorio III, quen lle reprochou a s\u00faa conduta e ordenoulle regresar a Constantinopla e redimir a s\u00faa conduta, pero Roberto morre dunha enfermidade ao seu regreso, durante unha escala en Morea."}
{"id": "418133", "revid": "624", "url": "https://gl.wikipedia.org/wiki?curid=418133", "title": "Roberto de Courtenay", "text": ""}
{"id": "418134", "revid": "98629", "url": "https://gl.wikipedia.org/wiki?curid=418134", "title": "Salomon Israel Cherezli", "text": "\u00a0Salomon Israel Cherezli, nado en Xerusal\u00e9n o 20 de marzo de 1878 e finado na mesma cidade o\u00a027 de marzo de 1938, foi un libreiro, editor, tradutor, escritor e\u00a0xornalista\u00a0xudeu, \u00a0figura central da cultura xudoespa\u00f1ola en\u00a0Xerusal\u00e9n na primeira metade do s\u00e9culo XX.\nTraxectoria.\nNaceu no seo dunha familia da elite\u00a0sefard\u00ed de Xerusal\u00e9n,\u00a0orixinaria de\u00a0Serres \u00a0(Grecia\u00a0), de onde lle v\u00e9n o patron\u00edmico. Seu pai era rabino e s\u00faa nai era tam\u00e9n filla de rabino, xefe do comit\u00e9 sefard\u00ed de Xerusal\u00e9n.\nCherezli estudou nun\u00a0cheder, e a continuaci\u00f3n nunha escola da Alizanza Israelita Universitaria. De novo foi membro de c\u00edrculos sefard\u00eds vencellados \u00e1 promoci\u00f3n do hebreo, e implicouse nas actividades do\u00a0sionismo hebreo, e nesa \u00e9poca comezou a escribir e traducir en\u00a0xudeoespa\u00f1ol, a lingua principal dos sefard\u00eds en Xerusal\u00e9n e no conxunto do \u00a0Imperio Otom\u00e1n, publicando en\u00a0revistas literarias.\nNo ano\u00a01898 estableceu a librer\u00eda Sayich, e estivo entre os pioneiros en distribu\u00edr literatura secular na cidade. En 1901, xunto con Taragan Ben-Siy\u00f3n\u00a0fundou a \"G\u00fcerta de Yerushal\u00e1yim\", un anuario que se mantivo dous anos, e onde se publicaron colect\u00e1neas de traduci\u00f3ns de novelas europeas. En 1904 mercou xunta Taragan a\u00a0imprenta de\u00a0Eliezer Ben-Yehuda, convert\u00e9ndose en editor\u00a0dos peri\u00f3dicos dirixidos por Ben-Yehuda \"HaZvi\" e \"Haskafa\" e do primeiro volume do\u00a0seu dicionario. Ao ano seguinte Taragan marchou a\u00a0Exipto e Salomon quedou como \u00fanico propietario da imprenta. En\u00a01909 fundou o xornal \"El Paradiso\"\u00a0que se publicaba en tres edici\u00f3ns: hebreo, xudeoespa\u00f1ol e\u00a0yiddish.\nComo editor foi un dos primeiros en publicar literatura secular en Xerusal\u00e9n, a maior\u00eda dos libros editados f\u00f3rono en xudeoespa\u00f1ol, ata totalizar 63 t\u00edtulos, convert\u00e9ndose canda Mosh\u00e9 Azriel no principal editor de libros ladinos na cidade. A produci\u00f3n da s\u00faa casa editorial consist\u00eda basicamente en novelas e historias que se publicaran serializadas na prensa de Esmirna, propiedade de Alexandre Ben Guiat, e na s\u00faa maior\u00eda eran traduci\u00f3ns da mellor literatura internacional. Amais tam\u00e9n imprimiu literatura hebrea secular e rab\u00ednica, arredor de 50 t\u00edtulos.\nTam\u00e9n escribiu literatura orixinal e traduci\u00f3ns, \u00e1s veces adaptadas, entre elas \"El rey i el shastre : novelah de lah vidah G'udiah en Galisia\" (1903) de N. N. Samueli, \"Esperansa de un ipokrita y el arebividor de los muertos\"(1901) de \u1e24. E Mush\u1e33a\u1e6d. Adaptou de Tolstoi o conto \"O\u017eo vazio\" (1895). Do franc\u00e9s traduciu, \"Maraviosos akontesimientos de el kapitan Korkoran\", novela de Alfred Assollant. \"El bezero\" (1905) \u00e9 unha adaptaci\u00f3n dunha lenda xud\u00eda. Compilou un dicionario xudeoespa\u00f1ol-franc\u00e9s, \"Nuevo chiko diksyonaryo judeo-espanyol franses\" (1898-1899) mais unha colecci\u00f3n de proverbios, \"Refranes\", e serviu como correspodente en Xerusal\u00e9n da prensa ladina de\u00a0Turqu\u00eda e\u00a0Grecia. Deixou dous proxectos inacabados, un dicionario xudeoespa\u00f1ol-hebreo e unha enciclopedia de ciencias .\nDurante a primeira guerra mundial\u00a0as autoridades otom\u00e1ns obrig\u00e1rono a vender a s\u00faa casa editora. Tivo que servir tam\u00e9n no ex\u00e9rcito otom\u00e1n en Anatolia e no tempo libre ensinou hebreo \u00e1 comunidade xud\u00eda.\u00a0Tras a guerra volveu a Xerusal\u00e9n e estableceu unha pequena librer\u00eda e implicouse en actividades de caridade e fundou unha asociaci\u00f3n para proporcionar tratamento m\u00e9dico aos pobres.\u00a0"}
{"id": "418139", "revid": "23204", "url": "https://gl.wikipedia.org/wiki?curid=418139", "title": "Baldu\u00edno II de Constantinopla", "text": "Baldu\u00edno II de Courtenay, nado en 1217 e finado en 1273, foi o \u00faltimo Emperador Latino de Constantinopla.\nTraxectoria.\nFoi o menor dos fillos de Iolanda de Flandres, irm\u00e1 dos emperadores Baldu\u00edno I e Henrique I. O seu pai foi Pedro II de Courtenay, terceiro emperador latino, que reinou xunto a Iolanda e foron sucedidos polo irm\u00e1n m\u00e1is vello de Baldu\u00edno, Roberto de Courtenay, que ao morrer en 1228 transforma a Baldu\u00edno de 11 anos no emperador Baldu\u00edno II de Constantinopla.\nEn vista da idade do novo emperador os bar\u00f3ns dos estados latinos en oriente elixiron como emperador-rexente vitalicio ao rei titular de Xerusal\u00e9n, Xo\u00e1n de Brienne, e prometeron en matrimonio a Baldu\u00edno II coa filla de Xo\u00e1n, Mar\u00eda de Brienne. As\u00ed s\u00f3 \u00e1 morte de Xo\u00e1n de Brienne o emperador gobernar\u00eda todos os territorios do seu imperio. Esta elecci\u00f3n de Brienne ocorre coa esperanza de que este reverta a situaci\u00f3n na que se atopa Constantinopla desde a morte de Henrique de Flandres, na que o Imperio de Nicea ameaza m\u00e1is e m\u00e1is as fronteiras.\nAos 20 anos, en 1237 Baldu\u00edno II asume o goberno do seu imperio, pero o seu verdadeiro poder apenas se estend\u00eda xa m\u00e1is al\u00f3 da cidade de Constantinopla, a s\u00faa situaci\u00f3n econ\u00f3mica era precaria e a s\u00faa vida dedicouse especialmente a pedir di\u00f1eiro nas cortes europeas. Marchou ao Oeste en 1236, visitou Roma, Francia e Flandres, tentando reunir di\u00f1eiro e homes para recuperar o territorio perdido do seu reino. En 1237, co apoio do rei de Francia e a condesa de Flandres, perseguiu \u00e1 s\u00faa irm\u00e1 Margarida expuls\u00e1ndoa do poder para se converter no seguinte conde de Namur. Pero Baldu\u00edno case nunca estaba presente, e despois da invasi\u00f3n e conquista de Namur en 1256 polo conde Henrique V de Luxemburgo, vendeu os dereitos ao condado ao seu primo Guy de Dampierre.\nViuse obrigado a vender a Coroa de espi\u00f1as. As s\u00faas viaxes por Francia, Flandres e Italia deron resultado. Coa convocatoria do papa Gregorio IX da co\u00f1ecida como Cruzada dos bar\u00f3ns, un pequeno grupo de cruzados, completamente separado, escoitou o chamado do papa para redirixir a cruzada para ir defender o Imperio Latino de Xo\u00e1n III Ducas Vatatz\u00e9s de Nicea e Ivan Asen II de Bulgaria. A comezos de xullo de 1239, Baldu\u00edno viaxou a Constantinopla cun numeroso ex\u00e9rcito (tres veces m\u00e1is pequeno que a expedici\u00f3n da cruzada dos bar\u00f3ns), inclu\u00eddos os cinco magnates seculares Humbert de Beaujeu, Thomas de Marle, Josseran de Brancion, William de Cayeaux e Watins de la Haverie. Na s\u00faa marcha, coa axuda de Lu\u00eds IX, Baldu\u00edno puido cruzar o territorio de Frederico II. Continuou o seu cami\u00f1o a trav\u00e9s de Alema\u00f1a e Hungr\u00eda, e na fronteira b\u00falgara, recibiu unha invitaci\u00f3n amig\u00e1bel e un permiso para marchar polas s\u00faas terras. No inverno de 1239, Baldu\u00edno finalmente regresou a Constantinopla, onde foi coroado emperador nalg\u00fan momento ao redor da Pascua de 1240, despois do cal lanzou a s\u00faa cruzada.\nBaldu\u00edno logo cercou e capturou Tzurulum, un basti\u00f3n niceno localizado a unhas setenta e cinco millas ao oeste de Constantinopla. Tzurulum estaba na confluencia de d\u00faas grandes rutas cara ao leste no cami\u00f1o a Constantinopla, unha chegaba desde Tesal\u00f3nica e a outra desde Adrian\u00f3polis. A posesi\u00f3n deste sitio estratexicamente importante deber\u00eda proporcionar m\u00e1is seguridade para Constantinopla. Con todo, esa vitoria non puido compensar a perda doutras d\u00faas cidades de Asia Menor, Darivya e Nikitiaton, que foron capturadas por Vatatz\u00e9s. A pesar da posesi\u00f3n de Tzurulum por Baldu\u00edno, o Imperio Latino seguiu dependendo da axuda occidental. Tivo que volver a Europa Occidental, e en Venecia empe\u00f1ou ao seu fillo m\u00e1is vello Filipe para obter capital, pero finalmente en 1261 a s\u00faa capital foi tomada polo seu rival bizantino, Miguel VIII Pale\u00f3logo. Baldu\u00edno fuxiu a Italia, pondo fin ao Imperio Latino en Oriente.\nAsinou o tratado de Viterbo con Carlos I de Sicilia, que compromet\u00eda en matrimonio ao seu fillo e herdeiro, Filipe de Courtenay e a unha filla do rei, logrando as\u00ed ser reco\u00f1ecidos nalg\u00fans sectores de Oriente.\nBaldu\u00edno II morreu en 1273.\nMatrimonio e descendencia.\nCasou en 1234 con Mar\u00eda de Brienne, morta en 1280 e enterrada na abad\u00eda de Maubuisson. Era filla de Xo\u00e1n de Brienne, rei de Xerusal\u00e9n e emperador latino de Constantinopla, e Berenguela de Le\u00f3n, con quen tam\u00e9n tivo un fillo:\nDevanceiros.\nDevanceiros de Baldu\u00edno II de Constantinopla"}
{"id": "418141", "revid": "98629", "url": "https://gl.wikipedia.org/wiki?curid=418141", "title": "Albatros viaxeiro", "text": "O albatros viaxeiro (Diomedea exulans) \u00e9 unha grande ave mari\u00f1a da familia Diomedeidae, que ten unha distribuci\u00f3n habitual circumpolar nos oc\u00e9anos do sur. Foi a primeira especie de albatros que se describiu, e durante longo tempo foi considerada a mesma especie que o \"Diomedea dabbenena\" (da illa Tristan da Cunha) e o \"Diomedea antipodensis\". Por\u00e9n, alg\u00fans autores a\u00ednda consideran que son todos subespecies da mesma especie. A SACC xa propuxo a divisi\u00f3n da especie, e BirdLife International xa a dividiu. Xunto co \"Diomedea amsterdamensis\" forma o complexo de especies do albatros viaxeiro. O albatros viaxeiro \u00e9 unha das d\u00faas especies de maior tama\u00f1o do x\u00e9nero \"Diomedea\", similar en tama\u00f1o a \"Diomedea epomophora\". \u00c9 un dos maiores paxaros do mundo, e unha das aves mellor co\u00f1ecidas e estudadas. Tam\u00e9n \u00e9 a ave cunha \u00e1rea de distribuci\u00f3n maior, debido \u00e1s s\u00faas longas viaxes oce\u00e1nicas. Alg\u00fans individuos desta especie s\u00e1bese que circunnavegan os oc\u00e9anos do sur tres veces nun ano, cubrindo unha distancia de m\u00e1is de 120\u00a0000\u00a0km.\nTaxonom\u00eda.\nO albatros viaxeiro foi descrito co nome \"Diomedea exulans\" por Carl Linnaeus en 1758, base\u00e1ndose nun esp\u00e9cime de cabo de Boa Esperanza. O nome \"Diomedea\" procede do nome do heroe da mitolox\u00eda grega Diomedes, cuxos compa\u00f1eiros se transformaron en paxaros, e \"exulans\" ou \"exsul\" son palabras latinas que significan \"exilio\" ou \"errante\" facendo referencia \u00e1s s\u00faas grandes viaxes voando. Hai d\u00faas subespecies:\nA subespecies \"gibsoni\" ani\u00f1a nas illas Auckland.\nAlg\u00fans expertos consideraron que hab\u00eda catro subespecies de \"D. exulans\", que elevaron \u00e1 categor\u00eda de especies, e usan o termo \"albatros viaxeiro\" ou errante para denominar un complexo de especies que incl\u00fae as especies propostas: \"D. antipodensis\", \"D. dabbenena\", \"D. gibsoni\" e \"D. exulans\".\nDescrici\u00f3n.\nTen a envergadura de \u00e1s maior de todas as aves vivas, normalmente entre 2,51 a 3,5\u00a0m, cunha media de 3,1\u00a0m na colonia da illa dos Paxaros, Xeorxia do Sur e unha media de exactamente 3\u00a0m en 123 paxaros medidos na costa de Malabar, Nova Gales do Sur. Nas illas Crozet, a media de envergadura alar dos adultos \u00e9 de 3,05\u00a0m. Os exemplares con \u00e1s m\u00e1is grandes verificados med\u00edan 3,7\u00a0m. Outros exemplares non verificados a\u00ednda m\u00e1is grandes chegaban a 4,22\u00a0m e a 5,3\u00a0m. Como resultado destas envergadras alares, poden permanecer no aire sen bater as \u00e1s durante varias horas seguidas (avanzan 22\u00a0m por cada metro que descenden). A lonxitude do corpo \u00e9 de entre 107 e 135\u00a0cm e as femias son algo menores. Os adultos poden pesar desde 5,9 a 12,7\u00a0kg, a\u00ednda que a maior\u00eda pesan entre 6,35 e 11,91\u00a0kg. Na illa Macquarie, tres machos pesaron como media 8,4\u00a0kg e tres femias 6,2\u00a0kg. Na illa Crozet, os machos nun estudo pesaron como media 9,44\u00a0kg, mentres que as femias ti\u00f1an un peso medio de 7,84\u00a0kg. Por\u00e9n, 10 adultos dos que non se informou do sexo de Crozet pesaron como media 9,6\u00a0kg. En Xeorxia do Sur, 52 machos pesaron de media 9,11\u00a0kg, mentres que 53 femias pesaron 7,27\u00a0kg. Das aves inmaturas hai informes nos que pesan 16,1\u00a0kg durante os seus primeiros voos (momento no que poden a\u00ednda quedarlles reservas de graxa que ir\u00e1n perdendo a medida que contin\u00faen voando). En Xeorxia do Sur, as cr\u00edas emplumadas pesaban como media 10,9\u00a0kg. Os albatros que non pertencen ao grupo do albatros viaxeiro (\"D. e. exulans\") son m\u00e1is pequenos pero consid\u00e9rase agora xeralmente que son de especies distintas. A plumaxe var\u00eda coa idade; os individuos novos empezan sendo de cor marr\u00f3n chocolate. A medida que aumenta a s\u00faa idade fanse m\u00e1is brancos. Os adultos te\u00f1en corpos brancos con \u00e1s negras e brancas. Os machos te\u00f1en \u00e1s m\u00e1is brancas que as femias e s\u00f3 as puntas e bordos de arrastre das \u00e1s son negras. Tam\u00e9n presentan unha mancha cor pexego esva\u00edda nun lado da cabeza. O albatros viaxeiro \u00e9 o m\u00e1is branco do complexo de especies ao que pertence; as outras especies te\u00f1en m\u00e1is cantidade de marr\u00f3n e negro nas \u00e1s e corpo cando son adultos reprodutores, lembrando moito aos albatros viaxeiros inmaturos. O peteiro \u00e9 grande e rosa, igual que os p\u00e9s. Te\u00f1en ademais unha gl\u00e1ndula do sal situada sobre o conduto nasal que axuda a desalinizar os seus corpos, debido a que tragan moita auga de mar. Excreta unha soluci\u00f3n moi salina polo nariz.\nDistribuci\u00f3n e h\u00e1bitat.\nReprod\u00facese na illa de Xeorxia do Sur, illas Crozet, illas Kerguelen, illas Pr\u00edncipe Eduardo e illa Macquarie, e foi observado aliment\u00e1ndose bastante ao norte, na costa da pen\u00ednsula de Kaikoura no leste da illa Sur de Nova Zelandia e est\u00e1 distribu\u00eddo por todos os oc\u00e9anos do sur desde 28\u00b0 a 60\u00b0 S. Pasa a maior parte da s\u00faa vida voando, e s\u00f3 vai a terra para reproducirse e alimentarse. As distancias que viaxa cada ano son dif\u00edciles de medir, pero unha ave marcada foi rexistrada viaxando 6\u00a0000\u00a0km en doce d\u00edas.\nComportamento.\nOs albatros viaxeiros presentan unha ampla variedade de exhibici\u00f3ns de vocalizaci\u00f3ns desde gritos e asub\u00edos a gru\u00f1idos e golpeteos co peteiro. Cando est\u00e1n cortexando estenden as \u00e1s, moven a cabeza, e danse golpi\u00f1os cos peteiros mutuamente, mentres urran. Poden vivir uns 50 anos.\nReproduci\u00f3n.\nEstes albatros empar\u00e9llanse para toda a vida e reprod\u00facense cada dous anos. A reproduci\u00f3n ten lugar nas illas subant\u00e1rticas e comeza a inicios de novembro. O ni\u00f1o \u00e9 unha morea de lama e vexetaci\u00f3n, e est\u00e1 situado nun sa\u00ednte exposto preto do mar. Durante os estadios iniciais do desenvolvemento dos pitos, os proxenitores fan quendas nas que alternativamente un incuba e o outro sae a procurar comida. Posteriormente, ambos os adultos van pescar e visitan o pito en intervalos irregulares.\nAlimentaci\u00f3n.\nAlim\u00e9ntanse pola noite e comen cefal\u00f3podos, pequenos peixes, e crust\u00e1ceos e refugallos animais que flotan no mar, comendo en ocasi\u00f3ns tan en exceso que son incapaces de voar e te\u00f1en que repousar indefensos nas augas. Tenden a seguir os barcos en busca dos refugallos que desbotan. Poden tam\u00e9n mergullarse a pouca profundidade.\nReproduci\u00f3n.\nReprod\u00facese un ano si e outro non. Na \u00e9poca reprodutora ocupan colonias pouco densas en arquip\u00e9lagos illados nos oc\u00e9anos do Sur. Po\u00f1en un ovo branco, cunhas poucas manchas e mide uns 10\u00a0cm de longo entre o 10 de decembro e o 5 de xaneiro. Os ni\u00f1os son como unha cunca grande de vexetaci\u00f3n herb\u00e1cea e turba do solo, e ten 1 metro de di\u00e1metro na parte m\u00e1is ancha e medio metro na menos ancha. A incubaci\u00f3n ten lugar durante 11 semanas e interve\u00f1en ambos os proxenitores. Son unha especie mon\u00f3gama, xeralmente de por vida. Os adolescentes regresan \u00e1 colonia en seis anos; por\u00e9n, non empezan a reproducirse ata que est\u00e1n entre os 11 e os 15 anos. Un 31,5% das cr\u00edas emplumadas sobreviven.\nRelaci\u00f3ns cos humanos.\nOs mari\u00f1eiros adoitaban capturar albatros para obter os seus longos \u00f3sos das \u00e1s, cos cales fac\u00edan talos de pipas para fumar. Os primeiros exploradores dos oc\u00e9anos da rexi\u00f3n ant\u00e1rtica alegr\u00e1banse da compa\u00f1\u00eda dos albatros nas s\u00faas tristes soidades; e a mala sorte dos que cazaban coa s\u00faa b\u00e9sta o \"paxaro do bo agoiro\" \u00e9 familiar para os lectores de obras como \"The Rime of the Ancient Mariner\" (A rima do antigo mari\u00f1eiro) de Coleridge. A met\u00e1fora dun \"albatros arredor do pescozo\" tam\u00e9n procede do poema e indica unha carga non desexada que causa ansiedade ou estorbo. Nos d\u00edas da navegaci\u00f3n a vela esta ave a mi\u00fado acompa\u00f1aba os barcos durante d\u00edas, e non simplemente segu\u00edndoo, sen\u00f3n dando voltas arredor e sen pousarse nunca na auga. Continuaban o seu voo, aparentemente sen cansarse, tanto en tempo tormentoso coma calmo.\nO pobo maor\u00ed de Nova Zelandia usaba os albatros como alimento. Captur\u00e1banos con anz\u00f3s para pescar. Como os \u00f3sos das \u00e1s dos albatros eran lixeiros e \u00e1 vez moi resistentes os maor\u00ed utiliz\u00e1banos para fabricar diversos obxectos como o \"koauau\" (frautas), agullas, coitelas dos instrumentos para tatuar, e barbas para os anz\u00f3s de pesca.\nConservaci\u00f3n.\nA IUCN considera este albatros como unha especie vulnerable. A mortalidade dos adultos \u00e9 do 5% ao 7,8% ao ano. Te\u00f1en unha \u00e1rea de distribuci\u00f3n de 64\u00a0700\u00a0000\u00a0km2, a\u00ednda que a s\u00faa zona de reproduci\u00f3n \u00e9 de s\u00f3 1\u00a0900\u00a0km2.\nEn 2007, estim\u00e1base que hab\u00eda uns 25\u00a0500 adultos, desglosados en 1\u00a0553 parellas na illa de Xeorxia do Sur, 1\u00a0850 parellas na illa de Pr\u00edncipe Eduardo, 1\u00a0600 na illa Marion, 2\u00a0000 nas illas Crozet, 1\u00a0100 nas illas Kerguelen, e 12 na illa Macquarie cun total de 8\u00a0114 parellas reprodutoras.\nA poboaci\u00f3n da illa Xeorxia do Sur est\u00e1 reduc\u00edndose un 1,8% ao ano. Os niveis de aves nas illas Pr\u00edncipe Eduardo e Crozet parec\u00edan estar estabilizados, a\u00ednda que recentemente parecen estar diminu\u00edndo.\nA maior ameaza para a s\u00faa supervivencia \u00e9 a pesca de palangre; por\u00e9n, a contaminaci\u00f3n, principalmente por pl\u00e1sticos e anz\u00f3s de pesca, tam\u00e9n se cobran un tributo.\nA Convenci\u00f3n para a Conservaci\u00f3n dos Recursos Vivos Mari\u00f1os Ant\u00e1rticos introduciu medidas para reducir a pesca accidental (\"bycatch\") de albatros arredor da illa de Xeorxia do Sur nun 99%, e outras comisi\u00f3ns pesqueiras rexionais est\u00e1n tomando medidas similares para reducir a morte destes animais. As illas de Pr\u00edncipe Eduardo son unha reserva natural, e as illas Macquarie son Patrimonio da Humanidade. Finalmente, grandes parte das illas Crozet e Kerguelen son unha reserva natural."}
{"id": "418143", "revid": "27155", "url": "https://gl.wikipedia.org/wiki?curid=418143", "title": "Diomedea exulans", "text": ""}
{"id": "418145", "revid": "27155", "url": "https://gl.wikipedia.org/wiki?curid=418145", "title": "Diomedeidos", "text": ""}
{"id": "418147", "revid": "15490", "url": "https://gl.wikipedia.org/wiki?curid=418147", "title": "Lion (hom\u00f3nimos)", "text": "Lion pode referirse a:"}
{"id": "418148", "revid": "72012", "url": "https://gl.wikipedia.org/wiki?curid=418148", "title": "Paraskev\u00ed Papachristou", "text": ""}
{"id": "418152", "revid": "17467", "url": "https://gl.wikipedia.org/wiki?curid=418152", "title": "Garc\u00eda II de Galiza", "text": ""}
{"id": "418154", "revid": "88215", "url": "https://gl.wikipedia.org/wiki?curid=418154", "title": "Kristin Gierisch", "text": "Kristin Gierisch, nada en Zwickau, Saxonia (Alema\u00f1a) o 20 de agosto de 1990, \u00e9 unha atleta alem\u00e1 especializada na proba de triplo salto.\nGa\u00f1ou a medalla de prata no Campionato mundial en pista cuberta de 2016, no Campionato de Europa de 2018 e a de ouro no Campionato de Europa en pista cuberta de 2017. Ademais, foi cuarta no Campionato de Europa en pista cuberta de 2015 e novena no Campionato de Europa de 2014.\nAs s\u00faas mellores marcas personais na competici\u00f3n de triplo salto son 14,45 m ao aire libre (-0,5\u00a0m/s, Berl\u00edn 2018) e 14,46 m en pista cuberta (Praga 2015).\nTraxectoria.\nPrincipais eventos.\nNo Campionato do mundo de atletismo en pista cuberta de 2016 ga\u00f1ou a medalla de prata no triplo salto, cun salto de 14,30 m, sendo superada pola venezolana Yulimar Rojas (ouro con 14,41 m) e por diante da atleta grega Paraskev\u00ed Papachristou (bronce con 14,15 m).\nO 10 de agosto de 2018, no Campionato de Europa de atletismo, no Estadio Ol\u00edmpico de Berl\u00edn, Gierisch ga\u00f1ou a medallla de prata cun salto de 14,45 m, detr\u00e1s da grega Paraskev\u00ed Papachristou (ouro, cun salto de 14,60 m), e por diante da espa\u00f1ola (galega) Ana Peleteiro (bronce, cun salto de 14,44 m)."}
{"id": "418155", "revid": "72012", "url": "https://gl.wikipedia.org/wiki?curid=418155", "title": "ExoMars", "text": "ExoMars (Exobiology En Marte) \u00e9 un proxecto de astrobiolox\u00eda para investigar a habitabilidade do ambiente marciano no pasado e probar novas tecnolox\u00edas cara a unha futura misi\u00f3n a Marte nos anos 2020. Hai que lembrar que na actualidade, Marte ten unha superficie \u00e1rida, exposta a radiaci\u00f3n \u00f3 ter unha d\u00e9bil atmosfera.\nExoMars \u00e9 un proxecto conxunto entre a ESA e a Corporaci\u00f3n Estatal Rusa do Espazo (Roscosmos), que segue o cami\u00f1o de Mars Express (ESA), que comezou a s\u00faa andaina no 2003.\nA misi\u00f3n constar\u00e1 dun robot explorador e unha plataforma cient\u00edfica de superficie. O robot da misi\u00f3n a despregar no 2021 leva o nome de Rosalind Franklin. Poder\u00e1 recoller mostras ata dous metros de profundidade.\nDesenvolvemento da misi\u00f3n.\nXa no 2020, os test da misi\u00f3n sofren atrasos debido \u00e1 pandemia da COVID-19.\nLigaz\u00f3ns externas.\nP\u00e1xina de ExoMars na ESA."}
{"id": "418156", "revid": "23204", "url": "https://gl.wikipedia.org/wiki?curid=418156", "title": "Zwickau", "text": "Zwickau \u00e9 unha cidade alem\u00e1, no Land de Saxonia, situada nun val ao p\u00e9 dos montes Met\u00e1licos, na beira esquerda do \"Zwickauer Mulde\".\nA s\u00faa poboaci\u00f3n \u00e9 de algo m\u00e1is de 100 000 habitantes.\nEnc\u00f3ntrase ao suroeste de Dresde e de Chemnitz, e ao sur de Leipzig. P\u00f3dese chegar a ela polas autoestradas A72 e A4, ademais de por ferrocarril.\nHistoria.\nA cidade enc\u00f3ntrase situadada na rexi\u00f3n hist\u00f3rica co\u00f1ecida como Lusacia. Foi destru\u00edda polos bombardeos dos aliados durante a segunda guerra mundial.\nEconom\u00eda.\nA tradici\u00f3n da industria automotriz na rexi\u00f3n rem\u00f3ntase a antes da segunda guerra mundial.\nVolkswagen fabrica en Zwickau os seus modelos \"Polo\", \"Golf\" e \"Passat\".\nDaimler tam\u00e9n constru\u00edu antigamente unha f\u00e1brica nas aforas.\nEn Zwickau foi onde se creou, en 1909, a marca Audi."}
{"id": "418157", "revid": "5863", "url": "https://gl.wikipedia.org/wiki?curid=418157", "title": "Premio Princesa de Asturias", "text": ""}
{"id": "418158", "revid": "5863", "url": "https://gl.wikipedia.org/wiki?curid=418158", "title": "Luciano Fari\u00f1a", "text": "O nome Luciano Fari\u00f1a pode referirse a:"}
{"id": "418159", "revid": "1576", "url": "https://gl.wikipedia.org/wiki?curid=418159", "title": "Suf\u00ed", "text": ""}
{"id": "418160", "revid": "25871", "url": "https://gl.wikipedia.org/wiki?curid=418160", "title": "Three Cheers for Sweet Revenge", "text": "Three Cheers for Sweet Revenge \u00e9 o segundo \u00e1lbum de estudio da banda estadounidense de rock alternativo My Chemical Romance, publicado o 8 de xu\u00f1o de 2004 a trav\u00e9s do selo Reprise Records. Este disco ten un son m\u00e1is limpo que a s\u00faa estrea de 2002 \"I Brought You My Bullets, You Brought Me Your Love\". Foi o derradeiro \u00e1lbum do grupo en contar co bater\u00eda Matt Pelissier, que posteriormente foi substitu\u00eddo por Bob Bryar."}
{"id": "418162", "revid": "89787", "url": "https://gl.wikipedia.org/wiki?curid=418162", "title": "Copa Federaci\u00f3n Galega de Patinaxe", "text": "A Copa Federaci\u00f3n \u00e9 a unha competici\u00f3n do h\u00f3ckey a pat\u00edns organizada pola Federaci\u00f3n Galega de Patinaxe na que compiten equipos da Primeira Divisi\u00f3n Galega. A competici\u00f3n disp\u00fatase en formato de eliminatirias a partido \u00fanico ou dobre partido dependendo da edici\u00f3n."}
{"id": "418163", "revid": "83328", "url": "https://gl.wikipedia.org/wiki?curid=418163", "title": "Virus do Nilo Occidental", "text": "O virus do Nilo Occidental, West Nile virus ou WNV, \u00e9 un virus que provoca a febre do Nilo Occidental.\nEsta enfermidade \u00e9 unha flavivirose orixinaria da \u00c1frica subsahariana que produce encefalite en equinos, aves e tam\u00e9n en humanosl\nA doenza estendeuse desde 1937 polo resto de \u00c1frica, Oriente Medio, Asia Menor e Europa Oriental e, moi recentemente, por Extremo Oriente e Norteam\u00e9rica, onde causa importantes mortandades en aves, especialmente en c\u00f3rvidos.\nO WNV crece e prop\u00e1gase dunha ave a outra a trav\u00e9s de mosquitos infectados.\nSe os mosquitos infectados co virus pican aos cabalos ou aos humanos, o animal ou a persoa poden enfermar.\nExisten varias especies de cul\u00edcidos que poden transmitir o virus. Unha das m\u00e1is importantes \u00e9 o \"Culex pipiens\".\nO WNV pode propagarse nalgunhas ocasi\u00f3ns por outros medios. Por exemplo, pode transmitirse aos humanos durante as transfusi\u00f3ns sangu\u00edneas e transplantes de \u00f3rganos provenientes de doadores infectados.\nAs\u00ed mesmo, \u00e9 pos\u00edbel que as mulleres embarazadas ou lactantes que estean infectadas poidan transmitir o virus aos seus beb\u00e9s.\nDebido \u00e1 s\u00faa improbabilidade e ao desco\u00f1ecemento actual acerca deste risco e ao feito de que a lactaci\u00f3n ten beneficios evidentes e perfectamente establecidos, non se recomenda que a naie deixe de aleitar ao seu fillo.\nOs cabalos infectados con WNV non poden transmitir directamente a doenza aos humanos.\nNon hai evidencia de que unha persoa poida infectarse co WNV tocando aves infectadas vivas ou muertas. A\u00ednda as\u00ed, debe terse precauci\u00f3n ao manexar animais mortos, inclu\u00edndo as aves.\nSe \u00e9 necesario mover ou desfacerse dunha ave morta, c\u00f3mpre usar luvas ou unha p\u00e1 para movela e colocala dentro de d\u00faas bolsas de pl\u00e1stico (unha dentro da outra).\nNos Estados Unidos, o WNV presentouse por primeira vez en Nova York durante o ver\u00e1n de 1999. Desde ent\u00f3n, a enfermidade diseminouse ao longo da maior parte do territorio continental dos Estados Unidos. Non se sabe como entrou o WNV neste pa\u00eds; por\u00e9n, este proceso ocorre de maneira natural en Europa, \u00c1frica e Asia desde polo menos a primeira metade do s\u00e9culo XX."}
{"id": "418164", "revid": "72012", "url": "https://gl.wikipedia.org/wiki?curid=418164", "title": "West Nile virus", "text": ""}
{"id": "418165", "revid": "72012", "url": "https://gl.wikipedia.org/wiki?curid=418165", "title": "WNV", "text": ""}
{"id": "418167", "revid": "98629", "url": "https://gl.wikipedia.org/wiki?curid=418167", "title": "Xo\u00e1n de Brienne", "text": "Xo\u00e1n de Brienne (en franc\u00e9s: Jean de Brienne, grego: \u0399\u03c9\u03ac\u03bd\u03bd\u03b7\u03c2 \u03c4\u03b7\u03c2 \u0392\u03c1\u03c5\u03ad\u03bd\u03bd\u03b7\u03c2 trans. \"Io\u0331\u00e1nni\u0331s ti\u0331s Vry\u00e9nni\u0331s\"), nado aprox. en 1169/74 e finado en Constantinopla, Imperio latino de Constantinopla (actual Istambul, Turqu\u00eda), o 23 de marzo de 1237, foi rei de Xerusal\u00e9n desde 1210 at\u00e9 1225, logo emperador latino de Constantinopla desde 1229 at\u00e9 1237.\nTraxectoria.\nFoi o benxam\u00edn dos v\u00e1stagos de \u00c9rard II, conde de Brienne, e In\u00e9s de Montfaucon ou Montb\u00e9liard. Pasou a maior parte da s\u00faa vida como un nobre de menor importancia at\u00e9 facer amizade co rei Filipe II Augusto de Francia, quen fixo os arranxos para que casase con Mar\u00eda de Montferrato, a ra\u00ed\u00f1a do Estado cruzado de Xerusal\u00e9n, en 1210. Xo\u00e1n chegou \u00e1 cidade palestina de Acre o 13 de setembro de 1210, casou con Mar\u00eda ao d\u00eda seguinte, e foi coroado en Tiro o 3 de outubro. Mar\u00eda morreu en 1212, e Xo\u00e1n foi nomeado rexente da s\u00faa pequena filla, Iolanda de Brienne, que herdou a coroa como Isabel II. En 1214 Xo\u00e1n casou coa princesa Estefan\u00eda de Armenia, filla do rei armenio Le\u00f3n II, e tivo un fillo con ela.\nComo rexente, Xo\u00e1n arranxou unha tregua de cinco anos con Al-Adil I, sult\u00e1n de Exipto e Siria, en xullo de 1212. Durante a tregua, persuadiu ao papa Inocencio III para p\u00f3r en marcha a Quinta Cruzada en apoio do reino da s\u00faa filla. En 1218 uniuse \u00e1s forzas cruzadas de Occidente nunha expedici\u00f3n contra o porto exipcio de Damieta. Despois dunha disputa cun dos xefes da cruzada, o legado papal Pelagio Galvani, Xo\u00e1n partiu de Exipto en febreiro de 1220, onde regresou en xullo de 1221 ao presenciar a humillante derrota dos cruzados e o abandono do sitio de Damieta.\nEstefan\u00eda morreu en 1219; Xo\u00e1n logo casou con Berenguela, filla de Berenguela de Castela, e en 1225 deu \u00e1 s\u00faa filla Isabel en matrimonio ao emperador do Sacro Imperio Frederico II, tratando de conservar os seus dereitos como rexente do reino de Xerusal\u00e9n. Inmediatamente despois do matrimonio, con todo, Frederico comezou a oporse a estes dereitos.\nEn 1228 Xo\u00e1n foi convidado a Constantinopla para ser rexente e coemperador co mozo Baldu\u00edno II e organizou un matrimonio entre este e a s\u00faa pequena filla Mar\u00eda. Coroado en 1231, Xo\u00e1n axudou a repeler os ataques do tsar b\u00falgaro Iv\u00e1n Asen II e do emperador de Nicea Xo\u00e1n III Ducas Vatatz\u00e9s, pero pouco antes da s\u00faa morte viuse obrigado a solicitar o auxilio de Occidente.\nMocidade.\nXo\u00e1n era o menor dos catro fillos var\u00f3ns de Erard II, conde de Brienne, e Agnes de Montfaucon. En 1231, Xurxo Acropolita, que por ent\u00f3n contaba catorce anos, escribiu que lle parec\u00eda \u00abextremadamente vello... duns oitenta anos\u00bb; se o c\u00e1lculo de Acropolita era correcto, Xo\u00e1n naceu ao redor do 1150. . Con todo, non existen outros autores do s\u00e9culo XIII que describan a Xo\u00e1n como anci\u00e1n. O pai deste describ\u00eda aos irm\u00e1ns de Xo\u00e1n como \u00abnenos\u00bb no 1177 e menciona ao titor do irm\u00e1n m\u00e1is vello de Xo\u00e1n, Gualterio III, en 1184; isto suxire que os irm\u00e1ns de Xo\u00e1n naceron a finais da d\u00e9cada de 1160. Os historiadores modernos concordan en que Xo\u00e1n debeu de nacer despois do 1168, probabelmente na d\u00e9cada de 1170.\nA pesar de que o seu pai o destinou \u00e1 carreira eclesi\u00e1stica, segundo os Contos do xograr de Reims de finais do s\u00e9culo XIII, Xo\u00e1n era remiso a seguila. Para evitalo, segundo o xograr, Xo\u00e1n fuxiu da casa e refuxiouse co seu t\u00edo materno na abad\u00eda de Claraval. Animado polos seus pares, f\u00edxose armar cabaleiro e forxouse boa reputaci\u00f3n en torneos e lides. A\u00ednda que algunhas pasaxes dos \"Contos do xograr de Reims\" parecen inventados (verbigracia, Xo\u00e1n non ti\u00f1a ning\u00fan t\u00edo materno en Claraval), o historiador Guy Perry afirmou que si que pode ter recolleito detalles ver\u00eddicos da vida de Xo\u00e1n. A carreira eclesi\u00e1stica era habitual para os segundox\u00e9nitos das familias nobres da Francia do s\u00e9culo XII; a\u00ednda as\u00ed, se o seu pai chegou a enviar a Xo\u00e1n a un mosteiro, este o abandonou antes de alcanzar a idade necesaria para realizar os votos. Xo\u00e1n con seguridade desenvolveu a forza necesaria para ser un bo guerreiro, xa que tanto Acropolita como Salimbene di Adam, autores contempor\u00e1neos, resaltan o seu robustez.\nErard II uniuse \u00e1 terceira cruzada e morreu en Terra Santa no 1191. O seu primox\u00e9nito, Gualterio III, sucedeuno como se\u00f1or de Brienne. Xo\u00e1n aparece nos documentos por primeira vez en 1192 ou 1194, nun texto do seu irm\u00e1n, o que proba que era unha figura destacada na corte de Gualterio. Segundo unha versi\u00f3n da cr\u00f3nica de Ernoul, Xo\u00e1n participou nunha guerra que o se\u00f1or\u00edo librou contra Pedro II de Courtenay. A pesar de que os \"Contos do xograr de Reims\" afirman que lle chamaban Xo\u00e1n Sen Terra, segundo os documentos contempor\u00e1neos, cara ao 1200 pertenc\u00edanlle as aldeas de Jessains, Onjon, Trannes e outros dous do Condado de Champa\u00f1a. En 1201, Teobaldo III concedeulle novas propiedades en M\u00e2con, Longsols e noutros lugares. Tras a morte de Teobaldo, a s\u00faa vi\u00fava, Branca de Navarra, persuadiu a Xo\u00e1n para que vendese as s\u00faas terras en M\u00e2con, afirmando que pertenc\u00edan ao seu dote.\nGualterio III de Brienne faleceu en xu\u00f1o de 1205 mentres loitaba na Italia meridional. A s\u00faa vi\u00fava, Elvira de Sicilia, deu a luz un fillo p\u00f3stumo, Gualterio IV, que se criou en Italia. Xo\u00e1n obtivo o t\u00edtulo de conde de Brienne, e empezou a administrar o condado en nome do seu sobri\u00f1o no 1205 ou 1206. Como vasalo principal do conde de Champa\u00f1a, visitaba con frecuencia a corte de Branca de Navarra (que gobernaba o condado durante a minor\u00eda do seu fillo). Segundo unha versi\u00f3n da cr\u00f3nica de Ernoul, Branca amou a Xo\u00e1n \u00abm\u00e1is que a calquera outro home no mundo\u00bb, o que molestou ao rei Filipe II de Francia.\nAs d\u00faas versi\u00f3ns da cr\u00f3nica de Ernoul difiren sobre o ascenso de Xo\u00e1n ao trono de Xerusal\u00e9n. Segundo unha delas, os se\u00f1ores principais de Xerusal\u00e9n enviaron emisarios a Francia no 1208 para solicitar a Filipe II que escollese a un nobre franc\u00e9s para desposar a ra\u00ed\u00f1a Mar\u00eda. Aproveitando a oportunidade de se librar de Xo\u00e1n, o rei elixiuno. Segundo a outra versi\u00f3n da cr\u00f3nica, un cabaleiro cuxo nome non se menciona encareceu aos se\u00f1ores xerosolimitanos a escoller a Xo\u00e1n como soberano; este aceptou o ofrecemento tras recibir o benepl\u00e1cito de Filipe. Xo\u00e1n visitou ao papa Inocencio III en Roma. Este entregoulle corenta mil marcos para que os empregase na defensa de Terra Santa, a\u00ednda que indicou como condici\u00f3n que non poder\u00eda dispor deles sen contar co consentimento do patriarca latino de Xerusal\u00e9n e dos grandes maestres do Temple e do Hospital.\nRei de Xerusal\u00e9n.\nRei consorte.\nXo\u00e1n desembarcou en Acre o 13 de setembro de 1210; ao d\u00eda seguinte, o patriarca de Xerusal\u00e9n Alberte de Vercelli casouno coa ra\u00ed\u00f1a Mar\u00eda. Os dous foron coroados en Tiro o 3 de outubro. A tregua pactada por Aimerico, rei de Xerusal\u00e9n, e o sult\u00e1n aiub\u00ed Al-Adil conclu\u00edra para cando Xo\u00e1n chegou a Terra Santa. A\u00ednda que Al-Adil estaba disposto a renovala, os nobres xerosolimitanos non quixeron asinar un novo tratado sen o consentimento de Xo\u00e1n. Por iso, durante a coroaci\u00f3n de Xo\u00e1n e Mar\u00eda, Al-Mu'azzam Isa, fillo de Al-Adil, correu as terras de Acre, pero sen atacar a cidade. Tras regresar a Acre, Xo\u00e1n saqueou varias poboaci\u00f3ns musulm\u00e1s como represalia pola correr\u00eda aiub\u00ed.\nA pesar de que aproximadamente trescentos cabaleiros franceses o acompa\u00f1aron a Terra Santa, ning\u00fan nobre destacado o fixo; os principais arist\u00f3cratas franceses preferiron participar na cruzada contra os albixenses ou simplemente non o consideraron suficientemente importante como para formar parte do seu s\u00e9quito O curm\u00e1n de Xo\u00e1n, Gualterio de Montb\u00e9liard, un\u00eduselle tan s\u00f3 despois de que o expulsasen de Chipre Montb\u00e9liard dirixiu unha expedici\u00f3n naval a Exipto para saquear o delta do Nilo. Despois de que a maior\u00eda dos cruzados franceses abandonaron Terra Santa, Xo\u00e1n asinou unha nova tregua con Al-Adil a mediados do 1211 e enviou emisarios ao papa Inocencio para solicitar que predicase unha cruzada nova.\nConflitos.\nMar\u00eda morreu pouco despois de parir \u00e1 s\u00faa filla Isabella, a finais do 1212. A s\u00faa morte desencadeou unha disputa legal, xa que Xo\u00e1n de Ibel\u00edn (que administrara o reino at\u00e9 a coroaci\u00f3n de Xo\u00e1n) puxo en cuesti\u00f3n o dereito do rei vi\u00favo a gobernar. Este enviou a Ra\u00fal de Merencourt, bispo de Sid\u00f3n, a Roma para obter a axuda da Santa S\u00e9. O papa confirmou que Xo\u00e1n era o se\u00f1or lex\u00edtimo de Terra Santa a comezos de 1213, e instou os prelados a apoialo con sanci\u00f3ns eclesi\u00e1sticas se resultaba necesario. A maior\u00eda dos se\u00f1ores feudais xerosolimitanos permaneceron leais ao rei e admitiron o seu dereito a administrar o reino en nome da s\u00faa filla; Pola s\u00faa banda, Xo\u00e1n de Ibel\u00edn abandonou Terra Santa e instalouse en Chipre[.\nAs relaci\u00f3ns entre Xo\u00e1n de Brienne e Hugo I de Chipre eran tirantes. Este ordenou o encarceramento dos seguidores de Xo\u00e1n no seu reino, e s\u00f3 os liberou cando llo ordenou o papa Inocencio. Durante a guerra de sucesi\u00f3n antioque\u00f1a, Xo\u00e1n tomou partido por Bohemundo IV e os templarios contra Raimond Roupen e Le\u00f3n I, rei da Cilicia armenia, a quen sostiveron Hugo e os hospitalarios. A\u00ednda as\u00ed, Xo\u00e1n enviou s\u00f3 cincuenta cabaleiros para loitar contra os armenios en Antioqu\u00eda no 1213. Le\u00f3n I conclu\u00edu un tratado de paz cos templarios ese mesmo ano, e reconciliouse con Xo\u00e1n. Este desposou \u00e1 filla primox\u00e9nita de Le\u00f3n, Estefan\u00eda de Armenia (tam\u00e9n co\u00f1ecida como Rita), en 1214 e esta recibiu un dote de trinta mil besantes. As disputas entre Xo\u00e1n, Le\u00f3n, Hugo e Bohemundo est\u00e1n documentadas nas cartas do papa nas que os insta a se reconciliaren antes de que a quinta cruzada alcanzase Terra Santa.\nA quinta cruzada.\nO papa Inocencio proclamou a quinta cruzada no 1213, co obxectivo principal de \u00abliberar\u00bb Terra Santa (reconquistar Xerusal\u00e9n). As primeiras tropas cruzadas, mandadas por Leopoldo VI de Austria, arribaron a Acre a principios de setembro de 1217. Andr\u00e9 II de Hungr\u00eda e o seu ex\u00e9rcito segu\u00edronas ese mesmo mes, e Hugo I de Chipre e Bohemundo IV de Antioqu\u00eda pronto se uniron a eles. A\u00ednda as\u00ed, centenares de cruzados pronto volveron a Europa debido \u00e1 fame negra que se desatou pola mala colleita do ano anterior. Celebrouse un consello de guerra na tenda de Andr\u00e9 II, que se consideraba xefe do ex\u00e9rcito cruzado. Con todo, outros dirixentes, particularmente Xo\u00e1n, non reco\u00f1ec\u00edan a autoridade do rei h\u00fangaro. Os cruzados saquearon os arredores, terras de Al-Adil I, para obter v\u00edveres e forraxe, e obrigaron ao sult\u00e1n a retroceder en novembro de 1217. En decembro Xo\u00e1n asediou a fortaleza aiub\u00ed do monte Tabor, coa soa colaboraci\u00f3n de Bohemundo IV. O asedio fracasou, o que, segundo o coet\u00e1neo Jacques de Vitry, \u00abanimou ao infiel\u00bb.\nAndr\u00e9 II decidiu regresar ao seu reino; Hugo I e Bohemundo IV fixeron o propio e os tres abandonaron a cruzada a comezos de 1218. A s\u00faa partida marcou o fin das ofensivas e o resto de cruzados dedic\u00e1ronse a restaurar as fortificaci\u00f3ns de Cesarea e Atlit. Cando chegaron novas forzas desde o Sacro Imperio Romano Xerm\u00e1nico en abril, decidiuse invadir Exipto. Os se\u00f1ores elixiron a Xo\u00e1n xefe da campa\u00f1a e acordaron entregarlle as terras que se conquistasen. Por\u00e9n, a s\u00faa autoridade era principalmente nominal, xa que de cando en cando logrou impola a un ex\u00e9rcito composto por tropas de tan diversas orixes.\nOs cruzados cercaron Damieta, situada na beira do Nilo, en maio de 1218. A pesar de que se apoderaron dunha torre estrat\u00e9xica situada nunha illa pr\u00f3xima o 24 de agosto, Al-Kamil (que sucedera a Al-Adil I en Exipto) controlaba o tr\u00e1fico do gran r\u00edo. En setembro chegaron reforzos de Italia, ao mando do enviado do papa Honorio III, o cardeal legado Pelagio, que se arrogou o mando da cruzada.\nOs exipcios atacaron por sorpresa o campamento cruzado o 9 de outubro, pero Xo\u00e1n descubriu a tempo a manobra. As s\u00faas forzas aniquilaron a vangarda exipcia e desbarataron as unidades que a segu\u00edan. Os cruzados constru\u00edron unha fortaleza flotante preto de Damieta, pero unha tormenta arrastrouna at\u00e9 cerca do lugar onde se atopaba o campamento inimigo. Os exipcios apoder\u00e1ronse dela e pasaron polas armas a case todos os defensores. S\u00f3 dous soldados escaparon con vida pero, acusados de covard\u00eda, foron axustizados por orde de Xo\u00e1n. Grazas \u00e1s tropas italianas que trouxera a Exipto, a influencia de Pelagio creceu nas reuni\u00f3ns nas que se decid\u00edan as operaci\u00f3ns militares. As disputas con Xo\u00e1n amolaban \u00e1 tropa. Parte desta decidiu pola s\u00faa conta asaltar o campamento inimigo o 29 de agosto de 1219, pero os exipcios venc\u00e9rona e extermin\u00e1rona. A continuaci\u00f3n e aproveitando o p\u00e1nico desatado por este rev\u00e9s, os exipcios acometeron o campamento cruzado, que s\u00f3 se salvou grazas \u00e1 presenza de \u00e1nimo e o esforzo de Xo\u00e1n, os se\u00f1ores cruzados e os cabaleiros das ordes militares.\nA finais de outubro, Al-Kamil enviou emisarios aos cruzados para devolverlles Xerusal\u00e9n, Bel\u00e9n e Nazaret se se retiraban de Exipto. A\u00ednda que Xo\u00e1n e os nobres se mostraron dispostos a aceptaren a proposta do sult\u00e1n, Pelagio e os xefes das ordes militares opux\u00e9ronse; afirmaron que os musulm\u00e1ns poder\u00edan recuperalas facilmente. As\u00ed, os cruzados finalmente rexeitaron a oferta. Al-Kamil tratou de abastecer Damieta enviando v\u00edveres a trav\u00e9s do campamento cruzado, pero os seus homes foron capturados o 3 de novembro. Dous d\u00edas m\u00e1is tarde, os cruzados asaltaron a cidade e conquist\u00e1rona. Pelagio reclamouna para a Igrexa, pero tivo que reco\u00f1ecer o dereito de Xo\u00e1n a administrala (polo menos temporalmente) cando este ameazou con abandonar a campa\u00f1a. Segundo Xo\u00e1n de Joinville, Xo\u00e1n recibiu un terzo do bot\u00edn; existen moedas co seu nome acu\u00f1adas nos meses que seguiron \u00e1 conquista da cidade. Mentres isto suced\u00eda no sur, Al-Mu'azzam Isa, sult\u00e1n de Damasco, invadiu o Reino de Xerusal\u00e9n e saqueou Cesarea antes de que acabase o 1219.\nO sogro de Xo\u00e1n, Le\u00f3n I de Armenia, morreu varios meses antes da conquista de Damieta. Legou o seu reino \u00e1 s\u00faa filla Isabella, a\u00ednda menor de idade. Tanto Xo\u00e1n como Raimond Roupen de Antioqu\u00eda (sobri\u00f1o de Le\u00f3n) impugnaron a validez do testamento e reclamaron para si o goberno do Reino de Cilicia. Nunha carta de febreiro de 1220, o papa Honorio declarou a Xo\u00e1n lex\u00edtimo herdeiro de Le\u00f3n. Para defender a s\u00faa reclamaci\u00f3n de Cilicia, Xo\u00e1n deixou Damieta e regresou ao Reino de Xerusal\u00e9n cara \u00e1 Semana Santa do 1220. A\u00ednda que a vitoriosa campa\u00f1a de Al-Mu'azzam Isa' do ano anterior tam\u00e9n impeliu a Xo\u00e1n a abandonar Exipto e volver ao seu reino, tanto Jacques de Vitry como outros cronistas da cruzada afirman que abandonou o ex\u00e9rcito cruzado.\nEstefan\u00eda faleceu pouco despois do regreso de Xo\u00e1n. As fontes contempor\u00e1neas acus\u00e1rono da s\u00faa morte repentina, afirmando que lle propinou unha malleira cando ouviu que tratara de envelenar \u00e1 s\u00faa filla Isabella. O \u00fanico fillo var\u00f3n do matrimonio morreu tam\u00e9n algunhas semanas m\u00e1is tarde, o que eliminou os dereitos de Xo\u00e1n ao trono armenio. Pouco despois, o papa Honorio, sabedor das mortes de Estefan\u00eda e do seu fillo, declarou a Raimond Roupen se\u00f1or lex\u00edtimo de Cilicia e ameazou a Xo\u00e1n con escomungalo se reclamaba a herdanza da s\u00faa defunta esposa.\nXo\u00e1n tardou varios meses en volver unirse aos cruzados en Exipto. Segundo unha carta dos prelados de Terra Santa a Filipe II de Francia, a falta de fondos foi a raz\u00f3n de que o rei non puidese deixar o reino. Como o seu sobri\u00f1o Gualterio IV se achegaba \u00e1 maior\u00eda de idade, Xo\u00e1n entregoulle o condado de Brienne en 1221. Durante a ausencia de Xo\u00e1n de Exipto, Al-Kamil reiterou a s\u00faa oferta de devolver Terra Santa ao Reino de Xerusal\u00e9n en xu\u00f1o de 1221; Pelagio rexeitouna novamente Xo\u00e1n regresou a Exipto e retomou a cruzada o 6 de xullo de 1221 por orde do papa Honorio..\nOs xefes do ex\u00e9rcito cruzado decidiron continuar a invasi\u00f3n de Exipto, a pesar da en\u00e9rxica oposici\u00f3n de Xo\u00e1n (segundo Filipe de Aubigny). Os cruzados acheg\u00e1ronse a El Mansura, pero os exipcios cercaron o seu campamento. Superado en n\u00famero polo inimigo, Pelagio asinou o 28 de agosto unha tregua de oito anos con Al-Kamil a cambio de devolver Damieta. Xo\u00e1n contouse entre os xefes da cruzada que permaneceron como ref\u00e9ns do sult\u00e1n ata que o ex\u00e9rcito cruzado se retirou de Damieta o 8 de setembro.\nNegociaci\u00f3ns.\nDespois do fracaso da quinta cruzada, Xo\u00e1n regresou ao seu reino. Ao pouco mercadores xenoveses e pisanos encerell\u00e1ronse en refregas en Acre que danaron parte da cidade. Segundo un cronista xenov\u00e9s, Xo\u00e1n tomou partido polos pisanos e os xenoveses abandonaron a cidade e mud\u00e1ronse a Beirut.\nXo\u00e1n foi o primeiro rei de Xerusal\u00e9n que visitou Europa; decidira solicitar a axuda das potencias cristi\u00e1s xa antes de volver de Exipto. Desexaba tam\u00e9n atopar un marido adecuado para a s\u00faa filla, para asegurar a continuidade do goberno cristi\u00e1n de Terra Santa. Nomeou a Od\u00f3n de Montb\u00e9liard \"bail\u00edo\" para administrar o Reino de Xerusal\u00e9n na s\u00faa ausencia.\nMarchou a Italia en outubro de 1222 para asistir a unha conferencia sobre unha nova cruzada. Por petici\u00f3n de Xo\u00e1n, o papa Honorio declarou que todas as terras conquistadas durante a cruzada ter\u00edan que entregarse ao Reino de Xerusal\u00e9n O papa e o emperador Frederico II reun\u00edronse en Ferentino en marzo de 1223 para trazar a campa\u00f1a; Xo\u00e1n asistiu tam\u00e9n. Prometeu entregar \u00e1 s\u00faa filla en matrimonio a Frederico despois de que este se comprometese a lle entregar o goberno vitalicio do Reino de Xerusal\u00e9n.\nPartiu logo a Francia, a pesar de que Filipe II estaba descontento porque o exclu\u00eduron da decisi\u00f3n sobre o matrimonio de Isabella. Matilda I, condesa de Nevers, Erard II de Chacenay, Albert, abade de Vauluisant, e outros magnates solicit\u00e1ronlle que intervi\u00f1ese nas s\u00faas disputas, indicando para xustificalo a estima en que o ti\u00f1an na patria. Xo\u00e1n asistiu ao funeral de Filipe II na bas\u00edlica de Saint-Denis en xullo; O defunto legou m\u00e1is de cento cincuenta mil marcos para a defensa de Terra Santa. A continuaci\u00f3n, Xo\u00e1n visitou Inglaterra; volto a Francia, tratou de mediar para que esta e Inglaterra asinasen a paz.\nPeregrinou a Santiago de Compostela en marzo de 1224. Segundo a \"Cr\u00f3nica latina dos reis de Castela\", acudiu ao reino de Le\u00f3n para desposar a unha das fillas maiores de Afonso VIII de Le\u00f3n e Galicia (Sancha ou Dulce) xa que este lle prometeu o reino se o fac\u00eda. Este matrimonio poder\u00eda desbaratar o acceso ao trono do medio irm\u00e1n das irm\u00e1s, Fernando III de Castela. para evitalo, a nai de Fernando, Berenguela de Castela, decidiu dar a Xo\u00e1n a man da s\u00faa filla Berenguela. A\u00ednda que non todos os historiadores modernos aceptan os feitos tal como os narra a cr\u00f3nica e en especial o compromiso de Xo\u00e1n con Dulce ou Sancha, concordan en que a ra\u00ed\u00f1a de Francia (Branca de Castela, irm\u00e1 da ra\u00ed\u00f1a Berenguela) desempe\u00f1ou un papel destacado en convencer a Xo\u00e1n para que desposase \u00e1 s\u00faa sobri\u00f1a. O matrimonio celebrouse en Burgos en maio de 1224.\nAproximadamente tres meses m\u00e1is tarde, Xo\u00e1n reuniuse con Henrique, fillo do emperador Frederico, en Metz e visitou ao seu titor, Enxelberto, arcebispo de Colonia. Desde al\u00ed pasou logo ao sur de Italia, onde persuadiu ao papa Honorio para que lle permitise a Frederico aprazar dous anos a s\u00faa cruzada. Frederico casou coa filla de Xo\u00e1n, Isabella (que fora coroada ra\u00ed\u00f1a de Xerusal\u00e9n), o 9 de novembro de 1225. Con todo, a relaci\u00f3n entre xenro e sogro volveuse tirante. Segundo unha versi\u00f3n da cr\u00f3nica de Ernoul, Xo\u00e1n p\u00faxose a mal co seu xenro porque este seduciu a unha sobri\u00f1a de Isabella que a serv\u00eda como dama de compa\u00f1\u00eda. Na outra versi\u00f3n da cr\u00f3nica, Xo\u00e1n reprend\u00eda a mi\u00fado a Frederico, que conclu\u00edu que aquel desexaba apoderarse do Reino de Sicilia para o seu sobri\u00f1o Gualterio IV de Brienne e por iso tratou de asasinalo (Xo\u00e1n fuxiu a Roma). Frederico declarou que o seu sogro perdera os seus dereitos ao Reino de Xerusal\u00e9n tras o matrimonio de Isabella e se arrogou o t\u00edtulo de rei de Xerusal\u00e9n desde decembro de 1225. Bali\u00e1n de Sid\u00f3n, Sim\u00f3n de Maugastel, arcebispo de Tiro, e outros not\u00e1beis xerosolimitanos que escoltaran a Isabella a Italia reco\u00f1eceron a Frederico como rei lex\u00edtimo.\nAo servizo do papa.\nO papa Honorio non aceptou o acto unilateral de Frederico e seguiu tendo a Xo\u00e1n como lex\u00edtimo rei de Xerusal\u00e9n. Para tratar de aproveitar a resurrecci\u00f3n da liga Lombarda (unha alianza de cidades italianas setentrionais) contra Frederico, Xo\u00e1n acudiu a Bolo\u00f1a. Segundo unha versi\u00f3n da cr\u00f3nica de Ernoul, rexeitou o ofrecemento da liga de facelo rei. A\u00ednda que este relato \u00e9 falso, Xo\u00e1n si que permaneceu m\u00e1is de seis meses na cidade. O moribundo Honorio nomeouno reitor do Patrimonio de San Pedro na Toscana (parte dos Estados pontificios) o 27 de xaneiro de 1227, e solicitou a Frederico que lle devolvese o trono de Xerusal\u00e9n. O sucesor de Honorio, Gregorio IX, confirmou o cargo de Xo\u00e1n nos Estados pontificios o 5 de abril e ordenou aos cidad\u00e1ns de Perugia que o elixisen \"podest\u00e0\".\nGregorio escomungou a Frederico o 29 de setembro de 1227, acus\u00e1ndoo de faltar ao seu xuramento de dirixir unha cruzada a Terra Santa; o emperador enviara d\u00faas frotas a Siria, pero unha epidemia obrigounos a regresaren. A s\u00faa muller, Isabella, morreu despois de dar a luz un fillo, Conrado, en maio de 1228. Frederico seguiu consider\u00e1ndose rei de Xerusal\u00e9n, de acordo co precedente establecido por Xo\u00e1n durante a minor\u00eda de idade de Isabella.\nO ex\u00e9rcito imperial ao mando de Reinaldo de Urslingen invadiu os Estados pontificios en outubro de 1228. A\u00ednda que Xo\u00e1n o derrotou nunha serie de batallas, necesitouse unha contraofensiva papal na Italia meridional para obrigar a Reinaldo a se repregar a Sulmona. Xo\u00e1n asediouna. antes de regresar a Perugia a principios de 1229 para conclu\u00edr as negociaci\u00f3ns con enviados do Imperio latino de Constantinopla, que lle ofrec\u00edan a coroa imperial.\nEmperador de Constantinopla.\nElecci\u00f3n.\nO emperador latino de Constantinopla, Roberto I, faleceu en xaneiro de 1228. O seu irm\u00e1n Baldu\u00edno II sucedeuno no trono, pero necesit\u00e1base un rexente para o imperio, xa que o novo rei apenas contaba dez anos de idade. Iv\u00e1n Asen II de Bulgaria mostrouse disposto a asumir a rexencia, pero os bar\u00f3ns do imperio sospeitaban que o que desexaba era unir os territorios imperiais ao seu reino. Por tanto, ofreceron a coroa imperial a Xo\u00e1n, aliado da Santa S\u00e9.\nDespois de meses de negociaci\u00f3n, Xo\u00e1n e os representantes imperiais asinaron un tratado en Perugia o 9 de abril de 1229 que confirmou o papa Gregorio Xo\u00e1n recib\u00eda o t\u00edtulo vitalicio de emperador, como colega de Baldu\u00edno, quen desposar\u00eda a Mar\u00eda, a filla de Xo\u00e1n; este quedar\u00eda como soberano principal do imperio O tratado tam\u00e9n estipulou que, a\u00ednda que Baldu\u00edno obter\u00eda o goberno dos territorios de Asia Menor cando cumprise os vinte anos, quedar\u00eda como monarca s\u00f3 tras a morte de Xo\u00e1n Xo\u00e1n tam\u00e9n esixiu que os seus fillos herdar\u00edan Epiro e Macedonia, pero estas d\u00faas rexi\u00f3ns pertenc\u00edan a\u00ednda ao emperador de Tesal\u00f3nica Teodoro Comneno Ducas.\nDespois de asinar o tratado, Xo\u00e1n regresou a Sulmona. Segundo Mateu de Par\u00eds, permitiu que os seus soldados saqueasen os mosteiros pr\u00f3ximos para obter di\u00f1eiro. Levantou o asedio de Sulmona a comezos do 1229 para unirse ao cardeal Pelagio, que emprendeu unha campa\u00f1a contra Capua. Frederico II (que se coroou rei de Xerusal\u00e9n na igrexa do Santo Sepulcro) regresou a Italia e obrigou \u00e1s forzas papais a se repregaren.\nXo\u00e1n viaxou a Francia a recrutar soldados que o acompa\u00f1asen a Constantinopla. O papa Gregorio non proclamou a expedici\u00f3n ao Imperio latino cruzada, pero prometeu que os que se unisen a ela gozar\u00edan dos mesmos privilexios que se conced\u00edan aos cruzados. Durante a s\u00faa estancia en Francia, Xo\u00e1n actuou novamente de intermediario entre magnates e asinou un tratado de paz entre Lu\u00eds IX de Francia e Hugo X de Lusignan. Regresou a Italia a finais do 1230. Os seus enviados asinaron un tratado con Jacopo Tiepolo, Dogo de Venecia, quen accedeu a transportalo co seu ex\u00e9rcito de cincocentos cabaleiros e cinco mil pe\u00f3ns a Constantinopla a cambio da confirmaci\u00f3n dos privilexios e posesi\u00f3ns venecianos no Imperio latino. Pouco despois de que partise cara a Constantinopla en agosto, o papa Gregorio aceptou o dereito de Frederico II ao goberno do Reino de Xerusal\u00e9n.\nReinado.\nXo\u00e1n foi coroado emperador en Santa Sof\u00eda no outono de 1231; para ent\u00f3n, o seu territorio estaba limitado a Constantinopla e a s\u00faa comarca. Os venecianos anim\u00e1rono a acometer a Xo\u00e1n III Vatatz\u00e9s, emperador de Nicea, que sosti\u00f1a unha rebeli\u00f3n contra eles en Creta. Segundo a \"Cr\u00f3nica Rimada\" de Philippe Mouskes, Xo\u00e1n non pod\u00eda facer \u00abnin a guerra nin a paz\u00bb; ao non invadir o Imperio de Nicea, a maior\u00eda dos cabaleiros franceses que o acompa\u00f1aron a Constantinopla regresaron a Francia tras a s\u00faa coroaci\u00f3n. para mellorar a situaci\u00f3n financeira do Imperio latino, Godofredo II de Acaia (o vasalo m\u00e1is poderoso de Xo\u00e1n) pagoulle un subsidio anual de trinta mil \"hyperpyra\" a partir do momento da coroaci\u00f3n.\nAproveitando a invasi\u00f3n de Rodas emprendida por Xo\u00e1n III Vatatz\u00e9s, Xo\u00e1n realizou unha expedici\u00f3n militar en Anatolia contra o Imperio de Nicea en 1233. Esta campa\u00f1a, que durou tres ou catro meses, apenas obtivo resultados; os latinos s\u00f3 se apoderaron de Pegai (a moderna Biga). Co benepl\u00e1cito de Xo\u00e1n, dous frades franciscanos e outros tantos dominicos negociaron unha tregua entre o Imperio latino e Nicea en 1234, que nunca chegou a asinarse. Nunha carta que describe as s\u00faas negociaci\u00f3ns, os frades describiron a Xo\u00e1n como un \u00abesmoleiro\u00bb abandonado polos seus mercenarios.\nXo\u00e1n III Vatatz\u00e9s e Ivan Asen II asinaron a principios de 1235 un tratado para repartirse o Imperio latino. Vatatz\u00e9s pronto arrebatou ao imperio os seus \u00faltimos territorios en Asia Menor e Gal\u00edpoli, e Asen ocupou os territorios latinos en Tracia. Asediaron Constantinopla para concentrar as forzas latinas al\u00ed e permitir aos coligados invadir outros territorios. A\u00ednda que os sitiadores eran m\u00e1is numerosos que os defensores, Xo\u00e1n repeleu todos os asaltos \u00e1s murallas da cidade. Mouskes comparouno con H\u00e9ctor, Rold\u00e1n, Ogier o Dan\u00e9s e Xudas Macabeo na s\u00faa \"Cr\u00f3nica Rimada\", destacando a s\u00faa gallard\u00eda.\nUnha frota veneciana forzou \u00e1 escuadra de Vatatz\u00e9s a retirarse pero, tras a marcha dos venecianos, os gregos e b\u00falgaros renovaron o cerco en novembro de 1235. Xo\u00e1n enviou misivas a monarcas europeos e ao papa, solicitando auxilio. Como a supervivencia do Imperio latino estaba en perigo, o papa Gregorio instou aos cruzados a defender Constantinopla no canto de Terra Santa. Unha forza naval combinada de naves achegadas por Venecia, X\u00e9nova, Pisa e Godofredo II de Acaia rompeu o bloqueo naval. Como Asen abandonou logo a alianza con Vatatz\u00e9s, este tivo que levantar o asedio en 1236.\nMorte.\nSegundo tres autores do s\u00e9culo XIII (Mateu de Par\u00eds, Salimbene di Adam e Bernardo de Besse), Xo\u00e1n f\u00edxose monxe franciscano antes de morrer. Coinciden en que o empeoramento da s\u00faa sa\u00fade contribu\u00edu \u00e1 s\u00faa conversi\u00f3n, pero Bernardo tam\u00e9n menciona unha visi\u00f3n que Xo\u00e1n tivo en varias ocasi\u00f3ns na que un anci\u00e1n lle encarec\u00eda que ingresase na orde. A maior\u00eda das fontes do s\u00e9culo XIII afirman que Xo\u00e1n faleceu entre o 19 e o 23 de marzo de 1237; foi o \u00fanico emperador latino que morreu en Constantinopla.\nSegundo os \"Contos do xograr de Reims\", enterr\u00e1rono en Santa Sof\u00eda. Perry escribiu que Xo\u00e1n, que morreu xa frade, puido ser enterrado na igrexa franciscana dedicada a san Francisco de As\u00eds que se constru\u00edu en G\u00e1lata durante o seu reinado. Unha terceira teor\u00eda, proposta por Giuseppe Gerola, indica que Gutierre VI, conde de Brienne, puido encargar para Xo\u00e1n unha tumba decorada co escudo do Imperio latino na bas\u00edlica do santo en As\u00eds.\nDevanceiros.\nDevanceiros de Xo\u00e1n de Brienne"}
{"id": "418169", "revid": "85894", "url": "https://gl.wikipedia.org/wiki?curid=418169", "title": "Ma\u00f1ufe, Mercur\u00edn, Ordes", "text": "Ma\u00f1ufe \u00e9 un lugar da parroquia de Mercur\u00edn, no concello de Ordes. Segundo o IGE en 2018 ti\u00f1a 13 habitantes, 5 homes e 8 mulleres."}
{"id": "418171", "revid": "25871", "url": "https://gl.wikipedia.org/wiki?curid=418171", "title": "Stephen Bowen", "text": "Stephen Gerard Bowen, nado o 13 de febreiro de 1964 en Cohasset, Massachusetts, \u00e9 un astronauta estadounidense que participou nas misi\u00f3ns STS-126, STS-132 e STS-133. Pasou un total de 40,42 d\u00edas no espazo.\nTraxectoria.\nGradouse en enxe\u00f1er\u00eda el\u00e9ctrica na Academia Naval dos Estados Unidos en 1986 e obtivo un m\u00e1ster de ciencias en enxe\u00f1er\u00eda oce\u00e1nica polo Instituto Tecnol\u00f3xico de Massachusetts en 1993. Foi seleccionado pola NASA en xullo de 2000 como especialista de misi\u00f3n e pasou dous anos de adestramento e avaliaci\u00f3n."}
{"id": "418172", "revid": "72012", "url": "https://gl.wikipedia.org/wiki?curid=418172", "title": "Stephen Gerard Bowen", "text": ""}
{"id": "418173", "revid": "54334", "url": "https://gl.wikipedia.org/wiki?curid=418173", "title": "Ken Bowersox", "text": "Kenneth Dwane 'Sox' Bowersox, nado en Portsmouth, Virxinia o 14 de novembro de 1956, \u00e9 un astronauta estadounidense retirado que participou nas misi\u00f3ns STS-50, STS-61, STS-73, STS-82 e STS-113 e que volveu dunha das misi\u00f3ns na Soiuz TMA-1. Pasou un total de 211,59 d\u00edas no espazo.\nTraxectoria.\nGradouse en enxe\u00f1ar\u00eda aeroespacial na Academia Naval dos Estados Unidos en 1978 e obtivo un m\u00e1ster de ciencias en enxe\u00f1ar\u00eda mec\u00e1nica pola Universidade de Columbia en 1979.\nFoi seleccionado pola NASA en xu\u00f1o de 1987 e pasou un ano de adestramento e avaliaci\u00f3n."}
{"id": "418174", "revid": "785", "url": "https://gl.wikipedia.org/wiki?curid=418174", "title": "Lista de condes de Galiza", "text": ""}
{"id": "418175", "revid": "785", "url": "https://gl.wikipedia.org/wiki?curid=418175", "title": "Condes de Galicia", "text": ""}
{"id": "418176", "revid": "785", "url": "https://gl.wikipedia.org/wiki?curid=418176", "title": "Condes de Galiza", "text": ""}
{"id": "418177", "revid": "98629", "url": "https://gl.wikipedia.org/wiki?curid=418177", "title": "Fevers and Mirrors", "text": "Fevers and Mirrors \u00e9 o terceiro \u00e1lbum da banda estadounidense de indie rock Bright Eyes, publicado o 29 de maio de 2000. Foi o 32\u00ba lanzamento do selo de Omaha, Nebraska Saddle Creek Records. Posteriormente foi publicado no Reino Unido como primeiro lanzamento do selo Wichita Recordings.\nO \u00e1lbum comeza coa gravaci\u00f3n dun rapaz lendo \"Mitchell Is Moving\", un libro de Marjorie Weinman Sharmat. \"An Attempt to Tip the Scales\" incl\u00fae o que aparentemente \u00e9 unha entrevista co l\u00edder da banda, Conor Oberst. Por\u00e9n, Oberst admitiu que a entrevista foi un tipo de broma coa intenci\u00f3n de burlarse do ton escuro do \u00e1lbum. A voz de Conor \u00e9 representada na entrevista por Todd Fink de The Faint e Commander Venus. O entrevistado \u00e9 Matt Silcock, antigo membro de Lullaby for the Working Class.\n\"Fevers and Mirrors\" inclu\u00eduse no \"Vinyl Box Set\" de Bright Eyes editado en 2003.\nRecepci\u00f3n da cr\u00edtica.\nA revista musical en li\u00f1a \"Pitchfork\" situou a \"Fevers and Mirrors\" no n\u00famero 170 da s\u00faa lista dos 200 mellores \u00e1lbums dos anos 2000, a pesar dunha puntuaci\u00f3n inicial baixa de 5,4/10. En 2012, Ian Cohen de \"Pitchfork\" deulle \u00e1 reedici\u00f3n do \u00e1lbum unha puntuaci\u00f3n de 9 sobre 10."}
{"id": "418178", "revid": "23204", "url": "https://gl.wikipedia.org/wiki?curid=418178", "title": "Group Sounds", "text": "Group Sounds \u00e9 un \u00e1lbum da banda estadounidense de rock Rocket from the Crypt, publicado o 6 de marzo de 2001 a trav\u00e9s do selo Vagrant Records. Foi o primeiro disco do grupo para esta discogr\u00e1fica e tam\u00e9n o primeiro co novo bater\u00eda Ruby Mars.\nDespois do final do seu contrato coa gran discogr\u00e1fica Interscope Records en 1999 e da marcha do bater\u00eda Atom Willard no ano seguinte, a banda pasou gran parte do ano 2000 buscando un novo selo e bater\u00eda. O cantante e guitarrista John Reis experimentou con distintos bater\u00edas, resultando nas formaci\u00f3ns de Hot Snakes e Sultans, pero non atopou un substituto axeitado para Willard. Cando Rocket from the Crypt asinou con Vagrant Records posteriormente ese ano, recrutaron ao bater\u00eda de Superchunk Jon Wurster como o seu novo bater\u00eda de estudio, tocando na meirande parte dos temas do \u00e1lbum. Por\u00e9n, durante o proceso de gravaci\u00f3n a banda descubriu ao bater\u00eda local e patinador profesional Mario Rubalcaba, un\u00edndose ao grupo co nome art\u00edstico \"Ruby Mars\" e tocando no resto do \u00e1lbum.\nListaxe de canci\u00f3ns.\nCanci\u00f3ns extra da edici\u00f3n europea.\n14. \"Chariots on Fire\"\n15. \"I Won't Stare\"\n16. \"Alone\""}
{"id": "418179", "revid": "56817", "url": "https://gl.wikipedia.org/wiki?curid=418179", "title": "Yrsa Sigur\u00f0ard\u00f3ttir", "text": "Vilborg Yrsa Sigur\u00f0ard\u00f3ttir, nada o\u00a024 de agosto de 1963\u00a0en Reiquiavik,\u00a0\u00e9 unha escritora islandesa.\nTraxectoria.\nEstudou enxe\u00f1ar\u00eda civil na Universidade de Islandia, completando en 1997 os seus estudos na Universidade Concordia en Montreal, traballou durante varios anos na empresa Fjarhitun e logo foi enxe\u00f1eira na construci\u00f3n do encoro de K\u00e1rahnj\u00fakar. En 1998 publicou o seu primeiro libro, unha obra infantil, \"\u00dear l\u00e1gu Danir \u00ed \u00fev\u00ed\". Ao que lle seguiu o ano seguinte \"Vi\u00f0 viljum j\u00f3l \u00ed j\u00fal\u00ed\" e que logrou o reco\u00f1ecemento do consello do libro infantil de Islandia, a secci\u00f3n islandesa do IBBY. Nos anos seguintes publicou m\u00e1is libros dirixidos ao p\u00fablico infantil\u00a0 \"Barnap\u00edub\u00f3finn, B\u00fakolla og b\u00f3karr\u00e1ni\u00f0\" (2000), \"B 10\" (2001) e \"B\u00ed\u00f3b\u00f6rn\" (2003), ga\u00f1ador do premio \u00cdslensku barnab\u00f3kaver\u00f0launin. As s\u00faas historias infant\u00eds est\u00e1n moi marcadas por un caracter\u00edstico ton humor\u00edstico.\nA s\u00faa primeira obra dirixida ao p\u00fablico adulto, a novela policial \"\u00deri\u00f0ja t\u00e1kni\u00f0\"\u00a0de\u00a02005, converteuse nun \u00e9xito editorial no seu pa\u00eds e internacional, e deu orixe a unha serie de novelas protagonizadas pola avogada \u00de\u00f3ra Gu\u00f0mundsd\u00f3ttir, que traballa con intuici\u00f3n e unha rigorosa l\u00f3xica, e que se traduciu a m\u00e1is de 30 linguas. As s\u00faas novelas caracter\u00edzanse polas s\u00faas escenas particularmente escuras e a s\u00faa sutil afinidade polo sobrenatural."}
{"id": "418180", "revid": "89787", "url": "https://gl.wikipedia.org/wiki?curid=418180", "title": "Fragata magn\u00edfica", "text": "A fragata magn\u00edfica (Fregata magnificens), tam\u00e9n chamada simplemente fragata ou rabiforcado, \u00e9 unha ave mari\u00f1a da familia Fregatidae. Ten unha lonxitude de 89 a 114\u00a0cm, polo que \u00e9 especie m\u00e1is grande dos freg\u00e1tidos. Vive en augas tropicais e subtropicais de Am\u00e9rica, entre o norte de M\u00e9xico e Ecuador na costa do Pac\u00edfico e entre Florida e o sur do Brasil na costa do Atl\u00e1ntico. Hai tam\u00e9n poboaci\u00f3ns nas illas Gal\u00e1pagos no Pac\u00edfico e outras, probablemente extintas, nas illas de Cabo Verde no Atl\u00e1ntico africano.\n\u00c9 unha especie grande, de constituci\u00f3n corporal lixeira, con plumaxe negro amarronado, unhas \u00e1s estreitas e longas e unha cola fortemente bifurcada. O macho ten un rechamante saco gular que infla para atraer unha parella. A femia \u00e9 lixeiramente m\u00e1is grande e ten o peito e o ventre brancos. Comen peixes que collen en voo da superficie do oc\u00e9ano (en ocasi\u00f3ns tam\u00e9n peixes voadores), e \u00e1s veces realizan cleptoparasitismo, acosando outras aves para forzalas a regurxitar ou ceder as s\u00faas capturas.\nHistoria e etimolox\u00eda.\nCristovo Col\u00f3n encontrou esta especie cando navegaba preto das augas das illas Cabo Verde na s\u00faa primeira viaxe a trav\u00e9s do Atl\u00e1ntico en 1492. O seu diario de viaxe preservouse nunha versi\u00f3n feita arredor de 1530 por Bartolom\u00e9 de las Casas. A entrada do 29 de setembro di:\nViron un paxaro chamado rabiforcado [\"rabifor\u00e7ado\"], que fai que os mascatos vomiten o que comeron para comelo el, e non se mant\u00e9n de nada m\u00e1is. \u00c9 unha ave mari\u00f1a, pero non se pousa no mar nin sae de terra a 20 leguas. Hai moitos deles nas illas de Cabo Verde.\nNo texto do s\u00e9culo XV en castel\u00e1n escribiu \"rabifor\u00e7ado\", a\u00ednda que o nome actual usado en castel\u00e1n \u00e9 \"rabihorcado\" ou \"fragata\". A poboaci\u00f3n desta especie que antes se reproduc\u00eda nas illas de Cabo Verde agora est\u00e1 probablemente extinta como poboaci\u00f3n reprodutora.\nA palabra fragata v\u00e9n do italiano \"fregata\", que se aplicou aos barcos de guerra veloces. Os mari\u00f1os franceses adoitaban darlle ao paxaro o nome de \"fr\u00e9gate\". Unha explicaci\u00f3n da etimolox\u00eda e descrici\u00f3n da ave deuna o naturalista franc\u00e9s Jean-Baptiste du Tertre en 1667. Du Tertre escribiu: \"O paxaro que os habitantes das Indias chaman \"Fregate\" (a causa da velocidade do seu voo) non ten un corpo m\u00e1is grande que o dun polo\u00a0...\".. Os mari\u00f1eiros ingleses cham\u00e1ronlle primeiro ave buque de guerra (\"Man-of-War bird\") e despois ave fragata (\"fregatebird\"). En galego no Dicionario da Academia d\u00e1se como nome para esta ave fragata (que tam\u00e9n se usa en xeral para todas as aves do x\u00e9nero), pero tam\u00e9n se propuxo o nome rabiforcado na lista de nomes de aves aceptada pola SGO e a SEO, as\u00ed como fragata magn\u00edfica.\nO nome cient\u00edfico do x\u00e9nero deriva do nome franc\u00e9s da ave, \"la fr\u00e9gate\" (barco de guerra r\u00e1pido) e o nome espec\u00edfico \"magnificens\" significa en lat\u00edn 'espl\u00e9ndido, magn\u00edfico'.\nTaxonom\u00eda.\nEsta ave consider\u00e1base orixinalmente dentro da especie \"Fregata aquila\", pero en 1914 o ornit\u00f3logo australiano Gregory Mathews propuxo que deber\u00eda considerarse unha especie separada co nome \"Fregata magnificens\". Entre as outras catro especies do x\u00e9nero \"Fregata\", as an\u00e1lises xen\u00e9ticas mostraron que \"F. magnificens\" \u00e9 m\u00e1is pr\u00f3xima \u00e1 \"Fregata aquila\" (da illa Ascensi\u00f3n).\nDistribuci\u00f3n.\n\"F. magnificens\" est\u00e1 estendida polo Atl\u00e1ntico tropical, reprod\u00facese formando colonias nas \u00e1rbores en Florida, o Caribe e ao longo da costa do Pac\u00edfico de Am\u00e9rica desde M\u00e9xico a Ecuador, inclu\u00edndo as illas Gal\u00e1pagos. Antes hab\u00eda unha colonia reprodutora nas illas de Cabo Verde, pero xa se considera extinta.\nTen aparecido como ave errante moito m\u00e1is ao norte da s\u00faa \u00e1rea habitual, chegndo \u00e1s veces en Europa \u00e1 illa de Man, Dinamarca, Espa\u00f1a, Inglaterra e no Canad\u00e1 \u00e1 Columbia Brit\u00e1nica.\nDescrici\u00f3n.\nEsta especie \u00e9 a maior de todas as especies de fragatas. Mide de 89 a 114\u00a0cm de lonxitude, ten unha envergadura alar de 2,17 a 2,44\u00a0m e pesa de 1,1 a 1,59\u00a0kg. Os machos son completamente negros cun saco gular escarlata que poden inflar como un globo na estaci\u00f3n reprodutora. A\u00ednda que as plumas son negras, as plumas escapulares producen unha iridescencia p\u00farpura cando reflicten a luz solar, o que contrasta coas do macho de \"Fregata minor\", que a ten verdosa. As femias son negras, pero te\u00f1en un peito e parte lateral inferior do pescozo brancos, unha banda branca nas \u00e1s e un anel ocular azul, que \u00e9 un car\u00e1cter diagn\u00f3stico da femia desta especie. Os individuos inmaturos te\u00f1en a cabeza e partes inferiores brancas.\nEsta especie \u00e9 moi similar a outras fragatas e \u00e9 de tama\u00f1o similar a todas elas menos \u00e1 \"Fregata ariel\" (a menor de todas). Por\u00e9n, carece dun espor\u00f3n axilar branco, e os individuos novos mostran unha distintiva mancha con forma de diamante no ventre.\n\u00c9 silenciosa en voo, pero no ni\u00f1o fai varios sons repenicantes.\nPasa d\u00edas e noites voando sen parar, cunha velocidade media sobre o terreo de 10\u00a0km/h, voando ata 223\u00a0km sen parar antes de aterrar. Alternativamente poden ascender polas correntes t\u00e9rmicas, ata altitudes que \u00e1s veces chegan aos 2\u00a0500\u00a0m, e descende despois ata case a superficie do mar. A \u00fanica ave que pasa os d\u00edas e noites voando da mesma maneira \u00e9 o cirrio com\u00fan.\nComportamento.\nReproduci\u00f3n.\nEsta ave constr\u00fae un ni\u00f1o tipo plataforma pouco profundo na copa de \u00e1rbores e arbustos de illas e cayos con mangleirais, que est\u00e1 feito de ramas e tali\u00f1os.\nPon un s\u00f3 ovo branco que mide 68\u00d747\u00a0mm como media. Este ovo inc\u00fabano ambos os sexos durante un per\u00edodo de 50 a 60 d\u00edas. Unha vez que eclosiona o ovo, o proxenitor macho aband\u00f3nao, pero a femia permanece no ni\u00f1o durante case un ano.\nAlimentaci\u00f3n.\nEsta especie alim\u00e9ntase principalmente de peixes, luras, augamares e crust\u00e1ceos. As dietas de cada individuo var\u00edan dependendo da dispo\u00f1ibilidade de alimento e da t\u00e9cnica de pesca que prefiren.\n\u00c9 un animal cleptoparasito, que persegue e peteira outras aves mari\u00f1as para forzalas a vomitar as s\u00faas capturas. Despois de forzar outras aves a regurxitar, esta fragata voa en picado para coller a comida no aire antes de que caia no mar.\nXen\u00e9tica.\nUn estudo cient\u00edfico que examinou as variaci\u00f3ns xen\u00e9ticas e morfol\u00f3xicas nesta especie atopou resultados tanto esperados coma inesperados. Como se pod\u00eda prever pola capacidade de voo da especie, atop\u00e1ronse sinaturas xen\u00e9ticas dun alto fluxo x\u00e9nico a trav\u00e9s da maior parte da s\u00faa \u00e1rea de distribuci\u00f3n. Isto inclu\u00eda probas dun recente fluxo x\u00e9nico entre lugares do Pac\u00edfico e o Atl\u00e1ntico, probalbemente a trav\u00e9s do istmo de Panam\u00e1. Esta formaci\u00f3n xeol\u00f3xica \u00e9 unha forte barreira para o movemento para a maior\u00eda das aves mari\u00f1as tropicais. Por\u00e9n, o mesmo estudo tam\u00e9n atopou que os individuos desta especie das illas Gal\u00e1pagos son xenetica e morfoloxicamente distintos. Base\u00e1ndose neste estudo, pode dicirse que a poboaci\u00f3n das Gal\u00e1pagos non estivo intercambiando xenes coas poboaci\u00f3ns do continente durante os \u00faltimos cen mil anos.\nDados estes resultados, a poboaci\u00f3n de Gal\u00e1pagos poder\u00eda ser unha especie xeneticamente distinta e merecer\u00eda un status de conservaci\u00f3n por separado. Esta pequena poboaci\u00f3n de \"F. magnificens\" xeneticamente \u00fanica \u00e9 vulnerable. Calquera episodio catastr\u00f3fico ou ameaza por causa humana poder\u00eda varrer esta poboaci\u00f3n de s\u00f3 aproximadamente dous mil exemplares, que ani\u00f1an nas Gal\u00e1pagos. A \"F. magnificens\" est\u00e1 actualmente clasificada pola IUCN co status de en \"Precocupaci\u00f3n menor\", pero debido ao mencionado car\u00e1cter xen\u00e9tico \u00fanico das poboaci\u00f3ns das Gal\u00e1pagos isto pode necesitar unha revisi\u00f3n."}
{"id": "418181", "revid": "1505", "url": "https://gl.wikipedia.org/wiki?curid=418181", "title": "Fregata magnificens", "text": ""}
{"id": "418182", "revid": "85894", "url": "https://gl.wikipedia.org/wiki?curid=418182", "title": "Joaquina Castelao Genme", "text": "Joaquina Castelao Genme nada no s\u00e9culo XIX e finada en Rianxo o 24 de xaneiro de 1945, foi unha muller galega co\u00f1ecida por ser a nai de Alfonso Daniel Rodr\u00edguez Castelao.\nTraxectoria.\nEra filla de Xos\u00e9 Manuel Castelao, co\u00f1ecido como Pepe de Castelao, e Teresa Gemme. Casou en 1885 con Mariano Rodr\u00edguez Dios, con quen tivo tres fillos: Afonso Daniel (1886-1950) nado en Rianxo, Xosefina (Fina, 1897-1974) e Tareixa (1899-2000) nadas na Arxentina.\nAos tres meses do nacemento de Afonso Castelao, o seu home emigrou \u00e1 Arxentina, onde abriu un negocio. A finais de 1895, emigrou co seu fillo Daniel a Bernasconi, na Pampa arxentina. En 1900 a familia decidiu volver a Galiza para que Castelao estudase medicina en Santiago de Compostela."}
{"id": "418183", "revid": "89787", "url": "https://gl.wikipedia.org/wiki?curid=418183", "title": "Barbara Hepworth", "text": "Dame Jocelyn Barbara Hepworth DBE, nada en Wakefield o 10 de xaneiro de 1930 e finada en St Ives o 20 de maio de 1975 foi unha escultora e artista inglesa. A s\u00faa obra \u00e9 un exemplo do modernismo e particularmente a escultura moderna. Foi unha das poucas artistas femininas da s\u00faa xeraci\u00f3n que acadou prominencia internacional. Xunto con artistas como Ben Nicholson e Naum Gabo, Hepworth foi unha figura l\u00edder da colonia de artistas que resid\u00eda en St Ives durante a segunda guerra mundial.\nTraxectoria.\nPrimeiros anos.\nJocelyn Barbara Hepworth naceu en 1903 en Wakefield, West Riding of Yorkshire, como a filla m\u00e1is vella de Gertrude e Herbert Hepworth. O seu pai era enxe\u00f1eiro civil para West Riding County Council, e en 1921 converteuse en County Surveyor. Hepworth asistiu \u00e1 Wakefield Girls' High School, onde recibiu premios de m\u00fasica aos doce anos, como indica Sophie Bowness en \"Rhythm of the Stones: Barbara Hepworth and Music\" e ga\u00f1ou unha bolsa para estudar en Leeds School of Art a partir de 1920. Foi al\u00ed onde co\u00f1eceu ao seu compa\u00f1eiro Henry Moore. Fix\u00e9ronse amigos e trabaron unha rivalidade amistosa que durou moitos anos. Hepworth foi a primeira que esculpiu as figuras furadas caracter\u00edsticas da obra de ambos. Eles lideraron o cami\u00f1o ao modernismo en escultura.\nA pesar de intentar ga\u00f1ar unha posici\u00f3n nun ambiente dominado polos var\u00f3ns, Hepworth logrou unha bolsa para asistir \u00e1 Royal College of Art (RCA) de Londres, onde estudou dende 1921 ata que obtivo o seu diploma en 1924.\nInicio da carreira.\nTralos seus estudos en RCA, Hepworth viaxou a Florencia en 1921, cunha bolsa de West Riding. Hepworth tam\u00e9n foi finalista do Prix-de-Rome, que ga\u00f1ou o escultor John Skeaping. Logo de viaxar con el a Siena e Roma, ambos casaron o 13 de maio de 1925 en Florencia. En Italia, Hepworth aprendeu a tallar o m\u00e1rmore con Giovanni Ardini. Hepworth e o seu home volveron a Londres en 1926, exhibindo as s\u00faas obras no seu piso. En 1929 naceu en Londres o seu fillo Paul.\nOs seus primeiros traballos estaban interesados na abstracci\u00f3n e os movementos art\u00edsticos do continente. En 1933, viaxou con Ben Nicholson a Francia, onde visitaron os estudos de Jean Arp, Pablo Picasso e Constantin Br\u00e2ncu\u015fi. Hepworth involucrouse m\u00e1is tarde no movemento art\u00edstico con base en Par\u00eds, Abstraction-Cr\u00e9ation.&lt; En 1933, cofundou o movemento Unit One con Nicholson e Paul Nash, o cr\u00edtico Herbert Read e o arquitecto Wells Coates. O movemento buscaba unificar surrealismo e abstracci\u00f3n na arte brit\u00e1nica.\nHepworth tam\u00e9n axudou a dar a co\u00f1ecer artistas continentais entre o p\u00fablico brit\u00e1nico. En 1937 fixo o dese\u00f1o de \"\", libro de 300 p\u00e1xinas sobre os artistas construtivistas publicado en Londres e editado por Nicholson, Naum Gabo e Leslie Martin.\nHepworth casou con Nicholson o 17 de novembro de 1938 no rexistro de Hampstead, ao norte de Londres, despois de que este se divorciase da s\u00faa esposa Winifred. A parella tivo trix\u00e9minos en 1934, Rachel, Sarah e Simon. Rachel e Simon convert\u00e9ronse tam\u00e9n en artistas. A parella divorciouse en 1951.\nSt Ives.\nHepworth, Nicholson e os seus tres fillos foron a vivir a Cornualla co inicio da segunda guerra mundial en 1939. Hepworth viviu nos estudios de Trewyn en St Ives dende 1949 ata a s\u00faa morte en 1975. Dixo que \"descubrir o estudio de Trewyn foi unha espicie de maxia. Aqu\u00ed hab\u00eda un estudio, un patio e un xard\u00edn onde pod\u00eda traballar ao aire libre e espazo\". St Ives convert\u00e9rase nun refuxio para moitos artistas durante a guerra. O 8 de febreiro de 1949, Hepworth e Nicholson cofundaron a Penwith Society of Arts en Castle Inn; dezanove artistas foron membros fundadores, inclu\u00edndo Peter Lanyon e Bernard Leach.\nHepworth foi tam\u00e9n unha debuxante habilidosa. Despois de que a s\u00faa filla Sarah fose hospitalizada en 1944, trabou amizade co cirurxi\u00e1n Norman Capener. Por invitaci\u00f3n de Capener, asistiu a procementos cir\u00farxicos e entre 1947 e 1949 creou preto de oitenta debuxos de salas de operaci\u00f3ns en xiz, tinta e lapis. Hepworth estaba fascinada polas semellanzas entre cirurxi\u00e1ns e artitas, afirmando: \"Hai, par\u00e9ceme, unha afinidade pr\u00f3xima entre o traballo e a estratexia dos m\u00e9dicos e os cirurxi\u00e1ns, e os pintores e escultores\".\nEn 1950, a obra de Hepworth foi exhibida no pavill\u00f3n brit\u00e1nico da XXV Bienal de Venecia xunto con traballos de Matthew Smith e John Constable. A Bienal de 1950 foi a \u00faltima en que se exhibiron artistas contempor\u00e1neos brit\u00e1nicos xunto con artistas do pasado. Dous encargos p\u00fablicos, \"Contrapunctal Forms\" e \"Turning Forms\", se expuxeron no Festival of Britain de 1951.\nDurante este per\u00edodo, Hepworth cambiou de traballar s\u00f3 en pedra e madeira para traballar tam\u00e9n con bronce e arxila. Hepworth empregou habitualmente o seu xard\u00edn en St Ives, que dese\u00f1ou co seu amigo o compositor Priaulx Rainier, para ver os bronces de grande escala.\nMorte do seu fillo.\nO seu fillo m\u00e1is vello, Paul, faleceu o 13 de febreiro de 1953 nun accidente de avi\u00f3n mentres serv\u00eda na Royal Air Force en Tailandia. Na igrexa parroquial de St Ives existe un memorial na s\u00faa memoria, \"Madonna and Child\".\nAgotada, en parte pola morte do seu fillo, Hepworth viaxou a Grecia coa s\u00faa amiga Margaret Gardiner en agosto de 1954. Visitaron Atenas, Delfos e moitas illas do Exeo.\nCando Hepworth volveu a St Ives, descubriu que Gardiner lle enviara un gran cargamento de madeira de guarea nixeriana. A pesar de que s\u00f3 recibiu un tronco, Hepworth viu que a carga dende Nixeria ata os peiraos de Tilbury era de dezasete toneladas. Entre 1954 e 1956 Hepworth esculpiu seis pezas coa madeira de guarea, moitas delas inspiradas pola s\u00faa viaxe a Grecia, como \"Corinthos\" (1954) e \"Curved Form (Delphi)\" (1955).\n\u00daltimos anos.\nA artista incrementou enormemente o espazo do seu estudio cando adquiriu o Palais de Danse, estudio de cinema e danza ao outro lado da r\u00faa en Trewyn en 1960. Empregou este novo espazo para traballar en encargos a grande escala.\nHepworth tam\u00e9n experimentou coa litograf\u00eda ao final da s\u00faa carreira. Creou d\u00faas series litogr\u00e1ficas coa Curwen Gallery e o seu director Stanley Jones, unha en 1969 e outra en 1971. A primeira titulouse \"The Aegean Suite\" (1971) e estaba inspirada pola viaxe a Grecia en 1954 con Margaret Gardiner. A artista tam\u00e9n creou unha serie de litograf\u00edas titulada \"Opposing Forms\" (1970) coa Marlborough Fine Art de Londres.\nBarbara Hepworth faleceu nun incendio accidental no seu estudio de Trewyn o 20 de maio de 1975 aos 72 anos.\nReco\u00f1ecemento.\nHepworth recibiu en 1959 o Grand Prix da Bienal de S\u00e3o Paulo. Tam\u00e9n recibiu o premio Freedon de St Ives en 1968 como reco\u00f1ecemento das s\u00faas fundamentais contribuci\u00f3ns \u00e1 cidade. Recibiu graos honor\u00edficos de Birmingham (1960), Leeds (1961), Exeter (1966), Oxford (1968), Londres (1970) e Manchester (1971). Foi nomeada CBE en 1958 e DBE en 1965. En 1973 foi elixida membro honoraria da American Academy of Arts and Letters.\nTrala s\u00faa morte, o seu fogar e estudio en St Ives converteuse no Barbara Hepworth Museum, que dende 1980 est\u00e1 baixo control da Tate.\nEn 2011 abriu The Hepworth Wakefield no seu fogar de Wakefield. O museo foi dese\u00f1ado polo arquitecto David Chipperfield.\nEn xaneiro de 2015 anunciouse que a Tate Britain \u00eda organizar a primeira grande exposici\u00f3n en Londres da obra de Hepworth dende 1968. Traer\u00eda m\u00e1is de 70 das s\u00faas obras, inclu\u00edndo as principais tallas e bronces polas que \u00e9 c\u00e9lebre. Incluir\u00eda tam\u00e9n fotograf\u00edas in\u00e9ditas do arquivo de Hepworth, como un autorretrato en fotograma creado na d\u00e9cada de 1930 e \"collages\" fotogr\u00e1ficos experimentais."}
{"id": "418184", "revid": "85894", "url": "https://gl.wikipedia.org/wiki?curid=418184", "title": "Gloria Ferreiro", "text": "Gloria Ferreiro, nada en Parada de Sil en 1957, \u00e9 unha actriz galega.\nTraxectoria.\nViviu de nova en Guend\u00f3n, e con menos de tres anos marchou coa s\u00faa familia a Ourense. Fundou xunto con Mela Casal a compa\u00f1\u00eda profesional Pifano Teatro, coa que durante 18 anos produciron obras teatrais.\nEn 2009 entrou a traballar na Radio Galega como xefa de programas.\nReco\u00f1ecementos.\nEn 2011 o Concello de Parada de Sil reco\u00f1eceu a s\u00faa promoci\u00f3n do concello."}
{"id": "418185", "revid": "47401", "url": "https://gl.wikipedia.org/wiki?curid=418185", "title": "Maria Agnesi", "text": ""}
{"id": "418186", "revid": "47401", "url": "https://gl.wikipedia.org/wiki?curid=418186", "title": "Cleopatra VII de Exipto", "text": ""}
{"id": "418189", "revid": "624", "url": "https://gl.wikipedia.org/wiki?curid=418189", "title": "Jean de Brienne", "text": ""}
{"id": "418190", "revid": "25871", "url": "https://gl.wikipedia.org/wiki?curid=418190", "title": "Hours", "text": "Hours \u00e9 o vix\u00e9simo primeiro \u00e1lbum do m\u00fasico ingl\u00e9s David Bowie, publicado o 21 de setembro de 1999 a trav\u00e9s do selo Virgin Records. Foi o derradeiro disco de Bowie polo subselo de EMI. Tam\u00e9n foi o primeiro \u00e1lbum completo dun grande artista en estar dispo\u00f1ible para ser descargado en internet, precedento \u00e1 edici\u00f3n f\u00edsica en d\u00faas semanas.\n\"Hours\" foi o primeiro \u00e1lbum de estudio de Bowie que non entrou no \"top 40\" estadounidense dende o seu disco de 1972 \"The Rise and Fall of Ziggy Stardust and the Spiders from Mars\", chegando s\u00f3 ao n\u00famero 47."}
{"id": "418191", "revid": "1093", "url": "https://gl.wikipedia.org/wiki?curid=418191", "title": "Borja Iglesias Quintas", "text": ""}
{"id": "418194", "revid": "98629", "url": "https://gl.wikipedia.org/wiki?curid=418194", "title": "Corvo mari\u00f1o pigmeo", "text": "O corvo mari\u00f1o pigmeo ou corvo mari\u00f1o pequeno (Microcarbo pygmaeus, antes \"Phalacrocorax pygmaeus\") \u00e9 unha ave mari\u00f1a da familia dos corvos mari\u00f1os, Phalacrocoracidae. A s\u00faa \u00e1rea de distribuci\u00f3n est\u00e9ndese desde o sueste de Europa ata o suroeste de Asia. \u00c9 unha ave parcialmente migratoria: as poboaci\u00f3ns do norte migran durante o inverno cara ao sur, sen sa\u00edren da s\u00faa \u00e1rea de reproduci\u00f3n. Ademais, \u00e9 unha ave accidental nalg\u00fans pa\u00edses de Europa occidental.\nMorfolox\u00eda.\nE unha ave de tama\u00f1o mediano, de plumaxe de cor verde escura e negra. Mide entre 45 e 55\u00a0cm de longo e de 70 a 90\u00a0cm de envergadura alar. Ten unha cola longa e un peteiro curto e groso. Os adultos presentan pequenas plumas brancas no pescozo e preto das patas durante a tempada de reproduci\u00f3n; o resto do ano, o pescozo \u00e9 completamente branco. Ambos os sexos son similares, pero as cr\u00edas te\u00f1en unha plumaxe m\u00e1is clara e amarronada.\nO corvo mari\u00f1o pigmeo difer\u00e9nciase do corvo mari\u00f1o grande e do corvo mari\u00f1o cristado polo seu tama\u00f1o, moito m\u00e1is pequeno, pola s\u00faa complexi\u00f3n m\u00e1is lixeira e pola lonxitude da s\u00faa cola.\nReproduci\u00f3n e alimentaci\u00f3n.\nO corvo mari\u00f1o pigmeo vive en colonias formadas en zonas h\u00famidas, preto de fontes de auga doce como deltas fluviais ou lagos cubertos de vexetaci\u00f3n, e mesmo campos de arroz. Evitan as zonas monta\u00f1osas, fr\u00edas ou secas. Durante o inverno tam\u00e9n visitan augas con alta salinidade en estuarios ou lagos de barreira. Constr\u00fae o seu ni\u00f1o con herba e ramas, sobre unha \u00e1rbore baixa ou un tronco e deposita de tres a seis ovos cada ver\u00e1n. Os dous pais chocan os ovos durante de 27 a 30 d\u00edas e os pitos poden desenvolverse de maneira independente aos 60 d\u00edas de vida.\nA s\u00faa principal fonte de alimento son os peixes. Estas aves pescan en grupos e descansan sobre as \u00e1rbores durante as s\u00faas expedici\u00f3ns para conseguir alimento.\nAmeazas.\nEstas aves sofren varias ameazas: a drenaxe e a degradaci\u00f3n das zonas h\u00famidas e dos bosques anexos onde viven, a contaminaci\u00f3n da auga, as molestias que causan os humanos e a pesca ilegal, que leva a que moitos exemplares queden atrapados en redes de pesca e afoguen.\nA s\u00faa zona de distribuci\u00f3n, que anos atr\u00e1s era moito m\u00e1is extensa, red\u00facese cada vez m\u00e1is: en Europa consid\u00e9rase que quedan soamente de 6\u00a0400 a 7\u00a0300 parellas. A colonia m\u00e1is grande vive preto do delta do r\u00edo Danubio e est\u00e1 formada por catro mil parellas, mais o n\u00famero parece estar decrecendo debido a unha serie de plans para constru\u00edr canles na zona que comezou en maio de 2004, malia que a \u00e1rea est\u00e1 protexida.\nO corvo mari\u00f1o pigmeo \u00e9 unha das especies protexidas polo Acordo para a conservaci\u00f3n de aves acu\u00e1ticas migratorias africano-eurasi\u00e1ticas.\nTaxonom\u00eda.\nEsta especie foi clasificada inicialmente dentro do x\u00e9nero \"Phalacrocorax\", pero, de acordo coas an\u00e1lises de ADN realizadas, foi trasladada ao x\u00e9nero \"Microcarbo\"."}
{"id": "418195", "revid": "27155", "url": "https://gl.wikipedia.org/wiki?curid=418195", "title": "Microcarbo pygmaeus", "text": ""}
{"id": "418197", "revid": "27155", "url": "https://gl.wikipedia.org/wiki?curid=418197", "title": "Phalacrocorax pygmaeus", "text": ""}
{"id": "418198", "revid": "23204", "url": "https://gl.wikipedia.org/wiki?curid=418198", "title": "Jorge Mistral", "text": "Modesto Llosas Rosell, co\u00f1ecido como Jorge Mistral, nado en Aldaia o 24 de novembro de 1920 e finado en Cidade de M\u00e9xico o\u00a020 de abril de 1972, foi un actor espa\u00f1ol.\nTraxectoria.\nDespois de abandonar prematuramente a s\u00faa carreira de Dereito, decidiu dedicarse ao teatro onde empezou a desenvolver o rol de gal\u00e1n, que non abandonou en toda a s\u00faa carreira. Sucesivamente integrouse nas compa\u00f1\u00edas de teatro de Jos\u00e9 Rivero, Ana Adamuz e Josita Hern\u00e1n.\nDebutou no cine en 1944 na pel\u00edcula \"La llamada de la mar\" do director Jos\u00e9 Gaspar. Firmou nese momento un contrato en exclusiva coa que ent\u00f3n era a produtora m\u00e1is potente do pa\u00eds: Cifesa.\nEn 1949 fixo a s\u00faa primeira xira teatral por Hispanoam\u00e9rica, onde tivo moito \u00e9xito e pasou a desenvolver gran parte da s\u00faa carreira como actor, sobre todo en M\u00e9xico.\nN\u00e1s d\u00e9cadas de1940 e 1950 p\"a\"rticipou nalg\u00fans dos filmes espa\u00f1ois m\u00e1is populares, como \"Peque\u00f1eces\", \"Locura de amor\" (con Aurora Bautista e Fernando Rey), a versi\u00f3n de 1952 de \"La hermana San Sulpicio\" (con Carmen Sevilla) e un dos maiores \u00e9xitos de Sara Montiel: \"Carmen la de Ronda.\" Na d\u00e9cada de 1960 tentou dar o salto \u00e1 realizaci\u00f3n coas pel\u00edculas \"La fiebre del deseo\" (1964) e \"La piel desnuda\" (1964).\nO 21 de abril de 1972 suicidouse en M\u00e9xico, despois dun per\u00edodo depresivo, agravado por un cancro duodenal que padec\u00eda desde hab\u00eda un tempo, cando se achaba realizando a telenovela mexicana \"Hermanos Coraje\", que se transmit\u00eda por Televisi\u00f3n Independiente de M\u00e9xico (TIM)."}
{"id": "418199", "revid": "27155", "url": "https://gl.wikipedia.org/wiki?curid=418199", "title": "An\u00e1lise de ADN", "text": ""}
{"id": "418201", "revid": "5863", "url": "https://gl.wikipedia.org/wiki?curid=418201", "title": "Arcebispado", "text": ""}
{"id": "418202", "revid": "54334", "url": "https://gl.wikipedia.org/wiki?curid=418202", "title": "Vela Ov\u00e9quiz", "text": "Vela Ov\u00e9quiz (\u00e1s veces escrito Ov\u00e9quez e mesmo Ov\u00e1quiz), morto ap\u00f3s xu\u00f1o de 1085, foi un conde galego no Reino de Galiza durante os reinados de Garc\u00eda II (1065-71) e Afonso VI (1072-1109).\nTraxectoria.\nFoi neto do conde Bermudo V\u00e9laz e da condesa Elvira Pini\u00f3lez, fillo do conde Oveco Berm\u00fadez e da condesa Elvira Su\u00e1rez, e irm\u00e1n de Bermudo Ov\u00e9quiz e Rodrigo Ov\u00e9quiz. El e a s\u00faa familia posu\u00edan propiedades na banda de Lugo que controlaba a entrada a Galiza desde o oeste de Asturias, onde tam\u00e9n era terratenente. Estaba casado con Aldonza Mu\u00f1oz, filla do conde Mu\u00f1o Fern\u00e1ndez e da condesa Elvira. Tiveron tres fillos: Rodrigo V\u00e9laz \u2015que tam\u00e9n foi conde e que durante moitos anos apareceu na documentaci\u00f3n como conde de Galiza\u2015, Muni\u00f3 V\u00e9laz e Sancha V\u00e9laz.\nO 28 de febreiro de 1068, durante o reinado de Garc\u00eda, o conde Vela testemu\u00f1ou nun diploma real expedido \u00f3 mosteiro de Santo Antoni\u00f1o de Toques a prop\u00f3sito da consagraci\u00f3n do bispo Gudesteo de Iria Flavia. No outono de 1071, ap\u00f3s Afonso VI facerse co reino, Vela asistiu \u00e1 Corte aparecendo como conde e testemu\u00f1a, canda os seus irm\u00e1ns Rodrigo e Bermudo, en varios diplomas do novo rei de Galiza. En 1075, el e o seu irm\u00e1n Bermudo pleitearon contra o bispo de Oviedo pola posesi\u00f3n do mosteiro de Tol, cun resultado desfavor\u00e1bel. En 1078, el e o seu irm\u00e1n Rodrigo pleitearon contra o bispo de Lugo, Vistrario, cun resultado novamente desafavor\u00e1bel: tiveron que renunciar \u00e1 posesi\u00f3n de bastantes herdades lucenses, sendo acusados de se apropiar delas durante o reinado de Garc\u00eda. Nun documento de 1082, el e o seu irm\u00e1n Rodrigo fanse denominar \"Duo comites magni\". A s\u00faa \u00faltima acci\u00f3n rexistrada foi testemu\u00f1ar un diploma do 25 de xu\u00f1o de 1085.\nDespois deste ano, estoura unha rebeli\u00f3n a prol do deposto rei Garc\u00eda protagonizada polo seu irm\u00e1n Rodrigo xunto co bispo de Santiago de Compostela Diego P\u00e1ez. As forzas da familia Ov\u00e9quiz asaltan Lugo \u2015con cuxo bispo Vistrario tiveran o conflito\u2015 e ocupan o seu castelo, asasinando a Ordo\u00f1o, meiri\u00f1o do rei. \u00c9 pos\u00edbel que Vela participase nestas acci\u00f3ns se a\u00ednda vivise; por\u00e9n, non consta o seu nome na documentaci\u00f3n co\u00f1ecida da revolta."}
{"id": "418204", "revid": "27155", "url": "https://gl.wikipedia.org/wiki?curid=418204", "title": "Cullereiro africano", "text": "O cullereiro africano (Platalea alba) \u00e9 unha ave acu\u00e1tica de patas longas da familia dos ibis e cullereiros, Threskiornithidae. A especie est\u00e9ndese por \u00c1frica continental e Madagascar, inclu\u00edndo Botswana, Kenya, Mozambique, Namibia, Sur\u00e1frica e Zimbabwe.\nBiolox\u00eda.\nViven en zonas h\u00famidas pantanosas con zonas de augas abertas pouco profundas e ani\u00f1an en colonias nas \u00e1rbores ou xunqueiras. Normalmente non comparten as colonias con cego\u00f1as ou garzas. O cullereiro africano alim\u00e9ntase en augas pouco profundas, onde captura peixes, moluscos, anfibios, crust\u00e1ceos, insectos e larvas. Utiliza o seu peteiro espatulado aberto para capturar o alimento mov\u00e9ndoo de lado a lado na auga e p\u00e9chao cando atopa algo. As s\u00faas patas longas e delgadas e dedas finas perm\u00edtenlle cami\u00f1ar doadamente en diversas profundidades de auga.\n\u00c9 unha especie case inconfundible na maior parte da s\u00faa \u00e1rea de distribuci\u00f3n. O paxaro en idade reprodutora \u00e9 todo branco ag\u00e1s nas s\u00faas patas e face, que son vermellas, e no longo e espatulado peteiro. Non ten crista, a diferenza do cullereiro \"Platalea leucorodia\". As aves inmaturas non te\u00f1en a cara vermella e o seu pico \u00e9 amarelo. A diferenza das garzas, os cullereiros voan cos pescozos estendidos.\nReproduci\u00f3n.\nEmpezan a reproducirse en inverno e seguen na primavera. A ni\u00f1o est\u00e1 xeralmente localizado en \u00e1rbores que colgan sobre a auga, e est\u00e1 constru\u00eddo de rami\u00f1as e xuncos e forrado con follas. Po\u00f1en de tres a cinco ovos, xeralmente nos meses de abril e maio. Ambos os proxenitores incuban os ovos durante 29 d\u00edas, e despois de eclosionaren as cr\u00edas son coidadas por ambos os pais durante de 20 a 30 d\u00edas. As cr\u00edas poden abandonar o ni\u00f1o pouco despois e empezan a voar pasadas outras catro semanas.\n\u00c9 unha das especies \u00e1s que se aplica o \"Acordo para a conservaci\u00f3n de aves acuaticas migratorias africanas-eurasi\u00e1ticas\" (AEWA)."}
{"id": "418205", "revid": "42282", "url": "https://gl.wikipedia.org/wiki?curid=418205", "title": "Consuelo Castro", "text": "Consuelo Castro Rey, nada o 27 de xullo de 1964 en Ourense, \u00e9 unha avogada galega. Dende xu\u00f1o de 2018 \u00e9 Avogada Xeral do Estado-directora do Servizo Xur\u00eddico do Estado en Galiza.\nTraxectoria.\nLicenciada en Dereito pola Universidade Complutense de Madrid. \u200bIngresou no Corpo de Avogados do Estado en 1989. Ten exercido como avogada no Ministerio de Sanidade e Consumo, na Avogac\u00eda do Estado da Coru\u00f1a (2004-07) e na Axencia Estatal de Administraci\u00f3n Tributaria en Galicia. Foi defensora do ex-director xeral da Mari\u00f1a Mercante Jos\u00e9 Luis L\u00f3pez Sors, no proceso do Prestige, sendo absolto .\n\u00c9 vocal do Consello de Administraci\u00f3n e asesora xur\u00eddica da Autoridade Portuaria da Coru\u00f1a e vocal da Comisi\u00f3n de Garant\u00edas de V\u00eddeo vixilancia de Galicia. Forma parte, como representante de Espa\u00f1a, do Grupo de Traballo sobre dereitos humanos e migraci\u00f3n do Comit\u00e9 de Dereitos Humanos do Consello de Europa, na vicepresidencia. \u00c9 membro da Irmandade Xur\u00eddica Galega.\nEn xu\u00f1o de 2018 foi nomeada avogada xeral do Estado-directora do Servizo Xur\u00eddico do Estado a proposta da ministra de Xustiza Dolores Delgado en substituci\u00f3n de Eugenio L\u00f3pez.\nO 2 de xullo do 2022 foi nomeada Xu\u00edz Honoraria do Couto Mixto."}
{"id": "418206", "revid": "98629", "url": "https://gl.wikipedia.org/wiki?curid=418206", "title": "Georges Hausemer", "text": "Georges Hausemer, nado en Differdange o 1 de febreiro de 1957 e finado en Luxemburgo o 13 de agosto de 2018, foi un escritor, tradutor e editor luxemburgu\u00e9s.\nTraxectoria.\nNaceu na terceira localidade do pa\u00eds pero medrou nas pequenas vilas de\u00a0Stengefort, P\u00e9iteng, Waasserb\u00eblleg,\u00a0M\u00e4ertert e Hoen. Estudou en Salzburgo e Maguncia xornalismo e filolox\u00eda rom\u00e1nica, especializ\u00e1ndose en filolox\u00eda hisp\u00e1nica. Dende 1984\u00a0traballou como xornalista independente, tradutor, editor e escritor. En 1993 realizou un espazo quincenal na emisora Radio 100, 7 titulado \"Schwaarz op w\u00e4iss\" e aqu\u00ed presentaba numerosos reportaxes de viaxes.\nViviu nos\u00a0Estados Unidos, onde representou a Luxemburgo no\u00a0\"International Writing Program\" en\u00a0Iowa\u00a0en\u00a01988, as\u00ed como en Espa\u00f1a mais en Berl\u00edn, e a partir de\u00a01995 viaxou por\u00a0Asia (Tailandia, a India, o Nepal, a China), \u00c1frica (o Senegal, Mal\u00ed, Burkina Faso, N\u00edxer), e por Am\u00e9rica. Foi un dos membros fundadores en\u00a01986, e \u00a0ata 1991 o seu secretario, da Asociaci\u00f3n Luxemburguesa de Escritores. No ver\u00e1n de 2012 fundou canda\u00a0Susanne Jaspers\u00a0a editorial\u00a0Capybara Books. En 2017 levou o premio nacional de literatura luxemburgu\u00e9s, o\u00a0Batty Weber. Tras dous anos batallando contra o cancro feneceu na capital luxemburguesa.\nObra.\nEn\u00a01975 publicou o seu primeiro libro, \"Situationen : Lyrik und Prosa\", unha colleita de poemas e narraci\u00f3ns. De 1985 \u00e9 a s\u00faa primeira novela \"Das Buch der L\u00fcgen\". A partir de 1978 e ao longo da d\u00e9cada seguinte realizou primeiro con Josiane Geisler e logo en solitario traduci\u00f3ns ao alem\u00e1n de ciencia ficci\u00f3n, e posteriormente doutros x\u00e9neros do franc\u00e9s, ingl\u00e9s e espa\u00f1ol). Ademais, escribiu textos en xornais, revistas e antolox\u00edas. Dende\u00a01995 publicou cr\u00f3nicas de viaxes en diversos\u00a0xornais: \"Frankfurter Allgemeine Zeitung\", \"Frankfurter Rundschau\", \"S\u00fcddeutsche Zeitung\", \"Neue Z\u00fcrcher Zeitung\", \"Der Standard,\u00a0\" ou\u00a0\"Telecran\". Foi autor dun dicionario enciclop\u00e9dico, o\u00a0\"Luxemburger Lexikon\" (2006).\nA maior parte da s\u00faa obra publicouna en alem\u00e1n; en luxemburgu\u00e9s \u00e9 autor da novela \"Iwwer Waasser\" (1998) e \ndo conto infantil \"Dem Sibbi seng Wierder\" (2008), ilustrado por Anja Thielen. M\u00e1is prol\u00edfico foi nas traduci\u00f3ns ao luxemburgu\u00e9s, principalmente de libros infant\u00eds pero tam\u00e9n da novela \"Vu W\u00eblwerwolz op Kalkutta\" (\"Paradiese, \u00dcberseede\") de Felicitas Hoppe en 2014. Traduciu ao alem\u00e1n d\u00faas obras autor luxemburgu\u00e9s Roger Manderscheid a finais da d\u00e9cada de 1990."}
{"id": "418208", "revid": "27155", "url": "https://gl.wikipedia.org/wiki?curid=418208", "title": "Platalea alba", "text": ""}
{"id": "418209", "revid": "85894", "url": "https://gl.wikipedia.org/wiki?curid=418209", "title": "Noem\u00ed Sartal", "text": "Noem\u00ed Sartal Loira, nada en Poio o 21 de abril de 1998, \u00e9 unha modelo galega.\nTraxectoria.\nEstudante do IES de Poio, en 2017 foi proclamada Miss Earth Spain 2017 logo de acadar o t\u00edtulo de Miss Pontevedra.\nSeguiu coa s\u00faa carreira como modelo profesional, e estudou para asistente de voo, onde traballou 2 anos.\nNa actualidade, proclamouse Miss Universo Galicia e ten o certame nacional Miss Universo Espa\u00f1a a finais de setembro do 2022. "}
{"id": "418210", "revid": "785", "url": "https://gl.wikipedia.org/wiki?curid=418210", "title": "Bispos de Mondo\u00f1edo", "text": ""}
{"id": "418211", "revid": "27155", "url": "https://gl.wikipedia.org/wiki?curid=418211", "title": "Peto trid\u00e1ctilo", "text": "O peto trid\u00e1ctilo (Picoides tridactylus) \u00e9 unha especie de ave piciforme da familia Picidae.\nDescrici\u00f3n.\nOs adultos miden de 21,5 a 24\u00a0cm de lonxitude. \u00c9 de cor negro na cabeza, as \u00e1s e a cola, e branco desde a garganta ata o ventre. Os flancos e a parte posterior son de cor branco con franxas negras, e a cola de cor negra coas plumas externas brancas barradas con negro. Os machos adultos te\u00f1en un p\u00edleo amarelo.\nEn Eurasia \u00e9 o \u00fanico peto cun p\u00edleo de cor amarela, o \u00fanico con tres dedos nas patas, e un dos dous \u00fanicos petos de plumaxe branca e negra que carecen de plumas vermellas.\nDistribuci\u00f3n e h\u00e1bitat.\nO h\u00e1bitat de reproduci\u00f3n est\u00e9ndese a trav\u00e9s dos bosques de con\u00edferas do norte de Eurasia desde Noruega a Corea. Tam\u00e9n hai poboaci\u00f3ns nos Alpes e C\u00e1rpatos.\n\u00c9 normalmente residente permanente, pero as aves do norte adoitan migrar cara ao sur e as aves en altas elevaci\u00f3ns poden pasar a niveis m\u00e1is baixos no inverno.\nAlimentaci\u00f3n.\nAlim\u00e9ntan se en \u00e1rbores de con\u00edferas, onde buscan larvas de escaravellos que furan a madeira ou doutros insectos. Tam\u00e9n poden comer a froita e o zume da \u00e1rbore.\nEstas aves m\u00f3vense a zonas cun gran n\u00famero de \u00e1rbores infestados de insectos, a mi\u00fado despois dun incendio forestal ou inundaci\u00f3n.\nTaxonom\u00eda.\nAntes consider\u00e1base que a especie comprend\u00eda tam\u00e9n formas que viv\u00edan en Am\u00e9rica do Norte, pero posteriores investigaci\u00f3ns aconsellaron separalos en especies distintas, o peto trid\u00e1ctilo euroasi\u00e1tico quedou co nome \"P. tridactylus\", mentres que o americano denominouse \"P. dorsalis\"..\nReco\u00f1\u00e9cense as seguintes subespecies do peto trid\u00e1ctilo euroasi\u00e1tico:"}
{"id": "418212", "revid": "27155", "url": "https://gl.wikipedia.org/wiki?curid=418212", "title": "Picoides tridactylus", "text": ""}
{"id": "418213", "revid": "54334", "url": "https://gl.wikipedia.org/wiki?curid=418213", "title": "Bermudo Ov\u00e9quiz", "text": "Bermudo Ov\u00e9quiz (\u00e1s veces escrito Ov\u00e9quez e mesmo Ov\u00e1quiz), \"fl.\" 1044-1092, foi un membro da alta nobreza galega e asturleonesa que viviu no s\u00e9culo XI, fillo primox\u00e9nito do conde galego Oveco Berm\u00fadez e da s\u00faa esposa Elvira Su\u00e1rez. Os seus av\u00f3s paternos foron o conde Bermudo Vela \u2014descendente do conde Bermudo N\u00fa\u00f1ez\u2014 e Elvira Pini\u00f3liz. Elvira Su\u00e1rez, s\u00faa nai, era neta do conde rebelde Rodrigo Rom\u00e1niz, sobri\u00f1o do conde Suero Gundem\u00e1riz, e descendente do conde Osorio Guti\u00e9rrez. Os seus irm\u00e1ns eran Rodrigo Ov\u00e9quiz e Vela Ov\u00e9quiz.\nTraxectoria.\nA s\u00faa vida desenvolveuse principalmente en Asturias onde probabelmente herdara bens da s\u00faa avoa Elvira Pini\u00f3liz. A primeira vez que se rexistra a s\u00faa presenza na documentaci\u00f3n foi en 1044 e en 1053 aparece confirmando unha doaz\u00f3n do rei Fernando I \u00f3 mosteiro de San Pelayo en Oviedo. En 1075, el e o seu irm\u00e1n Vela Ov\u00e9quiz preitearon contra a Catedral de Oviedo polo mosteiro de Tol con resultado desfavor\u00e1bel. Este mosteiro fora doado anteriormente por Gontrodo Gundem\u00e1riz, filla do conde Gundemaro Pini\u00f3liz, \u00e1 catedral. No preito tam\u00e9n estiveron involucrados os seus parentes Fernando D\u00edaz e a s\u00faa irm\u00e1 Ximena, a esposa de Rodrigo D\u00edaz de Vivar, o Cid. A\u00ednda que non chegou a ostentar a dignidade condal, en 1087 actuou como xu\u00edz nun preito entre o abade do mosteiro de Lourenz\u00e1 e o bispo de Mondo\u00f1edo.\nMatrimonio e descendencia.\nContraeu matrimonio con Ximena Pel\u00e1ez, filla do conde Pelayo Froilaz o Di\u00e1cono e a condesa Aldonza Ord\u00f3\u00f1ez, filla dos infantes Ordo\u00f1o Ram\u00edrez o Cego e Cristina Berm\u00fadez. Foron os pais de:\nTam\u00e9n puideron ser os pais de Sebasti\u00e1n Berm\u00fadez, quen aparece na documentaci\u00f3n galega a\u00ednda que non consta a s\u00faa presenza nas transacci\u00f3ns efectuadas polos seus irm\u00e1ns."}
{"id": "418214", "revid": "15490", "url": "https://gl.wikipedia.org/wiki?curid=418214", "title": "Festival de cine de Berl\u00edn", "text": ""}
{"id": "418215", "revid": "23204", "url": "https://gl.wikipedia.org/wiki?curid=418215", "title": "Rep\u00fablica Aut\u00f3noma de Abkhazia", "text": "O Goberno da Rep\u00fablica Aut\u00f3noma de Abkhazia () \u00e9 unha administraci\u00f3n reco\u00f1ecida por Xeorxia como o goberno legal e \u00fanico de Abkhazia. Abkhazia foi \"de facto\" independente de Xeorxia, a\u00ednda que con moi pouco reco\u00f1ecemento internacional, desde principios de 1990. Vakhtang Kolbaia, elixido en abril de 2013, \u00e9 o actual xefe do goberno no exilio.\nLogo da Guerra en Abkhazia (1992-1993), Xeorxia propuxo negociaci\u00f3ns a cinco bandas entre o Goberno da Rep\u00fablica Aut\u00f3noma, o goberno de Abkhazia \"de facto\" e do goberno de Xeorxia, xunto con Rusia e a ONU como partes interesadas, para resolver o estado final de Abkhazia no marco do estado xeorxiano. O lado Abkhazio quer\u00eda asegurarse de que Xeorxia non intentar\u00eda resolver o problema pola forza das armas antes de tomar parte nas negociaci\u00f3ns.\nEntre setembro de 2006 e xullo de 2008, o goberno da Rep\u00fablica Aut\u00f3noma de Abkhazia tivo a s\u00faa sede na Alta Abkhazia. pero, foi obrigado a abandonar o territorio de Abkhazia en agosto de 2008, durante a Guerra Ruso-Xeorxiana, polas Forzas Armadas de Abkhazia. Alta Abkhazia \u00e9 un territorio que ten unha poboaci\u00f3n de cerca de 2.000 habitantes (1-1,5% da poboaci\u00f3n de posguerra de Abkhazia) e est\u00e1 situada na parte superior do Val de Kodori (aproximadamente o 17% do territorio da antiga Rep\u00fablica Aut\u00f3noma Socialista Sovi\u00e9tica de Abkhazia. O goberno no exilio \u00e9 parcialmente responsable dos asuntos duns 250.000 desprazados internos que foron forzados a abandonar a Abkhazia logo da guerra de Abkhazia e a resultante limpeza \u00e9tnica de xeorxianos da zona.\nHistoria.\nDurante a Guerra en Abkhazia, o Goberno da Rep\u00fablica Aut\u00f3noma de Abkhazia, ent\u00f3n chamado o \"Consello de Ministros de Abkhazia\", deixou Abkhazia despois de que as forzas separatistas abkhazas tomasen o control da capital da rexi\u00f3n Sukhumi. Logo de fortes combates o 27 de setembro de 1993, que levarona ao masacre de Sukhumi, no que varios rebeldes do goberno de Abkhazia, inclu\u00eddo o seu presidente Zhiuli Shartava, foron executados polos rebeldes. O Consello de Ministros trasladouse \u00e1 capital de Xeorxia Tbilisi, onde operou como o Goberno de Abkhazia no exilio durante case 13 anos. Durante este per\u00edodo, o goberno de Abkhazia no exilio, dirixido por Tamaz Nadareishvili, era co\u00f1ecido por unha actitude dura no problema abkhazo e frecuentemente expresou a s\u00faa opini\u00f3n de que a soluci\u00f3n ao conflito s\u00f3 se pode alcanzar a trav\u00e9s da resposta do ex\u00e9rcito de Xeorxia ao secesionismo. M\u00e1is tarde, a administraci\u00f3n de Nadareishvili viuse implicada nalgunhas disputas internas e non tomou parte activa na pol\u00edtica de Abkhazia ata que un novo presidente, Irakli Alasania, foi nomeado polo presidente de Xeorxia, Mikheil Saakashvili, o seu enviado nas negociaci\u00f3ns de paz sobre Abkhazia.\nLogo da exitosa operaci\u00f3n xeorxiana da Crise de Kodori de 2006 no Val Kodori, cualificada como operaci\u00f3n policial, na que o \"se\u00f1or da guerra\" Emzar Kvitsiani foi desarmado e a orde constitucional restitu\u00edda na zona, o presidente Saakashvili anunciou, o 27 de xullo de 2006, que as autoridades decidiran establecer o goberno abkhazo baseado en Tbilisi no exilio no desfiladeiro de Kodori (Alta Abkhazia):\nDurante a Guerra Ruso-Xeorxiana de 2008, a Rep\u00fablica de Abkhazia uniuse cos osetios e abriu unha segunda fronte contra Xeorxia. Durante a Batalla do Val de Kodori as forzas abkhazas leales ao Goberno da Rep\u00fablica de Abkhazia empuxaron ao Goberno da Rep\u00fablica Aut\u00f3noma de Abkhazia f\u00f3ra da rexi\u00f3n de Abkhazia. Sergei Bagapsh, o presidente do Goberno da Rep\u00fablica de Abkhazia dixo nun discurso aos abkhazos que dic\u00edan que \"a xurisdici\u00f3n do estado de Abkhazia foi restaurada na parte ald do Val de Kodori."}
{"id": "418216", "revid": "98629", "url": "https://gl.wikipedia.org/wiki?curid=418216", "title": "Voitre de R\u00fcppell", "text": "O voitre de R\u00fcppell (Gyps rueppelli ou \u00e1s veces \"Gyps rueppellii\") \u00e9 un voitre grande que pode encontrarse normalmente na rexi\u00f3n do Sahel de \u00c1frica central e oriental. A s\u00faa poboaci\u00f3n actual \u00e9 de 30\u00a0000 individuos, pero est\u00e1 decrecendo debido \u00e1 perda do seu h\u00e1bitat, envelenamentos accidentais e outros factores. Non debe confundirse co voitre \"Gyps fulvus\". O voitre de R\u00fcppell foi nomeado en honra de Eduard R\u00fcppell, un explorador alem\u00e1n do s\u00e9culo XIX, coleccionista e zo\u00f3logo. O voitre de R\u00fcppell \u00e9 considerado a ave que voa m\u00e1is alto, xa que se confirmou que nun voo esta ave chegou a unha altitude de 11\u00a0300\u00a0m sobre o nivel do mar.\nDistribuci\u00f3n.\nA s\u00faa \u00e1rea de distribuci\u00f3n est\u00e9ndese pola rexi\u00f3n de Sahel de \u00c1frica, onde se pode encontrar en prader\u00edas, monta\u00f1as e bosques. Antes consider\u00e1base com\u00fan neses h\u00e1bitats, pero agora est\u00e1 experimentando un forte dceclive, especialmente na parte oeste da s\u00faa \u00e1rea. Son aves relativamente lentas, que voan a 35\u00a0km/h, pero durante 6 a 7 horas ao d\u00eda e cobren distancias de 150\u00a0km desde o ni\u00f1o para atopar comida. Como ave errante foi detectada na pen\u00ednsula Ib\u00e9rica principalmente na zona pr\u00f3xima ao estreito de Xibraltar; a s\u00faa presenza en Galicia \u00e9 rar\u00edsima e s\u00f3 hai dous rexistros del.\nDescrici\u00f3n.\nEstes grandes voitres, que superan en tama\u00f1o o emparentado \"Gyps africanus\", co cal conviven con frecuencia. Os adultos te\u00f1en unha lonxitude de 85 a 103\u00a0cm, cunha envergadura alar de 2,26 a 2,6\u00a0m, e un peso que vai de 6,4 a 9\u00a0kg. Ambos os sexos te\u00f1en aparencia similar: marr\u00f3n con pintas ou negro por arriba cunha barriga marr\u00f3n abrancazada e delgada, cunha penuxe branca sucia que cobre a cabeza e pescozo. A base do pescozo ten un colar branco, o ollo \u00e9 amarelo ou \u00e1mbar, e ten unha mancha no boche marr\u00f3n escura. A cabeza non ten plumas, o cal \u00e9 unha adaptaci\u00f3n ao costume de meter o pescozo dentro da prea para comer, o que facilita a alimentaci\u00f3n e evita que se ensuciasen as plumas se as tivese. Son normalmente silenciosos, pero vocalizan no ni\u00f1o e cando loitan por un posto para comer nas carcasas, chiando moito. Voan comunmente a altitudes de miles de metros. Te\u00f1en unha variante especializada da subunidade alfaD da hemoglobina; esta prote\u00edna ten unha grande afinidade polo ox\u00edxeno, o que permite que a especie absorba ox\u00edxeno eficientemente malia a baixa presi\u00f3n parcial deste gas na alta troposfera. Confirmouse que un voitre de R\u00fcppell foi absorbido por un motor de propulsi\u00f3n a chorro dun avi\u00f3n que voaba sobre Abidjan en 1973 a unha altitude de 11\u00a0300\u00a0m.\nComportamento.\nSocial.\nSon moi sociais, pous\u00e1ndose, nidificando e xunt\u00e1ndose para alimentarse en grandes bandadas.\nAlimentaci\u00f3n.\nO voitre de R\u00fcppell ten varias adaptaci\u00f3ns \u00e1 s\u00faa dieta e te\u00f1en unha alimentaci\u00f3n especializada entre os voitres do Vello Mundo africanos. Te\u00f1en unha constituci\u00f3n especialmente poderosa e, unha vez que se consumiron as partes m\u00e1is moles e apetecibles dunha carcasa, son eles os que contin\u00faan comendo o que quede dos coiros e mesmo os \u00f3sos, fart\u00e1ndose tanto que \u00e1s veces apenas poden voar. Na lingua te\u00f1en unhas espi\u00f1as dirixidas cara a atr\u00e1s que lles axudan a separar a carne do \u00f3so. Malia o seu tama\u00f1o, potencia e adaptaci\u00f3ns, non son os voitres m\u00e1is dominantes na \u00e1rea onde viven, papel que se considera que desempe\u00f1a o a\u00ednda meirande \"Torgos tracheliotos\".\nReproduci\u00f3n.\nEsta especie de voitre consid\u00e9rase mon\u00f3gama, e forma parellas reprodutoras para toda a vida. Despois do cortexo a parella traballa conxuntamente para constru\u00edr o ni\u00f1o utilizando rami\u00f1as, herba e follas que recollen no campo ou rouban doutros ni\u00f1os. Constr\u00faen os ni\u00f1os en barrancos, e en \u00e1reas clave de nidaci\u00f3n forman grandes colonias reprodutoras con centos de parellas. Ambos os sexos comparten a incubaci\u00f3n do ovo durante 55 d\u00edas. Unha vez que eclosiona o polo, ambos os proxenitores alim\u00e9ntano e c\u00f3idano durante 150 d\u00edas, momento en que empluma. As cr\u00edas seguen dependendo dos pais despois de emplumar, e non se fan independentes ata a seguinte tempada reprodutora. Durante este tempo aprenden como atopar e competir pola comida.\nStatus.\nComo estimou inicialmente a IUCN durante 1988, as poboaci\u00f3ns de voitre de R\u00fcppell diminu\u00edron. A especie situouse na s\u00faa Lista Vermella co status de \"case ameazada\" desde 2007 e a IUCN pred\u00ed que a poboaci\u00f3n da especie continuar\u00e1 minguando. Desde 2012 a 2014 o voitre de R\u00fcppell p\u00faxose na lista de especies en perigo, pero en 2015 a especie foi reavaliada e pasada \u00e1 lista de especies en perigo cr\u00edtico.\nO voitre de R\u00fcppell est\u00e1 listado actualmente no Ap\u00e9ndice II do CITES, que regula o comercio internacional de animais e plantas. Con esta designaci\u00f3n o voitre de R\u00fcppell \u00e9 definido como especie que non est\u00e1 nun risco inmediato de extinci\u00f3n, a\u00ednda que a poboaci\u00f3n actual poder\u00eda verse ameazada sen unha coidadosa regulaci\u00f3n do seu comercio.\nDesde 1992, o voitre de R\u00fcppell foi detectado como ave errante en Espa\u00f1a e Portugal, con rexistros anuais desde 1997, principalmente na \u00e1rea de C\u00e1diz e estreito de Xibraltar, pero tam\u00e9n m\u00e1is ao norte, incluso hai dous rexistros deste voitre en Galicia e Asturias, onde, por tanto, \u00e9 unha especie rar\u00edsima.\nAmeazas.\nAs poboaci\u00f3ns de voitre de R\u00fcppell est\u00e1n a experimentar un declive en toda a s\u00faa \u00e1rea. Esta diminuci\u00f3n pode atribu\u00edrse \u00e1 perda do h\u00e1bitat relacionado co uso humano da terra, envelenamentos, uso humano de partes do voitre como medicina ou outros usos, perda de sitios de nidaci\u00f3n, e diminuci\u00f3n da dispo\u00f1ibilidade de fontes de alimento. O envelenamento consid\u00e9rase que \u00e9 a peor das ameazas para todas as poboaci\u00f3ns de voitres de \u00c1frica, a\u00ednda que eles non son a quen van directamente dirixidos os velenos. Nos casos nos que os le\u00f3ns ou hienas matan gando, \u00e1s veces a xente pon o veleno carbofurano en carcasas como represalia contra os depredadores, pero os voitres tam\u00e9n van comer desas carcasas. Ditas carcasas poden atraer a centos de voitres porque estas especies identifican a comida pola vista. Unha avaliaci\u00f3n de cen episodios de envelenamento atopou que cada un deles causara a morte de 37 a 600 individuos.\nA matanza de voitres de R\u00fcppell para usalos como medicina contribu\u00edu tam\u00e9n bastante ao r\u00e1pido declive das s\u00faas poboaci\u00f3ns. En moitas culturas africanas, os voitres son utilizados para a medicina e a maxia relacionda con superstici\u00f3ns de que son animais clarividentes e poden utilizarse para incrementar a intelixencia dos nenos. O establecemento de \u00e1reas de vida salvaxe protexidas p\u00e9nsase que \u00e9 un cami\u00f1o efectivo para protexer o voitre de R\u00fcppell da extinci\u00f3n. O voitre de R\u00fcppell reprod\u00facese e ani\u00f1a en barrancos do norte e sur de Kenya e en Tanzania. Estes lugares de reproduci\u00f3n e nidaci\u00f3n xuntan un gran n\u00famero de exemplares que cr\u00edan a s\u00faa proxenie e procuran o seu alimento nas \u00e1reas que os rodean. Considerando que a taxa de detecci\u00f3n de voitres de R\u00fcppell era m\u00e1is baixa nas \u00e1reas protexidas que f\u00f3ra delas, ampliar a protecci\u00f3n deses sitios clave de reproduci\u00f3n poder\u00eda axudar \u00e1s s\u00faas poboaci\u00f3ns."}
{"id": "418217", "revid": "27155", "url": "https://gl.wikipedia.org/wiki?curid=418217", "title": "Voitre de R\u00fcpell", "text": ""}
{"id": "418218", "revid": "27155", "url": "https://gl.wikipedia.org/wiki?curid=418218", "title": "Gyps rueppelli", "text": ""}
{"id": "418219", "revid": "72012", "url": "https://gl.wikipedia.org/wiki?curid=418219", "title": "Charles E. Brady Jr.", "text": "Charles Eldon Brady Jr., nado en Pinehurst, Carolina do Norte o 12 de agosto de 1951 e finado o 23 de xullo de 2006, foi un astronauta estadounidense que participou na misi\u00f3n STS-78. Pasou un total de 16,91 d\u00edas no espazo.\nTraducido.\nTi\u00f1a un doutoramento en medicina pola Universidade de Duke, obtido en 1975.\nFoi seleccionado pola NASA en marzo de 1992, comezando o seu adestramento en agosto dese mesmo ano. Participou na misi\u00f3n STS-78 como especialista de misi\u00f3n."}
{"id": "418220", "revid": "72012", "url": "https://gl.wikipedia.org/wiki?curid=418220", "title": "Charles E. Brady", "text": ""}
{"id": "418221", "revid": "109216", "url": "https://gl.wikipedia.org/wiki?curid=418221", "title": "Vance D. Brand", "text": "Vance DeVoe Brand, nado en Longmont, Colorado o 9 de maio de 1931, foi un piloto de probas e astronauta estadounidense que participou nas misi\u00f3ns ASTP, STS-5, STS-41-B e STS-35. Pasou un total de 31,08 d\u00edas no espazo.\nTraxectoria.\nEst\u00e1 graduado en enxe\u00f1ar\u00eda aeron\u00e1utica en 1960 e un grao en administraci\u00f3n de empresas por UCLA en 1964.\nFoi un dos 19 astronautas seleccionado pola NASA en abril de 1966 e serviu como apoio nas misi\u00f3ns Apollo 8 e Apollo 13. Formou parte da tripulaci\u00f3n suplente do Apollo 15 e as misi\u00f3ns Skylab 3 e Skylab 4. Formou parte das misi\u00f3ns ASTP, STS-5, STS-41-B e STS-35."}
{"id": "418222", "revid": "72012", "url": "https://gl.wikipedia.org/wiki?curid=418222", "title": "Vance Brand", "text": ""}
{"id": "418226", "revid": "85894", "url": "https://gl.wikipedia.org/wiki?curid=418226", "title": "Otilia M\u00f3 Romero", "text": "Otilia M\u00f3 Romero, nada en Ponteareas o 24 de decembro de 1947, \u00e9 unha qu\u00edmica galega. No ano 2019 foi elixida pola IUPAC como como \"Distinguished Women in Chemistry 2019\".\nTraxectoria.\n\u00c9 licenciada en qu\u00edmica pola Universidade de Santiago de Compostela (1970) e doutorada pola Universidade Aut\u00f3noma de Madrid (1974).Viviu de 1974 a 1976 nos Estados Unidos traballando no Carnegie Mellon University (Pennsylvania), como Postdoctoral Research Associated, con John Pople, Premio Nobel de Qu\u00edmica en 1998. No ano 2000 foi nomeada catedr\u00e1tica de Qu\u00edmica F\u00edsica da Universidade Aut\u00f3noma de Madrid, e na actualidade \u00e9 catedr\u00e1tica em\u00e9rita.\nO seu interese por conseguir que a perspectiva de x\u00e9nero impregnara a docencia e investigaci\u00f3n levouna a ocupar o posto de secretaria do Instituto Universitario de Estudios de la Mujer da UAM dende 1990 ata 1991, e directora do mesmo dende 1991 a 1995. \nFoi directora de Programas y Transferencia de Conocimiento do Ministerio de Ciencia e Innovaci\u00f3n, e coordinadora cient\u00edfica do programa Consolider-Ingenio, Membro da Comisi\u00f3n de Acreditaci\u00f3n de profesores Titulares de Ciencias da Aneca, as\u00ed como presidenta da secci\u00f3n de Madrid da Real Sociedad Espa\u00f1ola de Qu\u00edmica e vicepresidenta da European Chemistry Thematic Network Association (ECTNA).\nReco\u00f1ecementos.\nLeva publicados m\u00e1is de 350 artigos cient\u00edficos, sendo reco\u00f1ecida como unha das mulleres que m\u00e1is artigos leva publicados na revista \"Journal of Physical Chemistry\"."}
{"id": "418228", "revid": "85894", "url": "https://gl.wikipedia.org/wiki?curid=418228", "title": "Marie-Rose Armesto", "text": "Marie-Rose Armesto, nada o 19 de marzo de 1960 no Savi\u00f1ao e finada o 23 de xaneiro de 2007, foi unha xornalista belga de orixe galega.\nTraxectoria.\nCando ti\u00f1a 8 anos emigrou coa s\u00faa familia a B\u00e9lxica. Estudou a carreira de xornalismo na Universidade Libre de Bruxelas e, en 1982, comezou a traballar na radio na cadea Radio Contact . En setembro de 1987, uniuse a RTL-TVI, na que chegou a ser reporteira xefe xunto con Jean-Pierre Martin con que casou en 1984.\nComo reporteira da cadea viaxou por todo o mundo: Alxeria, Bosnia, Afganist\u00e1n, Ruanda, Chechenia ou Albania.\nFoi unha muller comprometida que, en xullo de 1995, trala ca\u00edda de Srebenica e o asedio de Saraievo, no conflito de Bosnia, organizou unha cadea humana arredor do edificio Berlaymont, s\u00e9 da Comisi\u00f3n Europea, para denuncia-la pasividade dos europeos fronte a guerra e a limpeza \u00e9tnica en Bosnia-Hercegovina. Tam\u00e9n prestou atenci\u00f3n \u00e1 dif\u00edcil situaci\u00f3n dos desaparecidos en Chile e \u00e1s v\u00edtimas do xenocidio en Ruanda. Tam\u00e9n caracterizou ao terrorismo de inspiraci\u00f3n isl\u00e1mica como un novo fascismo.\nParticipou no lanzamento de Reporteiros sen fronteiras, e entrevistou a figuras internacionais como Laura Bush ou Fidel Castro.\nEn 2002, publicou \"Son mari a tu\u00e9 Massoud\", un libro baseado nunha entrevista coa esposa dun dos asasinos do caudillo afg\u00e1n Ahmad Shah Massoud.\nFaleceu de cancro aos 46 anos. En 2012, RTL creou tres bolsas co seu nome para estudantes de xornalismo."}
{"id": "418232", "revid": "1576", "url": "https://gl.wikipedia.org/wiki?curid=418232", "title": "Xeonllos", "text": ""}
{"id": "418233", "revid": "1576", "url": "https://gl.wikipedia.org/wiki?curid=418233", "title": "Dixit\u00edgrados", "text": ""}
{"id": "418234", "revid": "1576", "url": "https://gl.wikipedia.org/wiki?curid=418234", "title": "Poutas", "text": ""}
{"id": "418235", "revid": "1576", "url": "https://gl.wikipedia.org/wiki?curid=418235", "title": "Garras", "text": ""}
{"id": "418236", "revid": "1576", "url": "https://gl.wikipedia.org/wiki?curid=418236", "title": "Farpas", "text": ""}
{"id": "418237", "revid": "89787", "url": "https://gl.wikipedia.org/wiki?curid=418237", "title": "Ori\u00f3n (mitolox\u00eda)", "text": "Ori\u00f3n \u00e9 un xigante mitol\u00f3xico procedente da mitolox\u00eda grega, grego antigo: \u1f68\u03c1\u03af\u03c9\u03bd ou \u03a9\u03b1\u03c1\u03af\u03c9\u03bd; lat\u00edn: \"Ori\u00f3n\" ou m\u00e1is raramente \"Oarion\".\nXeneralidades.\nAs fontes cl\u00e1sicas recollen varias versi\u00f3ns diferentes sobre Ori\u00f3n. Existen d\u00faas versi\u00f3ns principais sobre o seu nacemento e varias respecto \u00e1 s\u00faa morte. Os episodios m\u00e1is importantes da s\u00faa vida son o seu nacemento en Beocia, a s\u00faa visita \u00e1 illa de Qu\u00edos onde se encontrou con M\u00e9rope e foi cegado polo seu pai Enopi\u00f3n, a recuperaci\u00f3n da vista na illa de Lemnos, a s\u00faa cacer\u00eda xunto con \u00c1rtemis en Creta, a s\u00faa morte causada por unha frecha lanzada por \u00c1rtemis ou por un escorpi\u00f3n xigante e a s\u00faa elevaci\u00f3n aos ceos pola mesma \u00c1rtemis, ou por Zeus, como a constelaci\u00f3n de Ori\u00f3n.\nNa literatura grega aparece como un gran cazador na \"Odisea\" de Homero, onde Odiseo ve a s\u00faa sombra no inframundo. A lenda b\u00e1sica de Ori\u00f3n est\u00e1 relatada por recompiladores de mitos helen\u00edsticos e romanos mais non hai unha versi\u00f3n literaria das s\u00faas aventuras comparable, por exemplo, \u00e1 de Xas\u00f3n nas \"Argon\u00e1uticas\" de Apolonio de Rodas ou a \"Medea\" de Eur\u00edpides. No poema \"Fastos\" de Ovidio, no mes de maio c\u00edtase o nacemento de Ori\u00f3n. Os fragmentos lendarios superviventes proporcionaron un campo preparado para a imaxinaci\u00f3n sobre a prehistoria e a mitolox\u00eda gregas.\nOri\u00f3n realizou varios papeis na cultura da antiga Grecia. A historia das aventuras de Ori\u00f3n o cazador \u00e9 unha das que quedan m\u00e1is evidencias: \u00e9 a personificaci\u00f3n da constelaci\u00f3n do seu mesmo nome, foi venerado como heroe no sentido grego, na rexi\u00f3n de Beocia e hai unha pasaxe etiol\u00f3xico que di que Ori\u00f3n foi o responsable do aspecto actual dos estreitos de Sicilia.\nLiteratura.\nHomero e Hes\u00edodo.\nOri\u00f3n \u00e9 mencionado nas m\u00e1is antigas obras superviventes da literatura grega, que datan dos s\u00e9culos VII\u00a0a.\u00a0C. ou VIII\u00a0a.\u00a0C. Na \"Il\u00edada\" de Homero, Ori\u00f3n \u00e9 descrito como unha constelaci\u00f3n e a estrela Sirio como o seu can. Na \"Odisea\", Odiseo veo cazando no inframundo cun garrote de bronce. Tam\u00e9n \u00e9 mencionado como unha constelaci\u00f3n, como o amante de Eos, a deusa do amencer, como asasinado por \u00c1rtemis e como o m\u00e1is fermoso dos mortais. Nos \"Traballos e d\u00edas \" de Hes\u00edodo, Ori\u00f3n \u00e9 tam\u00e9n unha constelaci\u00f3n con movementos que son usados para datar as tarefas agr\u00edcolas.\nA lenda de Ori\u00f3n foi integramente contada nunha obra perdida de Hes\u00edodo, probablemente a \"Astronom\u00eda\". Esta versi\u00f3n \u00e9 co\u00f1ecida a trav\u00e9s da obra sobre constelaci\u00f3ns dun autor helen\u00edstico, quen d\u00e1 un largo resumo sobre o escrito por Hes\u00edodo sobre Ori\u00f3n.\nDe acordo con esta versi\u00f3n, Ori\u00f3n era o fillo de Poseid\u00f3n e Eur\u00edale, filla de Minos, rei de Creta. Ori\u00f3n ti\u00f1a o don de andar sobre as augas, concedido polo seu pai, Poseid\u00f3n. Foi ata a illa de Qu\u00edos onde se embebedou e atacou a M\u00e9rope, filla de Enopi\u00f3n. En vinganza, Enopi\u00f3n cegou a Ori\u00f3n e expulsouno de Qu\u00edos. Ori\u00f3n encami\u00f1ouse a Lemnos onde o deus Hefesto ten a s\u00faa forxa. Hefesto d\u00edxolle ao seu criado Cedali\u00f3n que o guiase ao extremo oriente, onde Helios, o Sol, o curar\u00eda. Ori\u00f3n levou nos ombreiros a Cedali\u00f3n, mientras este o guiaba. Retornou a Qu\u00edos para castigar a Enopi\u00f3n, mais este escondeuse baixo terra e escapou \u00e1 ira de Ori\u00f3n. Posteriormente Ori\u00f3n pasou a Creta onde cazou xunto \u00e1 deusa \u00c1rtemis e a s\u00faa nai Leto. Durante o curso da cacer\u00eda vangloriouse de que pod\u00eda matar todos os animais e bestas da Terra. Xea alarmoue e enviou un xigantesco escorpi\u00f3n para matalo. O escorpi\u00f3n conseguiu facelo e trala s\u00faa morte as deusas solicitaron a Zeus que puxese a Ori\u00f3n entre as constelaci\u00f3ns do ceo. Zeus outorgouno e en memoria da morte do heroe engadiu tam\u00e9n a constelaci\u00f3n do escorpi\u00f3n.\nOutras fontes.\nA\u00ednda que Ori\u00f3n apenas ocupa unhas pocas li\u00f1as nas obras de Homero e s\u00f3 \u00e9 citado nos \"Traballos e d\u00edas\" de Hes\u00edodo, moitas das historias sobre el rex\u00edstranse en alusi\u00f3ns incidentais e en escuros escritos posteriores. Ning\u00fan gran poeta relatou a lenda. As m\u00e1is antigas fontes sobre a lenda de Ori\u00f3n son, en gran medida, notas marxinais en poetas antigos (escolios) ou compilaci\u00f3ns por autores posteriores, ou equivalente as recompilaci\u00f3ns de referencia ou enciclopedias. Mesmo a lenda recollida na \"Astronom\u00eda\" de Hes\u00edodo sobrevive nunha de devanditas compilaci\u00f3ns. En moitos casos, inclu\u00edndo o resumo da \"Astronom\u00eda\", a\u00ednda que a obra que se conservou leva o nome dun autor famoso, como Apolodoro de Atenas, Erat\u00f3stenes, ou Hixino, o que sobrevive \u00e9 ou ben unha antiga falsificaci\u00f3n ou ben un resumo da compilaci\u00f3n orixinal por un escritor posterior de dubidosa competencia. Os editores destes textos suxiren que pod\u00edan levar os nomes de grandes autores porque eran resumos, e mesmo notas de alumnos, baseados nas s\u00faas obras.\nNas marxes da copia realizada pola emperatriz Elia Eudoxia da \"Il\u00edada\" hai unha nota resumindo o poeta helen\u00edstico, Eufori\u00f3n de Calcis, do s\u00e9culo II\u00a0a.\u00a0C., que conta o nacemento do xigante Ori\u00f3n en Tanagra: as tres deidades, Zeus, Hermes e Poseid\u00f3n foron de inc\u00f3gnito a visitar a Hirieo de Tanagra quen coci\u00f1ou un boi enteiro para eles. Cando os deuses lle ofreceron concederlle un desexo pola s\u00faa hospitalidade, Hirieo pediu ter un fillo. Os deuses tomaron o pelello do boi, exacularon ou ouri\u00f1aron nel, e enterr\u00e1rone. Deix\u00e1ronlle instruci\u00f3ns de que \u00e1 d\u00e9cima lunaci\u00f3n o desenterrase. Cando o fixo atopouse cun neno, ao que chamou Uri\u00f3n, \"o que ouri\u00f1a\".\nUnha segunda versi\u00f3n completa, pero incluso m\u00e1is curta que a de Hes\u00edodo, est\u00e1 recollida nunha colecci\u00f3n romana de mitos baseada na obra do mit\u00f3logo e poeta Fer\u00e9cides de Leros. Ori\u00f3n \u00e9 aqu\u00ed descrito como nado da tierra, aut\u00f3ctono e divino en sentido estrito, a\u00ednda que tam\u00e9n se mencionan a Poseid\u00f3n e Hermes como os seus pais, e enorme en estatura. Incl\u00fae ademais un primeiro matrimonio con Side antes de co\u00f1ecer a M\u00e9rope, ambas as imaxes producidas por Zeus con \u00e9ter da b\u00f3veda celeste. Todo o que se co\u00f1ece de Side \u00e9 que Hera a guindou ao Hades por rivalizar con ela en beleza. Tam\u00e9n d\u00e1 unha versi\u00f3n da s\u00faa morte distinta da hom\u00e9rica: Eos, a Aurora, namorouse de Ori\u00f3n e levouno a Delos onde \u00c1rtemis o matou.\nOutra narraci\u00f3n sobre Ori\u00f3n, de tres par\u00e1grafos de lonxitude, d\u00e9bese a un escritor latino cunhas breves anotaci\u00f3ns que chegaron baixo o nome de Hixino. Este cita como fontes a Cal\u00edmaco, a Arist\u00f3maco e a Istro e comeza coa historia do nacemento de Ori\u00f3n na pel de touro e sit\u00faa a acci\u00f3n en Tebas ou en Qu\u00edos. Existen d\u00faas versi\u00f3ns do propio Hixino, nunha das cales omite a presenza de Poseid\u00f3n, que \u00e9, segundo a moderna cr\u00edtica, a versi\u00f3n m\u00e1is antiga e concordante coa orixinal.\nA mesma fonte conta d\u00faas versi\u00f3ns diferentes da morte de Ori\u00f3n. A primeira di que Ori\u00f3n viv\u00eda en \"achegada intimidade\" con Enopi\u00f3n e querendo demostrarlle a s\u00faa habilidade para a caza, vangloriouse ante \u00c1rtemis e Leto de que pod\u00eda matar calquera animal sobre a terra. Xea alarmouse e enviou o escorpi\u00f3n, que o matou. Na segunda, \u00c1rtemis nam\u00f3rase de Ori\u00f3n anoxando dese xeito o seu irm\u00e1n Apolo. Nunha ocasi\u00f3n en que este ve a Ori\u00f3n nadando tan lonxe que s\u00f3 pod\u00eda v\u00e9rselle a cabeza, retou a \u00c1rtemis a que alcanzase cunha frecha o vulto escuro que se pod\u00eda observar, e acert\u00e1ndolle, matou a Ori\u00f3n.\nHixino conecta Ori\u00f3n con m\u00e1is constelaci\u00f3ns ademais da de Escorpi\u00f3n. Ori\u00f3n tratou de violentar a Pl\u00e9ione mentres viaxaba xunto \u00e1s s\u00faas fillas as Pl\u00e9iades por Beocia. Elas escaparon pero Ori\u00f3n perseguinas durante sete anos ata que Zeus, compadecido da s\u00faa fuxida, elevounas aos ceos. Os seus cans est\u00e1n representados polas constelaci\u00f3ns de Can maior e Can menor. Perseguen a constelaci\u00f3n da Lebre, a\u00ednda que segundo Hixino, a alg\u00fans cr\u00edticos, como Cal\u00edmaco, par\u00e9celles pouca presa e repres\u00e9ntano perseguindo o Touro.\nUn mit\u00f3grafo renacentista, Natalis Comes, engadiu os nomes dos cans de Ori\u00f3n: Leucomelaena, Maera, Dromis, Cisseta, Lampuris, Lycoctonus, Ptoophagus, Arctophonus.\nVariantes.\nHai numerosas variantes noutros autores. Moitas delas son referencias incidentais en poemas e escolios. O poeta romano Virxilio, na \"Eneida\", mostra a Ori\u00f3n como un xigante vadeando o mar Exeo coas ondas rompendo nos seus ombreiros, en vez de como o reflicten os mit\u00f3grafos, cami\u00f1ando polas augas. Hai varias referencias a Hirieo como o pai de Ori\u00f3n o que o conecta con varios lugares de Beocia, inclu\u00edndo Hiria. Esta pode ben ser a historia orixinal xa que Hirieo \u00e9, presumiblemente, o ep\u00f3nimo de Hiria. Tam\u00e9n adoita chamarse Eneo, a\u00ednda que non se debe confundir co calidonio Eneo.\nO escolio de Natalis Comes di, ao igual que Hes\u00edodo, que Ori\u00f3n era fillo de Poseid\u00f3n e a s\u00faa nai unha filla de Minos, mais nesta ocasi\u00f3n o seu nome \u00e9 Brille ou Hieis. Hai d\u00faas versi\u00f3ns nas que \u00c1rtemis mata a Ori\u00f3n, tanto coa s\u00faa frecha ou incidentalmente polo escorpi\u00f3n. Na segunda variante Ori\u00f3n morre pola picadura do escorpi\u00f3n como conta Hes\u00edodo e a\u00ednda que Ori\u00f3n nunca derrota o escorpi\u00f3n, en moitas variantes este morre tam\u00e9n das s\u00faas feridas. \u00c1rtemis pode aparecer por dous motivos, un \u00e9 que Ori\u00f3n se vangloriou da s\u00faa habilidade de cazador e retou a deusa a un duelo de lanzamento de disco, mentres que no segundo \u00e9 porque Ori\u00f3n tratou de seducir a Opis, unha das sacerdotisas hiperb\u00f3reas de \u00c1rtemis ou a \u00c1rtemis mesma.\nArato, nunha breve descrici\u00f3n na s\u00faa obra \"Fen\u00f3menos\", di que Ori\u00f3n atacou a \u00c1rtemis mentres cazaban en Qu\u00edos e que o escorpi\u00f3n o matou al\u00ed. Para Nicandro, no seu \"Theriaca\", o escorpi\u00f3n era de tama\u00f1o normal e escond\u00edase debaixo dunha pequena pedra. Moitas versi\u00f3ns da historia que contin\u00faan despois da morte de Ori\u00f3n contan o seu ascenso e o do escorpi\u00f3n aos ceos, mais tam\u00e9n aqu\u00ed hai variantes. Os poetas difiren enormemente sobre a quen quixo resucitar Asclepio, o arxivo Telesarco di que Asclepio resucitou a Ori\u00f3n e non a Hip\u00f3lito; outras antigas autoridades citan anonimamente que Asclepio sanou a Ori\u00f3n despois de que fose cegado por Enopi\u00f3n.\nA historia de Ori\u00f3n e Enopi\u00f3n tam\u00e9n var\u00eda. Unha fonte comenta que M\u00e9rope \u00e9 a esposa de Enopi\u00f3n e non a s\u00faa filla. Outra que M\u00e9rope \u00e9 a filla de Minos e non de Enopi\u00f3n. Partenio de Nicea, pola s\u00faa banda, describe a Ori\u00f3n cazando en Qu\u00edos e roubando aos habitantes coa excusa de conseguir o prezo da man da filla de Enopi\u00f3n, que \u00e9 chamada Aero. Enopi\u00f3n non quer\u00eda casar a s\u00faa filla con algu\u00e9n como Ori\u00f3n, e este, frustrado e b\u00e9bedo, tratou de raptala, mais Enopi\u00f3n op\u00faxose e cegouno.\nLuciano de Samosata incl\u00fae unha imaxe de Ori\u00f3n nunha descrici\u00f3n ret\u00f3rica dun edificio ideal, na que Ori\u00f3n est\u00e1 andando cara ao sol nacente nas proximidades de Lemnos, Cedali\u00f3n nos seus ombreiros e Hefesto mir\u00e1ndoo dende o fondo.\nFontes latinas engaden que Enopi\u00f3n era fillo de Dioniso. Dioniso enviou s\u00e1tiros para sumir a Ori\u00f3n nun profundo so\u00f1o de xeito que as\u00ed puidese ser cegado. Unha fonte comenta a mesma historia mais converte a Enopi\u00f3n en Minos de Creta. Engade que un or\u00e1culo lle dixo a Ori\u00f3n que pod\u00eda recobrar a vista andando cara ao leste, que atopar\u00eda o seu cami\u00f1o o\u00edndo o martelo dun ciclope que levar\u00eda nos ombreiros. \u00c9 presumiblemente unha recomposici\u00f3n da historia de Cedali\u00f3n. Tanto Hefesto como os ciclopes foron fabricantes de raios, polo que aparecen combinados en varias fontes. Un escolio nun poema latino explica que Hefesto deu a Ori\u00f3n un cabalo.\nGiovanni Boccaccio, citando a Teodoncio, describe a historia de que Ori\u00f3n e Cand\u00edope son fillos de Enopi\u00f3n, rei de Sicilia. Mentres o casto Ori\u00f3n durm\u00eda nunha cova, Afrodita encantouno. Cando deixaba a cova viu a s\u00faa irm\u00e1 mentres cruzaba diante del, e violouna. Cando o seu pai o descubriu, desterrouno. Ori\u00f3n consultou un or\u00e1culo que lle dixo que se \u00eda ao leste ga\u00f1ar\u00eda a gloria de posu\u00edr un reino. Ori\u00f3n, Cand\u00edope e o seu fillo Hip\u00f3logo navegaron ata Tracia, conquistaron o reino e foi co\u00f1ecido como fillo de Poseid\u00f3n. O seu fillo tivo a Dr\u00edas, defensor de Tebas na guerra dos Sete contra Tebas, como cita Estacio.\nCulto e percepci\u00f3n popular.\nNa antiga Grecia, rend\u00edase culto a Ori\u00f3n na rexi\u00f3n de Beocia. O n\u00famero de lugares asociados co seu nacemento suxire que este culto estaba bastante estendido. Hiria, a m\u00e1is frecuentemente mencionada, estaba no territorio de Tanagra. Unha festa de Ori\u00f3n celebrouse en Tanagra ata os d\u00edas do Imperio Romano. Al\u00ed estaba situada a tumba do heroe, probablemente ao p\u00e9 do monte Cericio. Afirmouse que Ori\u00f3n era o heroe nacional dos beocios tanto como o eran C\u00e1stor e P\u00f3lux para os dorios, base\u00e1ndose nun epigrama ateniense sobre a batalla de Coronea na que Ori\u00f3n lle deu ao ex\u00e9rcito beocio un or\u00e1culo e posteriormente loitou do seu lado e derrotou os atenienses.\nA escola Beocia de poes\u00eda \u00e9pica estaba moi interesada nas xenealox\u00edas de deuses e heroes. Moitos outros mitos f\u00f3ronlle engadidos ao de Ori\u00f3n neste sentido. Un fragmento de papiro da poetisa beocia Corina atrib\u00faelle cincuenta fillos, inclu\u00edndo o heroe oracular Acraf\u00f3n, quen lle deu un or\u00e1culo a Asopo en relaci\u00f3n ao rapto das s\u00faas fillas polos deuses. Corina escribiu que Ori\u00f3n conquistou e nomeou toda a terra oriental beocia. Tam\u00e9n se cre que Ori\u00f3n tivo e emitiu or\u00e1culos. Hixino di que a nai de Hilas era Men\u00f3dice, filla de Ori\u00f3n. Outro mit\u00f3grafo, Antonino Liberal, di que Menipe e Met\u00edoque, fillas de Ori\u00f3n, se sacrificaron polo ben da s\u00faa patria e foron transformadas en cometas.\nOri\u00f3n ten as\u00ed mesmo unha conexi\u00f3n etiol\u00f3xica coa cidade de Mesina na illa de Sicilia, Italia. Diodoro S\u00edculo escribiu unha historia do mundo que comezando pola \u00e9poca dos deuses e heroes, remata no seu tempo, o reinado de Augusto. Nela fala de Ori\u00f3n e de d\u00faas historias fant\u00e1sticas dos seus grandes traballos en Sicilia. Unha relata como axudou a Zanclo a fundar Mesina constru\u00edndo o promontorio que forma o porto da cidade. A outra relata que anteriormente exist\u00eda unha gran distancia entre a illa de Sicilia e a pen\u00ednsula it\u00e1lica. Ori\u00f3n constru\u00edu o promontorio de Peloris ou punta do Faro, creando o estreito actual, e o templo de Poseid\u00f3n sobre el. Despois mudouse a Eubea. Foi por esta causa polo que foi posto no ceo como constelaci\u00f3n.\nO historiador e matem\u00e1tico renacentista Francesco Maurolico, orixinario de Mesina, identificou os restos dun templo de Ori\u00f3n preto da actual catedral de Mesina. As\u00ed mesmo dese\u00f1ou unha fonte ornamental constru\u00edda polo escultor Giovanni Angelo Montorsoli en 1547 na que Ori\u00f3n \u00e9 a figura central simbolizando o emperador Carlos V trala s\u00faa vitoria en Tunisia en 1535. Ori\u00f3n \u00e9 a\u00ednda un s\u00edmbolo popular da cidade.\nAs imaxes de Ori\u00f3n na arte cl\u00e1sica son dif\u00edciles de reco\u00f1ecer. Os exemplos claros son raros. Hai numerosas imaxes gregas antigas de cazadores cunha maza ou garrote que pode que representen a Ori\u00f3n, pero eses exemplos xen\u00e9ricos poden representar un cazador arquet\u00edpico ou incluso o mesmo Heracles.\nAsegurouse que noutras manifestaci\u00f3ns da arte grega se representou o mito de Ori\u00f3n. Unha destas manifestaci\u00f3ns \u00e9 a cer\u00e1mica grega do s\u00e9culo V a.C., supostamente simbolizando a esperanza de que mesmo o criminal Ori\u00f3n pode ser convertido en inmortal. Identificouse unha escena de Apolo, coa palma delia na man, ving\u00e1ndose de Ori\u00f3n polo intento de violaci\u00f3n da s\u00faa irm\u00e1 \u00c1rtemis, e outra na que se ve a Ori\u00f3n atacando a \u00c1rtemis mentres \u00e9 vingada por unha serpe, en vez dun escorpi\u00f3n, nun grupo funerario. Igualmente, no friso dunha tumba en Tarento, aproximadamente do 300\u00a0a.\u00a0C., pode que estea representada a escena de Ori\u00f3n atacando a Opis. Pero a m\u00e1is antiga e clara representaci\u00f3n de Ori\u00f3n na arte cl\u00e1sica \u00e9 romana, na representaci\u00f3n do inframundo da Odisea descubertas no outeiro Esquilino, do 50 ou 40\u00a0a.\u00a0C. Ori\u00f3n tam\u00e9n est\u00e1 representado nun baixorrelevo do s\u00e9culo IV actualmente fixado nun muro no barrio portuario de N\u00e1poles. A constelaci\u00f3n de Ori\u00f3n comeza a ser visible en novembro, ao final da tempada de navegaci\u00f3n, e estaba asociada ao tempo tormentoso e esa caracterizaci\u00f3n est\u00e9ndese tam\u00e9n ao propio mito de Ori\u00f3n. O baixorrelevo posiblemente estea asociado aos mari\u00f1eiros da cidade.\nInterpretaci\u00f3ns.\nRenacemento.\nOs mit\u00f3grafos discutiron sobre Ori\u00f3n e do co\u00f1ecemento cl\u00e1sico dende o Renacemento. As interpretaci\u00f3ns renacentistas son aleg\u00f3ricas. No s\u00e9culo XIV, Boccaccio interpretou a historia da pel de boi como unha representaci\u00f3n da concepci\u00f3n humana, a pel \u00e9 o \u00fatero, Neptuno a humidade do seme, X\u00fapiter a calor e Mercurio a frialdade feminina. Tam\u00e9n explica a morte de Ori\u00f3n a mans da deusa lunar Diana como a l\u00faa producindo tormentas de neve. Natalis Comes, no s\u00e9culo XVI, interpretou a historia enteira de Ori\u00f3n como unha alegor\u00eda da evoluci\u00f3n dunha nube tormentosa composta de aire, Zeus, auga, Poseid\u00f3n e sol, Apolo. A nube dif\u00fandese, Qu\u00edos deriva da ra\u00edz grega \u03c7\u03ad\u03c9, derramar, \u00e1lzase a trav\u00e9s do aire, A\u00ebrope ou M\u00e9rope, arrefr\u00edase , Ori\u00f3n \u00e9 cego, e \u00e9 convertida en choiva pola l\u00faa, \u00c1rtemis. As\u00ed mesmo d\u00e1 unha explicaci\u00f3n de por que Ori\u00f3n pode cami\u00f1ar sobre as augas. De xeito similar, a concepci\u00f3n de Ori\u00f3n f\u00edxoo un s\u00edmbolo do Filius philosophorum, unha alegor\u00eda da filosof\u00eda que se alimenta de varias fontes, os tres deuses, tanto no Renacemento como en obras de alquimia, con algunhas variaci\u00f3ns. O alquimista alem\u00e1n Michael Maier lista como pais a Apolo, Vulcano e Mercurio.\nModernas.\nOs modernos mit\u00f3grafos viron no mito de Ori\u00f3n unha v\u00eda para acceder directamente aos contos do folclore local e pr\u00e1cticas de culto relixiosas sen a interferencia da antiga alta cultura, moitos deles explicaron a Ori\u00f3n en funci\u00f3n da s\u00faa propia interpretaci\u00f3n da prehistoria grega e como a mitolox\u00eda a representa. Hai puntos de acordo xeral entre eles, por exemplo, o ataque a Opis \u00e9 un ataque a \u00c1rtemis mesma xa que Opis \u00e9 un dos nomes da deusa. Produciuse a finais do s\u00e9culo XIX un movemento no que se interpretaron todos os heroes beocios como simples personificaci\u00f3ns de constelaci\u00f3ns. Dende ent\u00f3n chegouse ao acordo xeral de que o mito de Ori\u00f3n existiu antes de que a constelaci\u00f3n fose chamada as\u00ed na s\u00faa honra. Homero, por exemplo, menciona a Ori\u00f3n o cazador e Ori\u00f3n a constelaci\u00f3n, mais nunca confunde unha coa outra. Unha vez que Ori\u00f3n foi reco\u00f1ecida como unha constelaci\u00f3n, a astronom\u00eda afectou o mito. A historia de Side pode ser unha peza de mitolox\u00eda astron\u00f3mica. A palabra grega \"side\" significa milgranda, roita que se recolle mentres Ori\u00f3n, a constelaci\u00f3n, pode ser vista no ceo nocturno. Rose suxire que est\u00e1 conectado con Sidae en Beocia e que a milgranda, un signo do inframundo, est\u00e1 conectada co seu descenso ao mesmo.\nO autor do s\u00e9culo XIX Edwin Rohde viu en Ori\u00f3n un exemplo de como os gregos borraban a li\u00f1a entre os deuses e a humanidade, \u00e9 dicir, se Ori\u00f3n estaba nos ceos, quer\u00eda dicir que outros mortais pod\u00edan esperar en facer o mesmo.\nO mit\u00f3grafo h\u00fangaro, Karl Ker\u00e9nyi, un dos fundadores do moderno estudo da mitolox\u00eda grega, retrata a Ori\u00f3n como un xigante de tit\u00e1nico vigor e criminalidade, nado f\u00f3ra da s\u00faa nai como Dioniso ou Ticio. Ker\u00e9nyi fai moita \u00e9nfase na variante de que M\u00e9rope \u00e9 a esposa de Enopi\u00f3n. Ve nisto unha rememoraci\u00f3n dunha forma perdida do mito na que M\u00e9rope era a nai de Ori\u00f3n, convertida por xeraci\u00f3ns posteriores en madrasta. O cegamento de Ori\u00f3n \u00e9 ent\u00f3n paralelo ao de Edipo ou o de Exipto. Ori\u00f3n \u00e9 retratado como un heroe cazador xam\u00e1nico, supervivente dos tempos de Minos, de a\u00ed a s\u00faa relaci\u00f3n con Creta. Ker\u00e9nyi describe Hirieo, e Hiria, como unha palabra proveniente do dialecto cretense, \"\u1f55\u03c1\u03bf\u03bd - hyron\", que significa \"colmea\" que sobrevive unicamente en dicionarios antigos. Dende esta asociaci\u00f3n converte a Ori\u00f3n nun representante das antigas culturas bebedoras de hidromel, substitu\u00eddas polas novas bebedoras de vi\u00f1o representadas por Enopi\u00f3n e Eneo; a palabra grega para vi\u00f1o era \"oinos\". Fontenrose cita unha fonte afirmando que Enopi\u00f3n ensinou aos habitantes de Qu\u00edos como facer vi\u00f1o antes de que ningu\u00e9n soubese facelo.\nPara Joseph Fontenrose Ori\u00f3n \u00e9 do tipo de heroe grotesco. Asem\u00e9llao a C\u00fachulainn, \u00e9 dicir, m\u00e1is forte, m\u00e1is grande, m\u00e1is potente ca o home ordinario e o violento amante da Divina Cazadora. Ori\u00f3n foi igualmente identificado con Acte\u00f3n, Leucipo, fillo de En\u00f3mao, C\u00e9falo, Tiresias e Zeus como amante de Calisto. Fontenrose tam\u00e9n ve paralelismos con figuras orientais como Aqhat, Atis, Tammuz, Gilgamesh, Dushianta (unha personaxe secundaria do \"Mahabharata\"), e o patriarca hindu\u00edsta Pray\u00e1pati (como perseguidor da deusa Ush\u00e1s).\nRobert Graves ve en Enopi\u00f3n un rei sagrado anual, no punto de que o rei debe morrer ao finalizar o seu mandato e ser substitu\u00eddo por outro, neste caso Ori\u00f3n, que realmente \u00e9 o que morre no seu lugar. A s\u00faa cegueira \u00e9 unha iconotrop\u00eda proveniente da imaxe de Odiseo cegando o ciclope, mesturando cunha lenda solar puramente hel\u00e9nica: o heroe solar \u00e9 capturado e cegado polos inimigos ao escurecer, mais escapa e recupera o seu sitio ao amanecer. Graves ve o resto do mito como un sincretismo de diversas historias. Estas incl\u00faen a de Gilgamesh, a do escorpi\u00f3n enviado por Seth para matar a Horus para ser posteriormente resucitado por Ra, o sol; a historia de Aqhat e Yatpan de Ugarit e a historia das sacerdotisas de Artemis Opis que mataron un visitante da s\u00faa illa de Ortigia. Compara o nacemento de Ori\u00f3n a partir da pel do boi cun rito africano para provocar a choiva, o que enlaza con que ao ser fillo de Poseid\u00f3n ten o poder de producir choiva.\nReferencias culturais.\nLiteratura cl\u00e1sica.\nAs antigas fontes gregas e romanas que digan algo m\u00e1is de Ori\u00f3n ademais de que sexa un xigante cazador son en gran medida escuras. \u00c9 mencionado por Arato e Virxilio. P\u00edndaro eloxia o pancracista Meliso de Tebas dicindo que a\u00ednda que non tivese o f\u00edsico de Ori\u00f3n, si que ti\u00f1a a s\u00faa forza.\nCicer\u00f3n que traduciu a Arato na s\u00faa mocidade, fixo o episodio de Ori\u00f3n m\u00e1is longo do que era en grego engadindo o cl\u00e1sico argumento latino da tolemia. A \"Aratea\" de Cicer\u00f3n \u00e9 un dos m\u00e1is antigos poemas latinos dos que se conservou algo m\u00e1is que unhas poucas li\u00f1as. Este episodio puido establecer a t\u00e9cnica de inclu\u00edr \u00e9pica en poemas non \u00e9picos. Tam\u00e9n \u00e9 empregado por Horacio quen conta a morte de Ori\u00f3n a mans de Diana/\u00c1rtemis e por Ovidio, na s\u00faa obra \"Fastos\" no d\u00eda 11 de maio, o d\u00eda medio das festas dos L\u00e9mures ou Lemuria, cando a constelaci\u00f3n de Ori\u00f3n se pon xunto co sol. Ovidio conta o episodio dos tres deuses e Hirieo ao cal, ao facer del un home pobre, fai m\u00e1is nobre o sacrificio dun boi enteiro para agasallar os seus visitantes. Fai outra menci\u00f3n a Ori\u00f3n na s\u00faa obra \"Remedios de amor\" como un sufrinte por un amor non correspondido en referencia a Side.\nEstacio menciona a Ori\u00f3n en catro ocasi\u00f3ns na s\u00faa obra \"Tebaida\", d\u00faas como constelaci\u00f3n e personificaci\u00f3n da tormenta e outras d\u00faas como antergo de Dr\u00edas de Tanagra. O poeta tard\u00edo grego Nono de Pan\u00f3polis menciona o episodio da pel de boi moi sucintamente mentres lista aos Hirieos no seu cat\u00e1logo do ex\u00e9rcito beocio de Dioniso.\nPintura e escultura.\nAs referencias posteriores \u00e1 antig\u00fcidade son raras. Ao comezo do s\u00e9culo XVII, o escultor franc\u00e9s Barth\u00e9lemy Prieur fundiu unha estatua de bronce titulada \"Ori\u00f3n e Cedali\u00f3n\" datada entre 1600 e 1611. Representa a Ori\u00f3n con Cedali\u00f3n nos seus ombreiros. A escultura at\u00f3pase actualmente no Museo do Louvre.\nO pintor franc\u00e9s Nicolas Poussin pintou un \"Paisaxe con Ori\u00f3n cego buscando o sol\" en 1658, despois de ler a descrici\u00f3n de Luciano de Samosata. Na pintura combina esta descrici\u00f3n coa de Natalis Comes. Poussin non precisou consultar directamente a Luciano, a pasaxe est\u00e1 recollida nas notas da traduci\u00f3n francesa da obra de Fil\u00f3strato \"Imaxes\", que Poussin puido consultar. O austr\u00edaco Daniel Seiter, activo en Tur\u00edn, Italia, pintou \"Diana xunto ao cad\u00e1ver de Ori\u00f3n\". No poema \"Endimi\u00f3n\" de John Keats incl\u00fae a li\u00f1a \"O cego Ori\u00f3n famento pola ma\u00f1\u00e1\", que se pensa que est\u00e1 inspirada na pintura de Poussin. William Hazlitt, quen m\u00e1is tarde escribiu o ensaio \"Sobre a paisaxe de Nicolas Poussin\", puido ensinar a Keats a pintura.\nLiteratura moderna.\nRichard Henry Horne, escritor dunha xeraci\u00f3n posterior a Keats e Hazlitt, compuxo o poema \u00e9pico \"Ori\u00f3n\" en 1843. O poema viu dez edici\u00f3ns e foi reimpreso en 1928. O autor de ciencia ficci\u00f3n Ben Nova reinventou o mito de Ori\u00f3n como un viaxeiro no tempo servente de varios deuses nunha serie de cinco novelas.\nO poeta franc\u00e9s do s\u00e9culo XX, Ren\u00e9 Char, encontrou no cego e luxurioso cazador, \u00e1 vez perseguido e perseguidor, un s\u00edmbolo central, como James Lawler explicou con certa extensi\u00f3n na s\u00faa obra \"Ren\u00e9 Char: the Myth and the Poem\", (1978). O novelista tam\u00e9n franc\u00e9s Claude Simon igualmente atopou en Ori\u00f3n un s\u00edmbolo apropiado, neste caso do novelista, como explicou na s\u00faa obra \"Orion aveugle\", (1970). Comentouse do poema de T. S. Elliot \"A terra bald\u00eda\", (1922), que Ori\u00f3n nunha conexi\u00f3n silenciosa entre o luxurioso Acte\u00f3n/Sweeney, o cego Tiresias e, a trav\u00e9s de Sirio, o can.\nM\u00fasica.\nO compositor italiano Francesco Cavalli escribiu a \u00f3pera \"Ori\u00f3n\" en 1653. A acci\u00f3n est\u00e1 localizada na illa de Delos e f\u00edxase no amor de Diana e o do seu rival, Aurora, por Ori\u00f3n. Diana dispara unha frecha a Ori\u00f3n despois de que fose confundida por Apolo ao dicirlle que era un monstro mari\u00f1o. Descuberto o engano lam\u00e9ntase pola s\u00faa morte e b\u00fascano no inframundo antes de elevalo aos ceos. Johann Christian Bach escribiu tam\u00e9n unha \u00f3pera titulada \"Orione, osse Diana vindicata\", representada por vez primeira en Londres en 1763. Ori\u00f3n, cantado por un castrato, nam\u00f3rase de Cand\u00edope, filla de Enopi\u00f3n, rei de Arcadia, mais a s\u00faa arrogancia ofende a Diana. O or\u00e1culo de Diana proh\u00edbelle casar con Cand\u00edope e predille a s\u00faa gloria e a s\u00faa morte. Ori\u00f3n ofr\u00e9celle unha sentida despedida a Cand\u00edope e marcha a seguir o seu destino. Diana perm\u00edtelle lograr a vitoria e logo m\u00e1tao, f\u00f3ra de escena, cunha frecha. Noutra aria, a s\u00faa nai Retrea, ra\u00ed\u00f1a de Tebas, lam\u00e9ntase da s\u00faa morte, mais chega a ver a s\u00faa ascensi\u00f3n aos ceos.\n\"Orion\" \u00e9 o nome dunha peza instrumental do grupo estadounidense Metallica, pertencente ao \u00e1lbum \"Master of Puppets\". A canci\u00f3n foi lanzada por vez primeira na versi\u00f3n demo deste \u00e1lbum o 14 de xullo de 1985, este \u00e1lbum \u00e9 considerado como un dos m\u00e1is maxistrais do grupo. Foi tam\u00e9n o \u00faltimo disco no que participou o baixista Cliff Burton, a quen se lle atrib\u00fae, tam\u00e9n, case a totalidade da composici\u00f3n de \"Orion\".\nFoi nomeada pola constelaci\u00f3n, Ori\u00f3n, polo son espacial na ponte da melod\u00eda.\nEn 2002, a opera \"Galileo Galilei\" do compositor estadounidense Philip Glass inclu\u00edu unha pequena historia paralela sobre Ori\u00f3n e M\u00e9rope, na que o brillo do sol cura a cegueira de Ori\u00f3n nunha alegor\u00eda da ciencia moderna. Philip Glass escribiu tam\u00e9n unha obra curta sobre Ori\u00f3n ao igual que T\u014dru Takemitsu, Kaija Saariaho e John Casken. O compositor brit\u00e1nico Davide Bedford tam\u00e9n escribiu sobre Ori\u00f3n, pero m\u00e1is sobre a constelaci\u00f3n que sobre o mito xa que \u00e9 un astr\u00f3nomo afeccionado."}
{"id": "418238", "revid": "6939", "url": "https://gl.wikipedia.org/wiki?curid=418238", "title": "Fran\u00e7oise Sagan", "text": "Fran\u00e7oise Quoirez, nada en Cajarc (Lot) o 21 de xu\u00f1o de 1935 e finada en Honfleur o 24 de setembro de 2004, foi unha novelista, dramaturga e guionista francesa, co\u00f1ecida como Fran\u00e7oise Sagan. Aclamada como \"un elegante pequeno monstro\" por Fran\u00e7ois Mauriac na portada de \"Le Figaro\", Sagan foi co\u00f1ecida polas s\u00faas obras con fortes temas rom\u00e1nticos que inclu\u00edan personaxes burguesas ricas e desilusionadas. A s\u00faa novela m\u00e1is c\u00e9lebre foi a primeira, \"Bo d\u00eda, tristeza\" (1954), que escribiu sendo unha adolescente.\nTraxectoria.\nSagan naceu en Cajarc e pasou a s\u00faa infancia no departamento de Lot, arrodeada de animais, paix\u00f3n que conservou durante toda a s\u00faa vida. Alcumada 'Kiki', era a m\u00e1is nova dunha familia burguesa: o seu pai era director dunha compa\u00f1\u00eda e a s\u00faa nai era filla de terratenentes. A familia pasou a segunda guerra mundial en Dauphin\u00e9, ent\u00f3n en Vercors. A s\u00faa bisavoa paterna era rusa de San Petersburgo. A familia ti\u00f1a unha casa no pr\u00f3spero distrito 17.\u00ba de Par\u00eds, \u00e1 que volveu despois da guerra. Sagan foi expulsada da s\u00faa primeira escola, un convento, por \"falta de espiritualidade profunda\". Tam\u00e9n foi expulsada da escola Louise-de-Bettignies porque levaba \"colgado un busto de Moli\u00e8re cunha peza de corda\". Obtivo o t\u00edtulo de bacharelato no segundo intento e foi admitida na Sorbonne no outono de 1952. Foi unha estudante indiferente e non se graduou.\nTomou o pseud\u00f3nimo \"Sagan\" dunha personaxe (\"Princesse de Sagan\") de \"\u00c1 busca do tempo perdido\", de Marcel Proust. A s\u00faa primeira novela, \"Bonjour Tristesse\", publicouse en 1954, cando ti\u00f1a dezaoito anos e foi un \u00e9xito internacional inmediato. Trata sobre a vida dunha rapaza de dezasete anos chamada C\u00e9cile e a s\u00faa relaci\u00f3n co seu mozo e o seu pai ad\u00faltero e playboy.\nAs personaxes de Sagan, convert\u00e9ronse nunha icona para os adolescentes desilusionados ao estilo das de J. D. Salinger. Durante a s\u00faa carreira literaria, que chegou ata 1998, produciu ducias de traballos, moitos deles levados ao cinema. Mantivo o seu austero estilo de novela psicol\u00f3xica francesa a pesar de que a \"nouveau roman\" estaba de moda. As conversas entre as s\u00faas personaxes adoitan ter tons existencialistas. Ademais de novelas, obras de teatro e unha autobiograf\u00eda, escribiu letras de canci\u00f3ns e gui\u00f3ns.\nNa d\u00e9cada de 1960, Sagan dedicouse m\u00e1is \u00e1 escritura de obras teatrais, que a pesar de ser eloxiadas polos seus excelentes di\u00e1logos, tiveron s\u00f3 un \u00e9xito moderado. Tras isto, concentrouse na s\u00faa carreira como novelista.\nFalecemento.\nA s\u00faa sa\u00fade empeorou no s\u00e9culo XXI. En 2002 non puido asistir ao xu\u00edzo en que era acusada de fraude nos impostos nun caso que involucraba o expresidente Fran\u00e7ois Mitterrand, e recibiu unha sentenza suspendida. Fran\u00e7oise Sagan faleceu dunha embolia pulmonar en Honfleur, Calvados, o 24 de setembro de 2004 aos 69 anos. Segundo os seus desexos, foi enterrada no seu lugar natal, Cajarc.\nNo seu memorial, o presidente franc\u00e9s Jacques Chirac dixo: \"Coa s\u00faa morte, Francia perde un dos seus escritores m\u00e1is brillantes e sensibles\u2026 unha figura eminente da nosa vida literaria.\"\nEscribiu o seu propio obituario para o \"Dictionary of Authors\" compilado por J\u00e9r\u00f4me Garcin: \"Aparecida en 1954 cunha fraca novela, \"Bonjour tristesse\", que creou un esc\u00e1ndalo mundial. A s\u00faa morte, tras unha vida e unha obra igualmente pracenteiras e chapuceiras, foi escandalosa s\u00f3 para ela\".\nVida privada.\nSagan casou d\u00faas veces. O 13 de marzo de 1958, casou co seu primeiro home, Guy Schoeller, editor de Hachette, vinte anos m\u00e1is vello ca ela. A parella divorciouse en xu\u00f1o de 1960. En 1962 casou con Bob Westhof, un mozo estadounidense, playboy e aspirante a ceramista. O seu fillo Denis Westhoff naceu en xu\u00f1o de 1962 e divorci\u00e1ronse en 1963. Comezou ent\u00f3n unha longa relaci\u00f3n coa estilista de moda Peggy Roche. Tam\u00e9n ti\u00f1a un amante masculino, Bernard Frank, ensa\u00edsta casado obsesionado coa lectura e a comida. Ampliou a s\u00faa familia cunha relaci\u00f3n coa editora francesa de \"Playboy\" Annick Geille, despois de que Geille se achegase a Sagan para un artigo da revista.\nGozaba de viaxar aos Estados Unidos, sendo vista habitualmente con Truman Capote e Ava Gardner. O 14 de abril de 1957, mentres conduc\u00eda o seu deportivo Aston Martin, viuse envolta nun accidente que a deixou en coma durante un tempo. Tam\u00e9n gustaba de conducir o seu Jaguar a Monte Carlo para participar en apostas.\nNa d\u00e9cada de 1990, Sagan foi acusada e condenada por posesi\u00f3n de coca\u00edna. En varios momentos da s\u00faa vida, Sagan foi adicta \u00e1s drogas. Durante longo tempo consumiu p\u00edlulas prescritas, anfetaminas, coca\u00edna, morfina e alcohol.\nEn 2010, o seu fillo Denis creou o Prix Fran\u00e7oise Sagan.\nObras.\nObras autobiogr\u00e1ficas.\nPublicadas posteriormente por L'Herne:"}
{"id": "418239", "revid": "85894", "url": "https://gl.wikipedia.org/wiki?curid=418239", "title": "Coral Rodr\u00edguez Fouz", "text": "Coral Rodr\u00edguez Fouz, nada na Coru\u00f1a en 1969, \u00e9 unha pol\u00edtica galega do Partido Socialista de Euskadi.\nTraxectoria.\nEn 1976 marchou coa s\u00faa familia a vivir a \u00c9ibar. En 1994 foi elixida concelleira nese municipio, e en 1995 rematou estudos de medicina en 1995. Preparando o MIR foi elixida para o Senado por Guip\u00fascoa. Deixou a medicina para adicarse \u00e1 pol\u00edtica.\n\u00c9 sobri\u00f1a e afillada de Humberto Fouz, un irm\u00e1n da s\u00faa nai desaparecido o 24 de marzo de 1973 aos 29 anos no Pa\u00eds Vasco franc\u00e9s xunto a dous amigos, Fernando Quiroga Veiga e Jorge Garc\u00eda Carneiro, v\u00edtimas de ETA."}
{"id": "418240", "revid": "25514", "url": "https://gl.wikipedia.org/wiki?curid=418240", "title": "KV 467", "text": ""}
{"id": "418241", "revid": "25514", "url": "https://gl.wikipedia.org/wiki?curid=418241", "title": "Concerto para piano n.\u00ba 21 (Mozart)", "text": ""}
{"id": "418245", "revid": "25871", "url": "https://gl.wikipedia.org/wiki?curid=418245", "title": "Nosoutras", "text": "Nosoutras \u00e9 unha obra narrativa da estreme\u00f1a Mar\u00eda Victoria Moreno M\u00e1rquez publicada postumamente en 2018.\nDescrici\u00f3n.\nSon sete textos, 5 en castel\u00e1n e dous en galego, escritos en diferentes momentos e que non estaban pensados para os lectores de literatura infantil e xuvenil cando foron redactados. En todos eles destaca o protagonismo da muller e o seu sufrimento nun rexistro con abundancia de lirismo e unha coidada t\u00e9cnica narrativa.\nA idea de liberdade embebe as follas deste libro que ofrece unha magn\u00edfica oportunidade para comprobar a evoluci\u00f3n narrativa da autora.\nPara Mar\u00eda Hermida \"En Nosoutras, Mar\u00eda Victoria Moreno fai protagonistas \u00e1s mulleres. Fala de mulleres que aturan, de mulleres que calan e doutras que se rebelan. Fala de mulleres que sufr\u00edan antes e que sofren agora porque, desafortunadamente, as historias que conta seguen vixentes\".\n\"Nosoutras\".\n\u00c9 o relato que d\u00e1 t\u00edtulo ao libro e foi atopado entre os in\u00e9ditos da autora. Debeu ser escrito entre 1987 e 1990, porque fala de que d\u00e1 clases no Instituto de Vilalonga. Segundo Ram\u00f3n Nicol\u00e1s: \"\u201cNosoutras\u201d non resulta, en sentido estrito, un relato; m\u00e1is ben \u00e9 un texto -ata agora in\u00e9dito- onde a autora reclama e reivindica un espazo propio para aquelas voces que, canda ela, cami\u00f1an no labor de dignificaci\u00f3n da literatura xuvenil e infantil en lingua galega, ... O texto, que ben pod\u00eda considerarse un manifesto -mesmo desco\u00f1ecido polas autoras amentadas tal e como sinala o prologuista do libro- ilumina un labor que a propia Moreno considera inxustamente invisibilizado e que considera deste xeito: \u201cEscribimos con decoro, integr\u00e1monos na literatura do noso pobo e non fixemos m\u00e1is que comezar\u2026\u201d\".\n\u00c9 unha especie de manifesto de cinco escritoras: \"Nosoutras somos cinco mulleres de Galicia, \u00e9 dicir, cinco entre as moitas mulleres que neste recanto do mundo viven, traballan e apostan polo futuro: Palmira G. Boullosa, Helena Villar, Ana M\u00aa Fern\u00e1ndez, \u00darsula Heinze e Mar\u00eda Victoria Moreno ... As cinco somos profesionais convencidas do ensino\" .\nConta os m\u00e9ritos docentes e literarios de cada unha delas. Reivindica a literatura galega e fala das tres etapas polas que esta pasou. Remata: p\"o\u00f1amos punto final a esta representaci\u00f3n coa mesma palabra que emprega Ram\u00f3n Cabanillas para cerrar\" Na noite estrelecida\", o libro m\u00e1is alentador que se leva escrito en Galicia: ESPERADE\" .\n\"O aguinaldo\".\nEste relato xa foi publicado na novela Onde o aire non era brisa e incl\u00faese neste volume por cortes\u00eda da Editorial Galaxia.\nComeza coa descrici\u00f3n de Torralba de Alcor, da sa\u00edda da misa dominical e as tertulias das mulleres. D\u00faas se\u00f1oras tratan co cura o aguinaldo de Nadal. As pobres recollen os agasallos das mans das se\u00f1oras cheas de xoias. Ignacio chega b\u00e9bedo \u00e1 casa e bate na muller por ir buscar o aguinaldo. Quedan os doces tirados polo chan. Os meni\u00f1os van ir lambendo os restos no chan mentres o pai dorme. Entra a nai, ve o chan limpi\u00f1o e os garavanzos recollidos, acobilla o seu fillo Anxo.\n\"A gaiola\".\nNeste relato xa est\u00e1 presente o galego e foi presentado por Mar\u00eda Victoria Moreno en 1971 aos Jogos Florais Minho-Galaicos convocados pola Associa\u00e7\u00e3o Cultural e Recreativa Conv\u00edvio de Guimar\u00e3es mais non acadou premio. Este conto constit\u00fae case con total seguridade a primeira contribuci\u00f3n s\u00faa \u00e1 nosa literatura, e sobre el declarou nunha entrevista ao Diario de Pontevedra al\u00f3 polo 1971: \"\u00e9 o que escrib\u00edn con m\u00e1is cari\u00f1o, o m\u00e1is humano e o que maior satisfacci\u00f3n me deixou cando gardei a pluma e o lin enteiro\"\".\"\nO relato comeza coa cita dos versos de Rosal\u00eda de Castro \"Adi\u00f3s r\u00edos, adi\u00f3s fontes\"\u2026 Pres\u00e9ntase a lembranza da aldea fronte \u00e1 cidade. A parella que emigra ao mundo urbano e lembran a vida anterior. Mais el morre:\nEla chora a s\u00faa perda e lembra que o mataron nunha manifestaci\u00f3n de protesta. A ela ofrec\u00e9ronlle 100.000 pesetas para que cale e diga que foi un accidente. Remata:\n\"A casa das Mar\u00edas\".\nO orixinal castel\u00e1n foi presentado, como o anterior, por Mar\u00eda Victoria Moreno en 1971 aos Jogos Florais Minho-Galaicos convocados pola Associa\u00e7\u00e3o Cultural e Recreativa Conv\u00edvio de Guimar\u00e3es e ga\u00f1ou o primeiro premio.\nLorenzo volve da feira e fala cunhas mulleres que lle comentan que mataron as Mar\u00edas cami\u00f1o da Fonsanta.\nMar\u00eda a vella cos\u00eda na r\u00faa. A filla anda enleada co cura e quedou pre\u00f1ada.\nLorenzo senta na casa e lembra mentres a muller, Luc\u00eda, lle pregunta.\nS\u00e1bese da vida de Mar\u00eda a nova, os seus problemas e como lle dan cartos para que fuxan do lugar.\nLuc\u00eda preg\u00fantalle a Lourenzo quen matou as Mar\u00edas. Chega a parella da Garda Civil e l\u00e9vano. Confesa que o por qu\u00e9 o fixo.\n\"As follas feren xemendo\".\n\"Las hojas hieren gimiendo\" foi escrito nos primeiros anos da d\u00e9cada de 1970 e apareceu cos in\u00e9ditos que a familia da autora cedeu para a s\u00faa publicaci\u00f3n.\n\u00c9 o mon\u00f3logo dunha muller dentro dun cami\u00f3n de feirantes mentres o marido ronca e as moscas o enchen todo. Lembra a s\u00faa vida e como chegou esta situaci\u00f3n.\n\"Contra a noite\".\n\"Hacia la noche\" comparte a historia da publicaci\u00f3n co conto anterior.\n\u00c9 un relato que formalmente se poder\u00eda encadrar na Nova Narrativa Galega e protagonizado por unha muller que perdeu a s\u00faa nai.\n\"Nocturno en tres tempos\".\nTam\u00e9n en galego, foi publicado en La Voz de Galicia o 25 de agosto de 2004 na secci\u00f3n \u201cRelatos de ver\u00e1n\u201d.\nRelato moi breve en tres par\u00e1grafos dunha lembranza, un recordo amoroso."}
{"id": "418246", "revid": "23204", "url": "https://gl.wikipedia.org/wiki?curid=418246", "title": "V\u011bra Chytilov\u00e1", "text": "V\u011bra Chytilov\u00e1, nada en Ostrava o 2 de febreiro de 1929 e finada en Praga o 12 de marzo de 2014, foi unha directora de cine checa de vangarda e pioneira do cine do seu pa\u00eds. \u00c9 considerada unha das m\u00e1is grandes directoras do cine checo. O seu filme m\u00e1is co\u00f1ecido \u00e9 \"Sedmikr\u00e1sky\" (\"As margaridas\"), realizado no ano 1966.\nTraxectoria.\nV\u011bra Chytilov\u00e1 estudou filosof\u00eda e arquitectura antes de ingresar na Escola de cinematograf\u00eda de Praga (FAMU), onde tivo como un dos seus mestres a Otakar V\u00e1vra e como condisc\u00edpulos a Milo\u0161 Forman e Ji\u0159\u00ed Menzel. A principios dos anos 1960 os nomeados destac\u00e1ronse na nova onda checoslovaca, movemento cinematogr\u00e1fico do cal Chytilov\u00e1 veu representar a faceta m\u00e1is experimental.\nDesde os inicios da s\u00faa carreira cinematogr\u00e1fica V\u011bra Chytilov\u00e1 comprometeuse co feminismo.\nAbolido en 1969 o intento de liberalizaci\u00f3n que supuxo a Primavera de Praga, o cine irreverente e transgresor de Chytilov\u00e1 deixou de ser admitido polo goberno comunista e a s\u00faa actividade foi prohibida at\u00e9 1975.\nFaleceu en Praga o 12 de marzo de 2014 aos 85 anos de idade."}
{"id": "418247", "revid": "6939", "url": "https://gl.wikipedia.org/wiki?curid=418247", "title": "Consuelo Castro Rey", "text": ""}
{"id": "418248", "revid": "105807", "url": "https://gl.wikipedia.org/wiki?curid=418248", "title": "Marilyn Waring", "text": "Marilyn Joy Waring, nada en Ngaruawahia o 7 de outubro de 1952, \u00e9 unha pol\u00edtica e intelectual feminista neozelandesa, profesora do Centro de Pol\u00edticas P\u00fablicas da Universidade Tecnol\u00f3xica de Auckland. Parlamentaria entre os anos 1975-1984. Waring precipitou a elecci\u00f3n en 1984, ameazando con votar a favor da lexislaci\u00f3n libre de armas nucleares de Nova Zelandia, que foi patrocinado pola oposici\u00f3n.\nTraxectoria.\nEn 1989 Waring obtivo un D.Phil. en econom\u00eda pol\u00edtica pola Universidade de Waikato cunha tese sobre o Sistema de Contas Nacionais das Naci\u00f3ns Unidas.\nO seu libro \"If Women Counted\" (\"Cando as Mulleres Contan\") \u00e9 unha an\u00e1lise da econom\u00eda moderna. O libro sost\u00e9n que a econom\u00eda dominante ignora o traballo non remunerado das mulleres, e que a econom\u00eda mundial pasa por alto o valor da natureza.\nA directora de cine Terre Nash fixo unha pel\u00edcula sobre ela, titulado \"\"Who's Counting?\" Marilyn Waring on Sex, Lies and Global Economics\"."}
{"id": "418249", "revid": "4817", "url": "https://gl.wikipedia.org/wiki?curid=418249", "title": "Daniel Brandenstein", "text": "Daniel Charles Brandenstein \u00e9 un piloto de probas e astronauta estadounidense retirado que participou nas misi\u00f3ns STS-8, STS-51-G, STS-32 e STS-49. Pasou un total de 32,88 d\u00edas no espazo.\nBiograf\u00eda.\nBrandenstein naceu o 17 de xaneiro de 1943 en Watertown, Wisconsin. \u00c9 graduado en matem\u00e1ticas e f\u00edsica pola Universidade de Wisconsin en 1965. Est\u00e1 casado con Jane A. Wade e ten unha filla.\nFoi seleccionado pola NASA en xaneiro de 1978 e pasou a ser astronauta oficialmente en agosto de 1979. Foi CAPCOM e membro da tripulaci\u00f3n de soporte para as misi\u00f3ns STS-1 e STS-2. Formou parte da tripulaci\u00f3n das misi\u00f3ns STS-8, STS-51-G, STS-32 e STS-49."}
{"id": "418250", "revid": "72012", "url": "https://gl.wikipedia.org/wiki?curid=418250", "title": "Daniel C. Brandenstein", "text": ""}
{"id": "418252", "revid": "23204", "url": "https://gl.wikipedia.org/wiki?curid=418252", "title": "Alytes cisternasii", "text": "Alytes cisternasii \u00e9 unha especie de sapo da familia Alytidae (antes Discoglossidae) que \u00e9 end\u00e9mico de Portugal e o occidente de Espa\u00f1a, chegando aos l\u00edmites de Galicia. Enc\u00f3ntrase tipicamente en h\u00e1bitats abertos como prader\u00edas e bosques abertos de aci\u00f1eiras e sobreiras. A perda de h\u00e1bitat \u00e9 unha das ameazas para a s\u00faa supervivencia.\nDescrici\u00f3n.\nCrece ata unha lonxitude duns 40\u00a0mm, e os machos son m\u00e1is pequenos que as femias. O seu morro \u00e9 arredondado e os ollos grandes con pupilas verticais. Te\u00f1en pequenas verrugas a mi\u00fado de cor laranxa nas p\u00e1lpebras superiores. As gl\u00e1ndulas paratiroides son relativamente pequenas e o t\u00edmpano apreciable. Te\u00f1en moitos tub\u00e9rculos polo corpo e concentraci\u00f3ns de verrugas glandulares baixo os brazos, na \u00e1rea das inguas e nos nocellos. As extremidades son bastante curtas. A cor da parte superior \u00e9 gris amarronada con manchas escuras e as verrugas adoitan ser avermelladas. As partes inferiores non te\u00f1en manchas e son brancas agrisadas. Os seus dous tub\u00e9rculos metatarsianos adoitan utilizarse como car\u00e1cter distintivo con respecto a \"Alytes obstetricans\" (que ten tres xeralmente), pero hai excepci\u00f3ns nesta \u00faltima especie.\nDistribuci\u00f3n e h\u00e1bitat.\n\u00c9 nativo de Portugal e a parte occidental de Espa\u00f1a, pero non na parte norte, chegando aos l\u00edmites de Galicia, e vive a altitudes de ata 1\u00a0300\u00a0m sobre o nivel do mar. O seu h\u00e1bitat preferido son as zonas de matogueira de tipo mediterr\u00e1neo, pasteiros e bosques de aci\u00f1eiras (\"Quercus ilex\") e sobreiras (\"Quercus suber\") pouco densos.\nBiolox\u00eda.\nO apareamento ten lugar no outono e po\u00f1en os ovos en terra. Seguidamente, o macho recolle a masa de ovos e env\u00f3lvea arredor das s\u00faas patas traseiras, e transp\u00f3rtaas permanentemente ata que os embri\u00f3ns en desenvolvemento est\u00e1n listos para eclosionar. Pode transportar 180 ovos resultantes de catro postas feitas por diferentes femias. O macho deposita os c\u00e1gados que est\u00e1n eclosionando en corpos de auga axeitados, onde contin\u00faan o seu desenvolvemento. A metamorfose ocorre uns catro meses despois cando os c\u00e1gados miden uns 70\u00a0mm de longo. De h\u00e1bitos crepusculares e nocturnos, ten unha actividade outonal nunha parte importante da s\u00faa distribuci\u00f3n central e oriental, sendo m\u00e1is variable nas zonas costeiras e m\u00e1is ao norte.\nStatus.\nA IUCN considera esta especie como \"Case ameazada\". As principais ameazas \u00e1s que se enfronta son a degradaci\u00f3n do seu h\u00e1bitat terrestre, a contaminaci\u00f3n e a perda de pozas e lagoas axeitadas para reproducirse, as\u00ed como a introduci\u00f3n do cangrexo de r\u00edo americano invasor \"Procambarus clarkii\" e de peixes non nativos que depredan os c\u00e1gados. Tam\u00e9n est\u00e1 ameazado por unha enfermidade infecciosa f\u00fanxica chamada quitridiomicose."}
{"id": "418256", "revid": "111586", "url": "https://gl.wikipedia.org/wiki?curid=418256", "title": "An\u00f3nimo de R\u00e1vena", "text": "O An\u00f3nimo de R\u00e1vena ou a Cosmograf\u00eda de R\u00e1vena (lat\u00edn: Ravennatis Anonymi Cosmographia), co\u00f1ecido tam\u00e9n popularmente como Ravennate, \u00e9 un texto-compilaci\u00f3n topon\u00edmico mundial dun cosm\u00f3grafo cristi\u00e1n que viviu en R\u00e1vena (Italia), feito no s\u00e9culo VII (aproximadamente contra o ano 670), manexando documentaci\u00f3n de s\u00e9culos anteriores (s\u00e9culo III ou s\u00e9culo IV), con moitas corrupci\u00f3ns e variantes introducidas despois polos sucesivos copistas medievais, no cal se describen itinerarios romanos.\nLibros.\nTr\u00e1tase m\u00e1is que dunha \"cosmographia\", como o mesmo autor a chama, dun cat\u00e1logo nominal de tipo cosmogr\u00e1fico que abrangue todo o mundo co\u00f1ecido at\u00e9 aquela altura, da India a Irlanda. Posteriormente a obra foi dividida polos primeiros editores en cinco libros.\nO \"An\u00f3nimo de R\u00e1vena\" constit\u00fae unha valiosa fonte escrita a ter en conta para o estudo das v\u00edas romanas. Por\u00e9n, non fornece as distancias entre unha mansi\u00f3n (lugar con pousada) e outra, limit\u00e1ndose soamente a consignar o nome destas e as li\u00f1as de ruta, listando arredor de 5300 referencias, entre elas uns 300 r\u00edos; sendo o resto cidades. S\u00f3 no libro quinto ofrece alg\u00fans datos de distancias e s\u00f3 algunhas das cidades se enumeran por provincias, a\u00ednda que dun xeito bastante desordenado e irregular. Engade \u00f3 \"Itinerario de Antonino\" novos nomes de cidades ou mansi\u00f3ns nacidas posteriormente e seguramente tivo a mesma fonte de inspiraci\u00f3n que a \"Tabula Peutingeriana\", a\u00ednda que \u00e1s veces o \"An\u00f3nimo de R\u00e1vena\" incl\u00fae datos m\u00e1is completos c\u00e1 T\u00e1boa.\nManuscritos.\nOs textos que sobreviviron, tres copias manuscritas, feitas varias xeraci\u00f3ns despois do manuscrito orixinal, ofrecen diversos desaf\u00edos. As copias est\u00e1n ateigadas de erros de ortograf\u00eda, divisi\u00f3ns de palabras e omisi\u00f3ns; as variaci\u00f3ns entre os textos non se limitan s\u00f3 \u00f3s top\u00f3nimos, mais tam\u00e9n son significativas nos comentarios.\nA edici\u00f3n cr\u00edtica m\u00e1is recente dos tres manuscritos foi a de Joseph Schnetz en 1942 (republicada en 1990)."}
{"id": "418257", "revid": "89787", "url": "https://gl.wikipedia.org/wiki?curid=418257", "title": "Madden NFL 19", "text": "Madden NFL 19 \u00e9 un videoxogo deportivo de f\u00fatbol americano baseado na National Football League (NFL), desenvolvido e publicado por EA Sports. Pertencente \u00e1 serie \"Madden NFL\", o xogo publicouse o 10 de agosto de 2018 para Microsoft Windows, PlayStation 4 e Xbox One. Obtivo unha recepci\u00f3n xeralmente favorable por parte da cr\u00edtica, que eloxiou as actualizaci\u00f3ns desta versi\u00f3n nas m\u00e9canicas de carreira e recepci\u00f3n.\nMec\u00e1nica de xogo.\nO xogo incl\u00fae movementos realistas, permitindo que os xogadores empureen \u00f3s bloqueadores para ga\u00f1ar m\u00e1is iardas durante unha carreira ou que realizen fintas m\u00e1is realistas tras unha recepci\u00f3n, ademais de inclu\u00edr celebraci\u00f3ns interactivas para os \"touchdowns\". No modo Ultimate Team introduc\u00edronse as partidas de tres contra tres en li\u00f1a as\u00ed como un modo de xogo de \"batallas individuais\", un sistema de recompensas baseado nunha clasifcaci\u00f3n dos xogadores segundo o seu desempe\u00f1o en desaf\u00edos dun s\u00f3 xogador. O xogo inclu\u00e9 unha continuaci\u00f3n de \"Longshot\", o modo dun xogador que segue unha historia particular iniciado en \"Madden NFL 18\".\nM\u00fasica.\nA banda sonora do xogo incl\u00fae m\u00e1is de 30 temas, inclu\u00edndo canci\u00f3ns de artistas como Migos, Pusha T, Post Malone, Cardi B, Nicki Minaj, 2 Chainz e Lil Yachty, xunto con temas orixinais de John Debney. EA anunciou que engadir\u00eda m\u00e1is temas \u00f3 xogo durante o curso da tempada 2018 da NFL.\nLanzamento.\nO xogo publicouse o 10 de agosto de 2018 para PlayStation 4, Xbox One e Microsoft Windows, sendo a primeira edici\u00f3n da serie publicada para Windows dende \"Madden NFL 08\" no ano 2007. A edici\u00f3n est\u00e1ndar do xogo incl\u00fae a Antonio Brown dos Pittsburgh Steelers. O 7 de agosto publicouse unha edici\u00f3n \"Hall of Fame\" para os subscritores do programa EA Access.\nRecepci\u00f3n.\n\"Madden NFL 19\" recibiu cr\u00edticas \"xeralmente favorables\" segundo o agregador Metacritic.\nControversias.\nEn maio de 2018 anunciouse que Terrell Owens estar\u00eda na portada da edici\u00f3n \"Hall of Fame\". Owens repres\u00e9ntase cun uniforme dos Dallas Cowboys, algo cuestionado por alg\u00fans cr\u00edticos xa que Owens foi seleccionado no Draft e xogou durante oito tempadas cos San Francisco 49ers, en comparaci\u00f3n coas tres tempadas que xogou cos Cowboys.\nAntes do seu lanzamento, o xogo recibiu cr\u00edticas por censurar o nome do quarterback Colin Kaepernick na canci\u00f3n \"Big Bank\", inclu\u00edda na banda sonora do xogo. EA respondeu \u00e1s cr\u00edticas que xerou isto afirmando que fora un erro por parte do seu equipo por cuesti\u00f3ns de dereitos. Antes da publicaci\u00f3n do xogo EA restaurou o seu nome na canci\u00f3n inclu\u00edda no xogo."}
{"id": "418261", "revid": "27155", "url": "https://gl.wikipedia.org/wiki?curid=418261", "title": "Megaloblasto", "text": ""}
{"id": "418264", "revid": "22795", "url": "https://gl.wikipedia.org/wiki?curid=418264", "title": "60 metros lisos", "text": "Os 60 metros lisos son unha categor\u00eda de competici\u00f3n do atletismo actual habitual en campionatos en pista cuberta, pero infrecuente en carreiras ao aire libre.\nNormalmente, a proba est\u00e1 dominada polos corredores de 100 metros lisos que, polas s\u00faas caracter\u00edsticas, son capaces de realizar unha gran sa\u00edda.\nOs 60 metros lisos corr\u00e9ronse oficialmente nos Xogos Ol\u00edmpicos de 1900 e de 1904.\nNesta especialidade, a atleta galega Ana Peleteiro (hoxe dedicada unicamente ao triplo salto), ten unha marca de 7,56 segundos alcanzada o 15 de febreiro de 2014 en Madrid."}
{"id": "418268", "revid": "5863", "url": "https://gl.wikipedia.org/wiki?curid=418268", "title": "Ichthyosaura alpestris", "text": "Ichthyosaura alpestris \u00e9 unha especie de anfibio urodelo, un trit\u00f3n. Anteriormente cham\u00e1base \"Triturus alpestris\". \u00c9 a \u00fanica especie viva do x\u00e9nero Ichthyousaura.\nDescrici\u00f3n.\nOs maiores machos poden chegar aos 9\u00a0cm de lonxitude, e as femias os 12\u00a0cm. Durante a estaci\u00f3n de apareamento a inicios do ano, os machos mostran unha coloraci\u00f3n azul escura no dorso; os flancos te\u00f1en bandas de manchas brancas e negras e debaixo destas unha banda azul celeste e o ventre \u00e9 de cor laranxa viva. As femias, en camuflaxe acu\u00e1tico, te\u00f1en pintas marr\u00f3ns e unhas poucas manchas no dorso. Despois da estaci\u00f3n de apareamento, volven a ter a s\u00faa coloraci\u00f3n orixinal de manchas marr\u00f3ns.\nVida e h\u00e1bitat.\nHabitan normalmente en bosques con bo acceso \u00e1 auga en rexi\u00f3ns con monta\u00f1as ou cu\u00ed\u00f1as. Xeralmente est\u00e1n ausentes das \u00e1reas pouco forestadas. Son numerosos en bosques de folla caduca espesos, e tam\u00e9n en parques e xard\u00edns naturais. F\u00f3ra da estaci\u00f3n de desova, fan unha vida terrestre. Durante o d\u00eda permanecen agochados no sotobosque. Despois de que os adultos saen da dormancia invernal, migran \u00e1s s\u00faas pozas de desova (do bosque ou artificiais) e viven durante a estaci\u00f3n de apareamento en auga fr\u00eda.\nDistribuci\u00f3n.\nA especie estaba confinada orixinalmente en Europa central e zonas monta\u00f1osas do sur de Europa, e hab\u00eda poboaci\u00f3ns illadas no norte da pen\u00ednsula Ib\u00e9rica e en Italia. A especie foi introducida no Reino Unido na d\u00e9cada de 1930, inicialmente no sur de Inglaterra e desde ent\u00f3n conseguiron establecerse varias poboaci\u00f3n m\u00e1is ao norte, chegando ata Edimburgo. Foi tam\u00e9n introducido na Serra de Guadarrama en Madrid.\nTaxonom\u00eda.\nEsta especie estaba antes situada no x\u00e9nero \"Triturus\", pero Garc\u00eda-Par\u00eds et al. dividiu o x\u00e9nero \"Triturus\", situando esta especie no seu propio x\u00e9nero \"Mesotriton\". Posteriormente, \"Mesotriton\" considerouse un sin\u00f3nimo j\u00fanior de \"Ichthyosaura\". Reco\u00f1\u00e9cense dez subespecies deste trit\u00f3n (algunhas soamente con formas neot\u00e9nicas):\n\"I. alpestris\" \u00e9 a \u00fanica especie viva do x\u00e9nero \"Ichthyosaura\", a\u00ednda que existiu ademais unha especie hoxe extinguida chamada \"I. randeckensis\"."}
{"id": "418271", "revid": "98629", "url": "https://gl.wikipedia.org/wiki?curid=418271", "title": "Genrih Perevoshchikov", "text": "Genrih Ksenofontovich Perevoshchikov, nado en Verkh-Nyaz o 14 de setembro de 1937 e finado o 23 de outubro de 2016, foi un escritor\u00a0udmurto.\nTraxectoria.\nNaceu nunha pequena aldea do distrito de Igrinsky e foi \u00e1 escola da veci\u00f1a aldea de Chutyr, logo estudou no centro de aprendizaxe para profesores de Jak\u0161ur-B\u00f6dja; non obstante, posteriormente cambiou para o instituto de\u00a0Debes. Entre 1954 e 1960 cursou historia e filolox\u00eda no Instituto Pedag\u00f3xico de Udmurtia, pero xa dende 1958 traballou como tradutor en radio Udmurtia e dun xeito regular entre 1963 e 1966 como correspondente e editor de programas para a xente nova. Dende 1992 dirixiu a secci\u00f3n de literatura da revista \"Kene\u0161\".\nActividade literaria.\nPerevoshchikov est\u00e1 considerado un dos grandes escritores da narrativa urdmurta contempor\u00e1nea. En 1960 publicou o seu primeiro libro, unha colecci\u00f3n de contos infant\u00eds \"\u0422\u04e7\u0434\u044c\u044b \u0433\u044b\u0440\u043b\u044b\", e logo dous libros de ensaios\u00a0\"\u041a\u044b\u0434\u0430\u0437\u044b \u0435\u0433\u0438\u0442\u044a\u0451\u0441\" e \"\u041a\u0443\u0430\u0448\u0435\u0442\u04e5\u0437 \u0441\u0438\u043b\u044c\u0442\u04e7\u043b\", en ton patriota sobre a loita dos campesi\u00f1os durante a segunda guerra mundial. \nEn 1977 entrou na Uni\u00f3n de Escritores de Urdmurtia, e ese ano publicou \"\u0419\u044b\u0431\u044b\u0440\u0442\u0442\u044b \u043c\u0443\u0437\u044a\u0435\u043c\u043b\u044b\" que se converteu no primeiro volume da tetralox\u00eda \"\u0419\u044b\u0431\u044b\u0440\u0442\u0442\u044b \u043c\u0443\u0437\u044a\u0435\u043c\u043b\u044b\", en 1980 publicou o segundo libro da \u2014 \"\u042e\u0433\u0434\u043e\u043d\u044b\u043d \u04df\u0430\u0440\u0434\u044d\", a continauci\u00f3n \u2014 \"\u0422\u0443\u043b\u043a\u044b\u043c\u043b\u044b \u043f\u0443\u043c\u0438\u0442\" (1981) e finalmente \"\u041d\u0443\u043d\u0430\u0437\u0435 \u0430\u0437\u044c\u044b\u043d\" (1986). O conxunto amosa os problemas da vida rural e das tentativas dos protagonistas para mellorar pero tam\u00e9n a vida das persoas do com\u00fan que deber\u00edan levar unha vida feliz baixo o socialismo pero non o logran polas condici\u00f3ns opresivas na que se desenvolve a s\u00faa vida.\u00a0\nEn 1989 publicou\u00a0\"\u0419\u04e7\u0432\u0430\u043b\u0435\u0433\", protagonizada por un xornalista intelixente e divertido ao que ningu\u00e9n axuda e pensa en suicidarse. A novela de 1996 \"\u0422\u04e7\u0434\u044c\u044b \u043a\u0443\u0430\u043a\u0430\" narra a \u00e9poca da perestroika por medio dun soldado que regresa a casa logo de participar na guerra de Afganist\u00e1n intentando atopar a verdade e a xustiza. De 2003 \u00e9 unha novela urbana \"\u0423\u0437\u044b \u0441\u044f\u0441\u044c\u043a\u0430\u044f\u043d \u0432\u0430\u043a\u044b\u0442\u044d\"\u00a0sobre a vida dun enxe\u00f1eiro xefe dunha grande empresa, de firmes principios que tras enfermar de cancro comeza a mirar a vida de xeito diferente; constit\u00fae unha reflexi\u00f3n sobre a vida interior do protagonista baseada na morte s\u00fabita da propia filla de Perevoshchikov."}
{"id": "418272", "revid": "27155", "url": "https://gl.wikipedia.org/wiki?curid=418272", "title": "Ichthyosaura", "text": ""}
{"id": "418275", "revid": "1576", "url": "https://gl.wikipedia.org/wiki?curid=418275", "title": "Trastornos xen\u00e9ticos", "text": ""}
{"id": "418277", "revid": "1576", "url": "https://gl.wikipedia.org/wiki?curid=418277", "title": "Cancro ov\u00e1rico", "text": ""}
{"id": "418278", "revid": "5863", "url": "https://gl.wikipedia.org/wiki?curid=418278", "title": "Joaquina Castelao Gemme", "text": ""}
{"id": "418279", "revid": "22570", "url": "https://gl.wikipedia.org/wiki?curid=418279", "title": "Ghena Dimitrova", "text": "Ghena Anastasija Macheva Dimitrova, co\u00f1ecida artisticamente como Ghena Dimitrova (en b\u00falgaro: \u0413\u0435\u043d\u0430 \u0414\u0438\u043c\u0438\u0442\u0440\u043e\u0432\u0430), nada en Begle\u017e o 6 de maio de 1941 e finada en Mil\u00e1n o 11 de xu\u00f1o de 2005, foi unha soprano oper\u00edstica b\u00falgara.\nTraxectoria.\nDespois de rematar os estudos no Conservatorio de Sof\u00eda, comezou a ensinar Canto. O seu debut chegar\u00eda o 27 de decembro de 1967, como Abigaille, no \"Nabucco\", de Verdi, nunha produci\u00f3n da \u00d3pera Nacional de Bulgaria, a ra\u00edz de que outras d\u00faas sopranos se tivesen retirado. \nNas primeiras gravaci\u00f3ns, a voz de Dimitrova a\u00ednda non ti\u00f1a acadado a s\u00faa distintiva grandeza, e en moitas das primeiras produci\u00f3ns de Nabucco o derradeiro \"d\u00f3 sobreagudo\" opcional \u00e9 omitido na parte da cabaletta (\"Salgo gi\u00e0 del trono aurato\"), nota musical que si incluir\u00eda en \u00e9pocas posteriores da s\u00faa carreira, de tal xeito que se chegar\u00eda a converter nun referente para futuras int\u00e9rpretes desa aria.\nA s\u00faa voz de inmenso caudal f\u00edxoa favorita de audiencias internacionais nos roles de Abigaille e Turandot (en \"Turandot\", de Puccini), causando sensaci\u00f3n con este rol en Treviso, en 1975.\nOutros papeis importantes foron Floria Tosca, en \"Tosca\", de Puccini; Odabella (en \"Attila\"), Giselda (en \"I Lombardi alla prima crociata\"), Alzira (en \"Alzira\"), Elisabeth de Valois (en \"Don Carlos\"), Leonora (en \"Oberto, Conte di San Bonifacio\"), Lady Macbeth (en \"Macbeth\"), Elvira (en \"Ernani\"), Aida, e tam\u00e9n Amneris (en \"Aida\"), de Verdi;\u00a0Maddalena, en\u00a0\"Andrea Ch\u00e9nier\", de Giordano; Santuzza, en \"Cavalleria rusticana\", de Mascagni; e a Gioconda, en \"La Gioconda\" de Ponchielli.\nCantou principalmente en Italia destac\u00e1ndose na Scala de Mil\u00e1n, X\u00e9nova e na Arena de Verona onde foi favorita do p\u00fablico; tam\u00e9n no Teatro Col\u00f3n de Buenos Aires durante cinco anos consecutivos (1975-1979) con tard\u00edos debuts en Viena (1978), Salzburgo (1984), Londres (1983) e Nova York(1987).\nConsiderada un hero\u00edna nacional no seu pa\u00eds, morreu en Mil\u00e1n aos 64 anos onde no seu momento se ti\u00f1a perfeccionado con Gina Cigna."}
{"id": "418280", "revid": "1576", "url": "https://gl.wikipedia.org/wiki?curid=418280", "title": "Organismos modelo", "text": ""}
{"id": "418281", "revid": "54334", "url": "https://gl.wikipedia.org/wiki?curid=418281", "title": "Randolph Bresnik", "text": "Randolph James Bresnik \u00e9 un piloto de probas e astronauta estadounidense que participou nas misi\u00f3ns STS-129 e Soiuz MS-05. Pasou un total de 10,80 d\u00edas no espazo.\nBiograf\u00eda.\nBresnik naceu o 11 de setembro de 1967 en Fort Knox, Kentucky. \u00c9 graduado en Sistemas de Aviaci\u00f3n pola Universidade de Tennessee-Knoxville en 2002 e polo Air War College en 2008. Est\u00e1 casado con Rebecca Burgin e ten un fillo e unha filla.\nFoi seleccionado pola NASA en maio de 2004 e pasou a ser astronauta oficialmente en febreiro de 2006. Formou parte da tripulaci\u00f3n das misi\u00f3ns STS-129 e Soiuz MS-05."}
{"id": "418283", "revid": "5863", "url": "https://gl.wikipedia.org/wiki?curid=418283", "title": "Beglezh", "text": "Begle\u017e () \u00e9 unha aldea en Bulgaria, situada no concello de Pleven, no extremo sur-oeste da Provincia de Pleven; dista\u00a0preto de 140 quil\u00f3metros da capital, Sof\u00eda."}
{"id": "418284", "revid": "54334", "url": "https://gl.wikipedia.org/wiki?curid=418284", "title": "Igrexa de Gr\u00f6tlingbo", "text": "A igrexa de Gr\u00f6tlingbo (sueco: \"Gr\u00f6tlingbo kyrka\") \u00e9 unha igrexa medieval luterana en Gr\u00f6tlingbo, na illa sueca de Gotland, pertencente \u00e1 diocese de Visby.\nHistoria.\nO primeiro rexistro escrito da igrexa \u00e9 de 1296, cando \u00e9 mencionada nunha bula papal. Por\u00e9n, escavaci\u00f3ns arqueol\u00f3xicas levadas a cabo en 1956-1957 demostraron que hab\u00eda unha igrexa de pedra no lugar xa no s\u00e9culo XII. Os relieves que adornan a fachada sur do presente edificio proceden desa igrexa rom\u00e1nica e foron incorporados \u00e1 igrexa g\u00f3tica actual. O torre incorporouse no s\u00e9culo XIII e a finais do s\u00e9culo XIV houbo unha gran reconstruci\u00f3n da igrexa para darlle a s\u00faa presente forma. Dende ent\u00f3n a estrutura permaneceu case inalterada, coa excepci\u00f3n da incorporaci\u00f3n dunhas poucas pezas de mobiliario.\nO artista e autor dinamarqu\u00e9s Asger Jorn est\u00e1 enterrado no cemiterio da igrexa.\nArquitectura.\nO edificio \u00e9 bastante grande para unha igrexa do rural de Gotland e foi constru\u00edda con arenita local. A nave est\u00e1 dividida en tres secci\u00f3ns por robustas columnas. O coro carece de \u00e1bsida e no seu lugar remata nunha parede recta con tres esveltas fiestras, un tratamento t\u00edpico nas igrexas medievais da illa. A torre \u00e9 rom\u00e1nica, pero o chapitel \u00e9 do s\u00e9culo XVIII.\nA fachada sur est\u00e1 adornada con frisos rom\u00e1nicos realizados polo artista co\u00f1ecido como Sigraf ao redor do ano 1200. Representan animais, tanto reais como m\u00edticos, ademais de homes loitando e cabaleiros a cabalo. Os acad\u00e9micos est\u00e1n dividids sobre o significado desas figuras. Alg\u00fans especulan que pode ser unha representaci\u00f3n das forzas do mal perseguindo a humanos. Outros argumentan que poden ilustrar un antigo conto, quizais o de \"Beowulf\".\nNa cara sur da igrexa hai dous portais posteriores e de estilo g\u00f3tico. Datan de mediados do s\u00e9culo XIV e o obradoiro que os realizou foi identificado como o do artista co\u00f1ecido como Master Egypticus. Representan escenas cristi\u00e1s como a Virxe Mar\u00eda e a Resurrecci\u00f3n. Os portais tam\u00e9n incl\u00faen caras grotescas, unha caracter\u00edstica t\u00edpica nos traballos de Master Egypticus.\nNo interior sobreviven un feixe de frescos do s\u00e9culo XIV no coro, representanto escenas cristi\u00e1s do mesmo tipo que as dos portais. As b\u00f3vedas da nave tam\u00e9n te\u00f1en algunhas pinturas, puramente decorativas. Entre a nave e o coro colga unha gran cruz triunfal que data de mediados do s\u00e9culo XIII. A p\u00eda bautismal \u00e9 particularmente notable, tam\u00e9n realizada por Master Sigraf e un dos exemplos m\u00e1is elaborados da arte do escultor. O p\u00falpito data do Renacimento e orixinalmente foi feito para a catedral de Visby. A\u00ednda amosa o escudo de armas dinamarqu\u00e9s no lugar do sueco."}
{"id": "418285", "revid": "55340", "url": "https://gl.wikipedia.org/wiki?curid=418285", "title": "Henrich Perevoshchikov", "text": ""}
{"id": "418286", "revid": "98629", "url": "https://gl.wikipedia.org/wiki?curid=418286", "title": "Sapi\u00f1o patilongo", "text": "O sapi\u00f1o patilongo (Pelodytes punctatus) \u00e9 unha especie de anfibio da familia Pelodytidae.\nDescrici\u00f3n.\n\u00c9 un animal de pequeno tama\u00f1o, de 35\u00a0mm de lonxitude os machos e 45\u00a0mm as femias, desde a testa \u00e1 cloaca. Ten un aspecto esvelto, como o corpo dos Ranidae (ras pardas e verdes), pero provisto de verrugas como as dos Bufonidae (sapos). Un car\u00e1cter doado de observar \u00e9 a s\u00faa pupila vertical. Ten un morro \u00e9 groso e arredondado (visto de perfil). Non pos\u00fae gl\u00e1ndulas par\u00f3tides aparentes detr\u00e1s dos ollos, sen\u00f3n unha estreita banda glandular que se prolonga por unha ringleira de verrugas. Estas forman o dobramento latero-dorsal, ben marcado ata a axila, que despois se difumina ou se prolonga de maneira descontinua cara a atr\u00e1s. T\u00edmpanos pouco visibles.\nA pel \u00e9 de cor variable, e pode ser verde oliva claro ou parda, inzada de manchas verdes que debuxan \u00e1s veces un X na parte anterior. A mi\u00fado cheira a allo, cheiro que prov\u00e9n das s\u00faas secreci\u00f3ns velenosas e irritantes. A pel do ventre \u00e9 branca.\nO macho reprodutor est\u00e1 provisto de calosidades nupciais marr\u00f3ns escuras nos dous primeiros dedos, o brazo, o antebrao e o peito. Pos\u00fae tam\u00e9n un saco vocal interno, cunha gorxa de azul a violeta.\nO canto emitido polo macho \u00e9 igualmente caracter\u00edstico e dif\u00edcil de confundir co doutra especie, e similar ao son producido palo choque repetido de b\u00f3las de petanca.\nDistribuci\u00f3n e h\u00e1bitat.\nDistribuci\u00f3n.\nEsta especie \u00e9 end\u00e9mica do oeste de Europa. Pode encontrarse ata os 1630\u00a0m de altura en:\n. Noutras zonas \u00e9 m\u00e1is raro. Est\u00e1 en declive no Norte-Paso-de-Calais e en Poitou-Charentes.\nH\u00e1bitat.\nEste anfibio est\u00e1 presente desde o nivel domar ata os 1200\u00a0m de altura no Macizo central e a 1600\u00a0m nos Alpes e Pireneos e na zonas costeiras mediterr\u00e1neas ib\u00e9ricas ata os 1000 ou 1300\u00a0m de altitude.\nSon bastante ecl\u00e9ticos \u00e1 hora de eixir o seu h\u00e1bitat. Poden atoparse tanto en zonas boscosas coma en terras cultivadas, e mesmo en terreos secos se te\u00f1en esdconderixos ou se o terreo est\u00e1 bastante brando para que se poida escavar. Nas rexi\u00f3ns litorais e nas mesetas c\u00e1rsticas, frecuenta as formaci\u00f3ns moi abertas, como noiros de derrubios, praias de grava ou de area, zonas de canteiras con pucharcas temporais. \u00c9 un bo gabeador, e pode atoparse na copa de peqeunos arbustos. Coloniza igualmente os medios modificados polo home: terreos labrados, vi\u00f1edos, xard\u00edns, muros vellos, canteiras...\nNa pen\u00edsula Ib\u00e9rica, na maior pate da s\u00faa \u00e1rea de distribuci\u00f3n a especie est\u00e1 moi asociada a substratos de tipo calcario ou salino; adoita estar ausente de zonas con solos sil\u00edceos ou \u00e1cidos, con algunhas excepci\u00f3ns (Montes de Toledo).\nOs h\u00e1bitats para a reproduci\u00f3n son moi variados, con preferencia polos lugares con auga temporal (mais que permanecen asolagados o tempo suficiente), solleiros, con vexetaci\u00f3n e escasos de peixes, e m\u00e1is raramente lagoas e pantanos.\nOs c\u00e1gados viven sobre todo no fondo de augas pobres en vexetaci\u00f3n subacu\u00e1tica.\nModo de vida.\n\u00c9 unha especie esencialmente nocturna e terrestre, f\u00f3ra do per\u00edodo de reproduci\u00f3n. De d\u00eda ref\u00faxiase baixo as pedras, nos tobos pouco profundos que el mesmo escava, nas gretas entre as rochas e nos muros de pedras. Est\u00e1 activo toda a noite. \u00c9 un excelente gabeador, que pode escalar superficies lisas e adherir o seu ventre h\u00famido sobre a parede (como fan os h\u00edlidos). Tam\u00e9n \u00e9 un bo nadador. En terra despr\u00e1zase choutando.\nCome insectos, ara\u00f1as e vermes.\nCesa a s\u00faa actividade en outubro-novembro. A hibernaci\u00f3n prol\u00f3ngase ata mediados de febreiro e marzo, pero en zonas c\u00e1lidas mediterr\u00e1neas pode estar activo todo o ano.\nReproduci\u00f3n e desenvolvemento larvario.\nNas poboaci\u00f3ns que viven en Francia o per\u00edodo de reproduci\u00f3n comenza desde fins da hibernaci\u00f3n e est\u00e9ndese ata finais de febreiro e primeiros de abril. A actividade pode comezar desde xaneiro no sur de Francia. En Portugal ten lugar entre novembro e marzo.\nNa rexi\u00f3n mediterr\u00e1nea, a chegada das chuvias \u00e9 un causante da reproduci\u00f3n. A temperatura do aire debe ser polo menos de 4\u00a0\u00b0C. As postas de ovos desenv\u00f3lvense gradualmente en per\u00edodos de varias semanas ao longo do ano. Na Pen\u00ednsula Ib\u00e9rica para a s\u00faa reproduci\u00f3n, prefire espazos abertos e ben expostos, onde utiliza unha gran variedade de medios acu\u00e1ticos, charcas estacionais, beirav\u00edas, campos de cultivo inundados, remansos de regatos, lagoas naturais, marismas, ill\u00f3s, e mesmo beiras de encoros, tolerando un elevado \u00edndice de salinidade.\nO macho reprodutor a\u00ednda estando agochado a cuberto ou cando est\u00e1 \u00e1 beira dun punto de auga, comeza o seu canto nupcial cando a temperatura do aire chega a 4-5\u00a0\u00b0C. Contin\u00faa despois cos seus cntos na superficie da auga ou baixo a auga. Os machos a mi\u00fado cantan en coro. Os lugares de posta de ovos son puntos de auga a mi\u00fado temporais, pouco fondos e solleiros.\nO canto baixo a auga consiste nun \"co-ak...co-ak\" sonoro de d\u00faas notas que pode lembrar a un gui\u00f3n de paspall\u00e1s. As femias responden cun \"coo...coo\" m\u00e1is feble. O canto \u00e9 por veces audible a 300\u00a0m de distancia. F\u00f3ra da auga, os machos emiten un \"cri-i-i-ik\", algo parecido a un calzado que renxe.\nO macho ag\u00e1rrase firmemente ao dorso da femia pola axila dos membros posteriores (posici\u00f3n de amplexo lumbar). Os c\u00f3bados do macho sit\u00faanse sobre a pube dela. O acoplamento dura de 2 a 5 horas. A femia eng\u00e1nchase coas patas a un talo de planta acu\u00e1tica e expulsa un cord\u00f3n de ovos que enrola arredor do talo cos p\u00e9s e xirando arredor do talo. O macho ax\u00fadalle tirando do cord\u00f3n, e asperxe co seu seme os ovos para fecundalos. Ela despr\u00e1zase despois pola auga a outros talos para depositar varios cord\u00f3ns m\u00e1is ou moreas de ovos. Unha posta consta de 1000 a 1600 ovos fraccionados en paquetes dalqunhas decenas ou centos deles.\nOs ovos eclosionan rapidamente, entre 3 e 19 d\u00edas despois. Os c\u00e1gados congr\u00e9ganse formando un enxame sobre a masa de c\u00e1psulas de ovos. Desenv\u00f3lvense durante de 2 a 4 meses, incluso na parte m\u00e1is ao norte da s\u00faa \u00e1rea. Cando a posta \u00e9 tard\u00eda, o c\u00e1gado sofre unha hibernaci\u00f3n antes de experimentar a metamorfose en primavera. Son ent\u00f3n de gran tama\u00f1o (ata 9\u00a0cm). Os c\u00e1gados poden devorar as postas dos sapos corredores.\nOs sapi\u00f1os novos (imagos) miden de 1,5 a 2\u00a0cm. Crecen ata ser adultos de 3,5-4,5\u00a0cm.\nA madureza sexual nesta especie chega aos 3 anos. Viven uns 15 anos.\nAmeazas e protecci\u00f3n.\nA biolox\u00eda e as amezas que pesan sobre esta especie non son ben co\u00f1ecidas. As poboaci\u00f3ns do noroeste de Italia parecen especialmente ameazadas.\nNon se pode exclu\u00edr que as poboaci\u00f3ns de \"Pelodytes\", como na maior parte de lisanfibios, estean sendo afectadas pola fragmentaci\u00f3n ou desaparici\u00f3n do h\u00e1bitat e a contaminaci\u00f3n da auga. Na pen\u00ednsula Ib\u00e9rica a especie \u00e9 a\u00ednda abundante, pero o desenvolvemento urban\u00edstico experimentado nas costas mediterr\u00e1neas causou a desaparici\u00f3n de moitas colonias, tam\u00e9n en zonas rurais as pr\u00e1cticas de agricultura intensiva, determinaron a desaparici\u00f3n e contaminaci\u00f3n grave de moitos medios acu\u00e1ticos. As prolongadas secas ve\u00f1en a acentuar as anteriores ameazas, desecando os medios acu\u00e1ticos naturais.\nEst\u00e1 protexido pola Convenci\u00f3n de Berna (anexo III) e as leis locais.\nUnha das medidas de xesti\u00f3n das zonas de reproduci\u00f3n consiste en limitar a invasi\u00f3n das charcas por vexetaci\u00f3n le\u00f1osa."}
{"id": "418287", "revid": "27155", "url": "https://gl.wikipedia.org/wiki?curid=418287", "title": "Pelodytes punctatus", "text": ""}
{"id": "418288", "revid": "27155", "url": "https://gl.wikipedia.org/wiki?curid=418288", "title": "Triturus alpestris", "text": ""}
{"id": "418289", "revid": "89787", "url": "https://gl.wikipedia.org/wiki?curid=418289", "title": "Harold Arlen", "text": "Hyman Arluck, nado en Buffalo o 15 de febreiro de 1905 e finado en Nova York o 23 de abril de 1986, foi un compositor estadounidense co\u00f1ecido como Harold Arlen, que creou m\u00e1is de cincocentas canci\u00f3ns. Entre elas destaca o cl\u00e1sico de \"The Wizard of Oz\" \"Over the Rainbow\" (1939), elixida como a canci\u00f3n n\u00famero un do s\u00e9culo XX pola Recording Industry Association of America (RIAA) e o National Endowment for the Arts (NEA).\nTraxectoria.\nArlen naceu en Buffalo, Nova York, fillo dun cantante. O seu irm\u00e1n xemelgo faleceu o d\u00eda seguinte de nacer. Aprendeu a tocar o piano na s\u00faa mocidade, e xa de novo creo unha banda. Acadou certo \u00e9xito local como pianista e cantante antes de mudarse a Nova York cando ti\u00f1a pouco m\u00e1is de vinte anos. Al\u00ed traballou como acompa\u00f1ante musical de vodevil e cambiou o seu nome polo de Harold Arlen. Entre 1926 e 1934 apareceu ocasionalmente como cantante en gravaci\u00f3ns de The Buffalodians, Red Nichols, Joe Venuti, Leo Reisman e Eddie Duchin, habitualmente cantando as s\u00faas propias composici\u00f3ns.\nEn 1929, compuxo a s\u00faa primeira canci\u00f3n c\u00e9lebre, \"Get Happy\" (con letra de Ted Koehler). Ata mediados da d\u00e9cada de 1930, Arlen e Koehler escribiron espect\u00e1culos para o Cotton Club, popular club nocturno de Harlem, as\u00ed como para musicais de Broadway e Hollywood. A parella art\u00edstica logrou \u00e9xitos como \"Let's Fall in Love\" e \"Stormy Weather\". Arlen continuou a actuar como pianista e cantante con certo \u00e9xito, especialmente en gravaci\u00f3ns coa orquestra de Leo Reisman.\nA mediados da mesma d\u00e9cada, Arlen casou e aumentou o tempo que pasaba en California, escribindo musicais para o cinema, onde comezou a traballar co letrista E.Y. \"Yip\" Harburg. En 1938, o equipo foi contratado por Metro-Goldwyn-Mayer para compo\u00f1er as canci\u00f3ns para \"The Wizard of Oz\", sendo a m\u00e1is c\u00e9lebre delas \"Over the Rainbow\", pola que ga\u00f1aron o Oscar \u00e1 mellor canci\u00f3n orixinal. Tam\u00e9n escribiron \"Down with Love\" (inclu\u00edda no espect\u00e1culo de Broadway de 1937 \"Hooray for What!\"), \"Lydia the Tattooed Lady\", para Groucho Marx en \"At the Circus\" en 1939, e \"Happiness is a Thing Called Joe\", para Ethel Waters no filme de 1934 \"Cabin in the Sky\".\nNa d\u00e9cada de 1940 uniuse co letrista Johnny Mercer, e continuou a obter \u00e9xitos como \"Blues in the Night\", \"Out of this World\", \"That Old Black Magic\", \"Ac-Cent-Tchu-Ate the Positive\", \"Any Place I Hang My Hat Is Home\", \"Come Rain or Come Shine\" e \"One for My Baby (and One More for the Road)\". Tam\u00e9n logro outro triunfo para Judy Garland con \"The Man That Got Away\", escrita para a versi\u00f3n de 1954 do filme \"A Star Is Born\".\nArlen faleceu de cancro no seu apartamento de Manhattan aos oitenta e un anos."}
{"id": "418290", "revid": "55340", "url": "https://gl.wikipedia.org/wiki?curid=418290", "title": "Genrikh Perevoshchikov", "text": ""}
{"id": "418291", "revid": "23204", "url": "https://gl.wikipedia.org/wiki?curid=418291", "title": "Antonio Casal", "text": "Antonio Casal Rivadulla, nado en Santiago de Compostela o 10 de xu\u00f1o de 1910 e finado en Madrid o 11 de febreiro de 1974, foi un actor galego.\nTraballou en teatro, cine e televisi\u00f3n e foi un dos grandes gal\u00e1ns do cine espa\u00f1ol de posguerra.\nTraxectoria.\nIniciou estudos de navegaci\u00f3n mar\u00edtima e de comercio na Coru\u00f1a. Con todo, pronto abandonou ambas as carreiras e trasladouse a Madrid onde iniciou a s\u00faa carreira art\u00edstica. Incorporouse \u00e1 Compa\u00f1\u00eda teatral de Julia Lajos e m\u00e1is adiante \u00e1 de T\u00e1rsila Criado e Jes\u00fas Tordesillas. De a\u00ed pasou sucesivamente \u00e1s compa\u00f1\u00edas de Moreno Torroba e Mar\u00eda Fernanda Ladr\u00f3n de Guevara, coa que protagonizou \"La madre guapa\".\nDebutou no cine en 1941 con \"Poliz\u00f3n a bordo\" que recreaba o ambiente da s\u00faa terra, e pronto se converteu nun dos principais gal\u00e1ns do panorama espa\u00f1ol, protagonizando sobre todo pel\u00edculas c\u00f3micas, como \"El hombre que se quiso matar\" (1941), de Rafael Gil, \"Doce lunas de miel\" (1943), de Ladislao Vajda ou \"El fantasma de Do\u00f1a Juanita\" (1944), de Rafael Gil. Un dos traballos polo que \u00e9 m\u00e1is recordado \u00e9 polo seu papel en \"La torre de los siete jorobados\" (1944), de Edgar Neville, hoxe considerado un filme de culto.\nIniciada a d\u00e9cada dos cincuenta primou a s\u00faa carreira sobre os escenarios e formou unha compa\u00f1\u00eda de revista con \u00c1ngel de Andr\u00e9s (1950-1957) e m\u00e1is tarde a s\u00faa propia. Tivo \u00e9xitos tan famosos como \"A lo loco\" de Jos\u00e9 Padilla, \"Las cuatro copas\" (1951-1953), \"Los 4 besos\" ou \"Entre pillos anda el juego\". Prolongou unha d\u00e9cada a s\u00faa presenza no x\u00e9nero, compartindo escenario, entre outros, con Tony Leblanc en \"Todos contra todos\" (1962) e con Juanito Navarro en \"Quiero un beb\u00e9!\" (1965).\nA partir dos anos 60 traballou tam\u00e9n na direcci\u00f3n e produci\u00f3n teatrais e gozou de novo de gran popularidade grazas \u00e1s series de Televisi\u00f3n espa\u00f1ola \"Palma y Don Jaime\" (1959), \"Plinio\" (1972) e \"Animales racionales\" (1972).\nVida privada.\nCasou en 1953 coa tam\u00e9n actriz Carmen M\u00ednguez e tiveron dous fillos: Jes\u00fas e Mar\u00eda Casal, quen tam\u00e9n se dedicou \u00e1 interpretaci\u00f3n."}
{"id": "418292", "revid": "54334", "url": "https://gl.wikipedia.org/wiki?curid=418292", "title": "Ana Marta Gonz\u00e1lez", "text": "Ana Marta Gonz\u00e1lez Gonz\u00e1lez, nada en Ourense en 1969, \u00e9 unha profesora e fil\u00f3sofa galega.\nTraxectoria.\n\u00c9 profesora de Filosof\u00eda Moral no Departamento de Filosof\u00eda da Universidade de Navarra e directora acad\u00e9mica do Social Trends Institute. Leva escrito numerosos artigos en revistas especializadas e libros sobre filosof\u00eda, \u00e9tica e sociedade."}
{"id": "418295", "revid": "10599", "url": "https://gl.wikipedia.org/wiki?curid=418295", "title": "Bes\u00f2s", "text": ""}
{"id": "418296", "revid": "54334", "url": "https://gl.wikipedia.org/wiki?curid=418296", "title": "Igrexa de Vall", "text": "A igrexa de Vall (sueco: \"Valls kyrka\") \u00e9 unha igrexa medieval luterana en Vall, na illa sueca de Gotland, pertencente \u00e1 diocese de Visby.\nHistoria e arquitectura.\nA igrexa de Vall \u00e9 unha grande igrexa de estilo rom\u00e1nico que data do s\u00e9culo XIII. Foi constru\u00edda en tres fases. As partes m\u00e1is antigas son o coro coa s\u00faa \u00e1bsida e a nave, de principios do s\u00e9culo. A torre comezou a constru\u00edrse a mediados de s\u00e9culo e f\u00edxose m\u00e1is alta a finais.\nA igrexa \u00e9 un edificio rom\u00e1nico relativamente ben conservado, cunha torre que \u00e9 m\u00e1is alta do normal en comparaci\u00f3n con igrexas semellantes de Gotland. Todos os seus portais son rom\u00e1nicos, e deles o portal norte da torre \u00e9 o que m\u00e1is destaca.\nInternamente, as b\u00f3vedas da nave est\u00e1n soportadas por un \u00fanico piar central, cunha decoraci\u00f3n que lembra \u00e1 decoraci\u00f3n do coro da catedral de Visby. Na base da torre hai unha c\u00e1mara separada cun hagioscopio aberto cara a nave. C\u00e1maras semellantes poden atoparse nas igrexas de Bro e Martebo. Nunha das fiestras cons\u00e9rvanse restos de paneis de vidreiras medievais. Na parede sur da \u00e1bsida hai un nicho cun par de portas de ao redor do ano 1300. As portas est\u00e1n ricamente talladas e te\u00f1en inscrici\u00f3ns r\u00fanicas. O retablo \u00e9 de 1684 e foi realizado en Burgsvik, mentres que a p\u00eda bautismal \u00e9 do s\u00e9culo XII e \u00e9 un traballo do artista rom\u00e1nico co\u00f1ecido como Majestatis. O p\u00falpito \u00e9 un traballo de principios do s\u00e9culo XVIII. No chan da igrexa est\u00e1 a tumba de Peter Harding, que liderou \u00e1 facci\u00f3n dos labregos durante a guerra civil en Gotland en 1288. A m\u00e1is antiga das s\u00faas camp\u00e1s data de 1443 e pertenceu \u00e1 igrexa de Hogr\u00e4n."}
{"id": "418297", "revid": "5863", "url": "https://gl.wikipedia.org/wiki?curid=418297", "title": "BinckBank Tour 2018", "text": "A 14\u00aa edici\u00f3n da Tour do Benelux, dende o 2017 coa denominaci\u00f3n de BinckBank Tour, foi unha carreira ciclista celebrada nos pa\u00edses do Benelux (B\u00e9lxica, Pa\u00edses Baixos e Luxemburgo) entre o 13 e o 19 de agosto de 2018.\nA carreira constou en seis etapas en li\u00f1a e unha contra reloxo individual curta. Comezou na cidade neerlandesa de Heerenveen. Logo de completar de 1.122,4 quil\u00f3metros, a volta finalizou na mesma localidade da edici\u00f3n anterior, en Geraardsbergen, B\u00e9lxica. Esta foi a vix\u00e9simo novena proba do UCI WorldTour 2018.\nO vencedor final foi o esloveno Matej Mohori\u010d por diante do australiano Michael Matthews e o belga Tim Wellens.\nNas clasificaci\u00f3ns secundarias, Zden\u011bk \u0160tybar conseguiu o xersei vermello dos puntos, Elmar Reinders o negro da combatividade e o Quick-Step a clasificaci\u00f3n por equipos.\nEquipos.\nNesta edici\u00f3n BinckBank Tour participaron 23 equipos: 18 do UCI WorldTour e 5 da categor\u00eda Profesional Continental.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:\nEvoluci\u00f3n das clasificaci\u00f3ns.\nNesta competici\u00f3n existen 4 clasificaci\u00f3ns. A primeira e m\u00e1is importante \u00e9 a clasificaci\u00f3n xeral, obtida pola suma dos tempos dun corredor de todas as etapas. Ademais repart\u00edronse bonificaci\u00f3ns de tempo. Nos finais de etapa aos tres primeiros clasificados con 10, 6 e 4 segundos respectivamente, e nos sprints intermedios de cada etapa do \"quil\u00f3metro de ouro\" con 3,2 e 1 segundos. O corredor con menos tempo acumulado ao final das 7 etapas \u00e9 o vencedor desta clasificaci\u00f3n e polo tanto, do xersei verde.\nExiste tam\u00e9n a clasificaci\u00f3n dos puntos, que se reparten entre os 10 mellores clasificados de cada etapa e nos sprints intermedios. O corredor con m\u00e1is puntos acumulados leva a vitoria nesta clasificaci\u00f3n e o xersei vermello. A clasificaci\u00f3n da combatividade funciona da mesma maneira que a dos puntos, pero tan s\u00f3 tendo en conta os puntos dos sprints intermedios. O ga\u00f1ador da combatividade \u00e9 premiado co maillot negro. Por \u00faltimo, tam\u00e9n se disputa a clasificaci\u00f3n por equipos, que se obt\u00e9n da suma dos tempos tres mellores ciclistas dun mesmo equipo en cada etapa. O equipo cun tempo sumado menor \u00e9 o campi\u00f3n desta clasificaci\u00f3n."}
{"id": "418298", "revid": "54334", "url": "https://gl.wikipedia.org/wiki?curid=418298", "title": "Igrexa de Vamlingbo", "text": "A igrexa de Vamlingbo (sueco: \"Vamlingbo kyrka\") \u00e9 unha igrexa medieval luterana en Vamlingbo, na illa sueca de Gotland, pertencente \u00e1 diocese de Visby.\nHistoria.\nA primeira igrexa do lugar foi unha \"stavkirke\", substitu\u00edda posteriormente por unha igrexa rom\u00e1nica de pedra. Desas primeiras igrexas non queda nada ag\u00e1s alg\u00fans relieves rom\u00e1nicos incorporados no muro sur do presente edificio e a p\u00eda bautismal, realizada polo mestre escultor co\u00f1ecido como Byzantios.\nA presente igrexa \u00e9 un grande edificio g\u00f3tico que data de mediados do s\u00e9culo XIII. S\u00f3 a torre \u00e9 posterior, constru\u00edda no s\u00e9culo XIV. Ti\u00f1a ao redor de 75 metros de altura, sendo a m\u00e1is alta de Gotland, pero quedou seriamente danada por un l\u00f3strego en 1817. As\u00ed, a parte superior da torre, inclu\u00edda a lanterna, data de 1820.\nO edificio \u00e9 unha das igrexas m\u00e1is grandes de Gotland, probablemente debido a que a gran parroquia no seu momento era unha das m\u00e1is ricas da illa. Por\u00e9n, tam\u00e9n \u00e9 posible que o pouco com\u00fan tama\u00f1o da igrexa poida explicarse a que, ao igual que na igrexa de Lau, os monxes dominicos predicasen as cruzadas contra os pag\u00e1ns presentes onde hoxe en d\u00eda se atopan Estonia e Letonia.\nDende a idade media a igrexa permaneceu case intacta. Entre 1960 e 1961 realiz\u00e1ronse investigaci\u00f3ns arqueol\u00f3xicas e traballos de restauraci\u00f3n.\nArquitectura.\nTr\u00e1tase dunha igrexa de sal\u00f3n dun tipo bastante com\u00fan en Gotland. A nave \u00e9 espazosa e ancha, dividida en tres partes por catro robustos piares. Os canteiros que constru\u00edron a igrexa alternaron calcaria vermella e gris nos piares e outros detalles, creando un interior moi colorido. Na s\u00faa parede norte hai un conxunto de elaborados frescos medievais, representando unha escena na cal o arcanxo Miguel est\u00e1 pesando a alma do Emperador Henrique. A pintura \u00e9 de mediados do s\u00e9culo XIII e \u00e9 un dos frescos m\u00e1is grandes e m\u00e1is pouco com\u00fans de Gotland. Suxeriuse que San Miguel foi o patr\u00f3n da igrexa. Outros frescos menos dominantes representan escenas de santos e ap\u00f3stolos, ademais de haber pinturas puramente decorativas.\nDo seu mobiliario a p\u00eda bautismal \u00e9 probablemente a peza m\u00e1is notable. O retablo \u00e9 do s\u00e9culo XIV e amosa influencias da arte do oeste de Alema\u00f1a.\nCasa reitoral.\nAo lado da igrexa at\u00f3pase a antiga casa reitoral. \u00c9 edificio excepcionalmente grande consistente nun pequeno complexo formado por catro anexos e unha gran casa principal. A casa, situada no lugar dunha reitor\u00eda medieval, \u00e9 do ano 1779 e amosa trazos dunha forma simple e vern\u00e1cula de Rococ\u00f3."}
{"id": "418299", "revid": "51078", "url": "https://gl.wikipedia.org/wiki?curid=418299", "title": "Tour do Benelux", "text": ""}
{"id": "418300", "revid": "109216", "url": "https://gl.wikipedia.org/wiki?curid=418300", "title": "EuroEyes Cyclassics 2018", "text": "A 23\u00aa edici\u00f3n da EuroEyes Cyclassics disputouse o 19 de agosto de 2018 nun percorrido de 216,4 quil\u00f3metros con sa\u00edda e chegada en Hamburgo. Foi a trix\u00e9sima proba do UCI WorldTour 2018.\nO ga\u00f1ador foi o campi\u00f3n italiano Elia Viviani, que venceu no sprint masivo final por segundo ano consecutivo. No segundo caix\u00f3n do podio, finalizou o campi\u00f3n franc\u00e9s Arnaud D\u00e9mare, igualando tam\u00e9n o posto do ano anterior, e en terceira posici\u00f3n quedou o noruegu\u00e9s Alexander Kristoff.\nEquipos.\nNa disputa participaron 21 escuadras ciclistas: os 18 do UCI WorldTour (de participaci\u00f3n obrigatoria) e 3 equipos de categor\u00eda Profesional Continental invitados, todos eles con 7 corredores."}
{"id": "418301", "revid": "89787", "url": "https://gl.wikipedia.org/wiki?curid=418301", "title": "Lista de cat\u00e1strofes naturais en 2018", "text": "Esta \u00e9 unha lista sobre as cat\u00e1strofes naturais que aconteceron durante o ano 2018.\nCat\u00e1strofes naturais por mes.\nXaneiro.\n5 de xaneiro\n13 de xaneiro\n18 de xaneiro\nFebreiro.\n19 de febreiro\n25 de febreiro\nAbril.\n27 de abril\nMaio.\n4 de maio\n15 de maio\n21 de maio\n27 de maio\n28 de maio\n29 de maio\nXu\u00f1o.\n3 de xu\u00f1o\n18-20 de xu\u00f1o\nXullo.\n6 de xullo\n9 de xullo\n17 de xullo\n18-22 de xullo\n23-24 de xullo\n23-26 de xullo\n26 de xullo\nAgosto.\n1-6 de agosto\n2 de agosto\n4 de agosto\n9 de agosto\n5 e 19 de agosto\n10-21 de agosto\n18 de agosto\n20 de agosto\n25 de agosto\n31 de agosto-actualidade\nSetembro.\n4 de setembro\n5 de setembro\n6 de setembro\n7 de setembro\n14 de setembro-actualidade\n15 de setembro-actualidade\n21 de setembro\n22-23 de setembro\n28 de setembro\n30 de setembro\nOutubro.\n7 de outubro\n9 de outubro\n11 de outubro\n6 - 12 de outubro\n13-15 de outubro\n25 de outubro\n27 de outubro\n30 de outubro\nNovembro.\n2 de novembro\n12 de novembro\nDecembro.\n22 de decembro"}
{"id": "418302", "revid": "56817", "url": "https://gl.wikipedia.org/wiki?curid=418302", "title": "Bot\u00f3n de ancla", "text": "Bot\u00f3n de ancla pode referirse a:"}
{"id": "418303", "revid": "15490", "url": "https://gl.wikipedia.org/wiki?curid=418303", "title": "Presidentes dos Estados Unidos de Am\u00e9rica", "text": ""}
{"id": "418305", "revid": "89787", "url": "https://gl.wikipedia.org/wiki?curid=418305", "title": "Ram\u00f3n Cid", "text": "Ram\u00f3n Cid Pardo, nado en San Sebasti\u00e1n o 15 de agosto de 1954, \u00e9 un ex-atleta espa\u00f1ol especiaizado na disciplina de triplo salto que, desde 2013, ocupa o cargo de director t\u00e9cnico e seleccionador da Real Federaci\u00f3n Espa\u00f1ola de Atletismo (RFEA).\nTraxectoria.\nCid, na s\u00faa etapa como atleta, foi triplista e, segundo o periodista Carlos Arribas de \"El Pa\u00eds\", o mellor de Espa\u00f1a na s\u00faa \u00e9poca.\nNos \u00faltimos anos antes de ocupar o seu cargo como director t\u00e9cnico da RFEA foi o respons\u00e1bel dos saltadores.\nSucedeu a Jos\u00e9 Mar\u00eda Odriozola, quen ocupara o cargo durante 24 anos.\nNo Campionato Europeo de Atletismo celebrado do 6 ao 12 de agosto de 2018 no Estadio Ol\u00edmpico de Berl\u00edn, a selecci\u00f3n espa\u00f1ola conseguiu 8 medallas: \nAdemais, a selecci\u00f3n espa\u00f1ola acadou o cuarto posto na clasificaci\u00f3n por puntos, por detr\u00e1s de Alema\u00f1a, Reino Unido, Polonia e Francia.\nNo outono de 2018 deixou a direcci\u00f3n t\u00e9cnica da RFEA e continuou o seu traballo como adestrador particular."}
{"id": "418309", "revid": "23204", "url": "https://gl.wikipedia.org/wiki?curid=418309", "title": "Bot\u00f3n de \u00e1ncora (filme de 1948)", "text": "Bot\u00f3n de \u00e1ncora (en ) \u00e9 un filme galego de 1948, dirixido por Ram\u00f3n Torrado.\nBaseado nunha novela hom\u00f3nima de Jos\u00e9 Luis de Azc\u00e1rraga Bustamante sobre as aventuras de tres gardamari\u00f1as da Escola Naval de Mar\u00edn, o enorme \u00e9xito do filme levou a Ram\u00f3n Torrado a dirixir outras pel\u00edculas coa mesma f\u00f3rmula, mais variando lixeiramente as situaci\u00f3ns. Tam\u00e9n contou con tres remakes, un deles dirixido polo propio Torrado.\nArgumento.\nJos\u00e9 Luis (Antonio Casal), Carlos (Jorge Mistral) e Enrique (Fernando Fern\u00e1n G\u00f3mez) son tres gardamari\u00f1as de \u00faltimo curso da Escola Naval de Mar\u00edn, que viven unha vida desenfadada, gastando bromas aos alumnos novatos e fac\u00e9ndolle as beiras a multitude de mulleres. Un d\u00eda, Carlos co\u00f1ece a filla dun armador de pesca chamada Mar\u00eda Rosa (Isabel de Pom\u00e9s), e nam\u00f3rase rapidamente dela, esquecendo a Dorita Beltr\u00e1n (Alicia Romay), unha artista coa que manti\u00f1a unha relaci\u00f3n. Pouco despois, Dorita co\u00f1ece en Vigo a Jos\u00e9 Luis e decide seducilo para vingarse do seu antigo amante. Carlos acode ao camerino de Dorita para desenganala dunha vez por todas, pero Jos\u00e9 Luis sorpr\u00e9ndeos xuntos e r\u00f3mpese a s\u00faa amizade.\nProduci\u00f3n.\nA produtora Suevia Films, do galego Ces\u00e1reo Gonz\u00e1lez, gastou dous mill\u00f3ns e medio de pesetas no filme, un orzamento moi elevado para a \u00e9poca. A rodaxe en Mar\u00edn e Vigo, que \u00eda durar un mes tivo que alongarse at\u00e9 os 3 meses, por mor do mal tempo. Os autores non estaban seguros de que fose do agrado do r\u00e9xime franquista, debido a que na pel\u00edcula se humanizaba e se fac\u00eda comedia do mundo militar, polo que autocensuraron algunhas escenas que pensaron que se poder\u00edan considerar excesivas. Con todo, o apoio oficial foi total, o filme agradou a Franco, foi declarado de \"interese nacional\" e Ram\u00f3n Torrado e Ces\u00e1reo Gonz\u00e1lez foron convidados ao Palacio do Pardo. Foi tam\u00e9n o primeiro filme proxectado no Teatro Cine Fraga de Vigo.\nO filme foi un grande \u00e9xito de p\u00fablico e contou con tres remakes: un hom\u00f3nimo de Miguel Lluch en 1960, outro de Pedro Lazaga en 1967 titulado \"Los guardamarinas\", rodado tam\u00e9n en Mar\u00edn e en cuxo elenco se atopaban nomes como Jos\u00e9 Luis L\u00f3pez V\u00e1zquez, Emilio Guti\u00e9rrez Caba, Alfredo Landa ou Julia Guti\u00e9rrez Caba; e un terceiro do propio Torrado en 1974 chamado \"Los caballeros del bot\u00f3n de ancla\" co D\u00fao Din\u00e1mico como protagonistas. Ademais Torrado repetiu a f\u00f3rmula con pequenas variaci\u00f3ns en varios filmes m\u00e1is como \"La Trinca del Aire\" (co mesmo tr\u00edo protagonista), \"H\u00e9roes del Aire\" ou \"Un Paso Al Frente\", pero non conseguiu o mesmo \u00e9xito que coa orixinal.\nFoi dobrado ao galego e estreado na TVG o 31 de xaneiro de 1986, dentro do programa \"Galicia no cine.\""}
{"id": "418311", "revid": "1505", "url": "https://gl.wikipedia.org/wiki?curid=418311", "title": "Agust\u00edn Rodr\u00edguez Castro", "text": "Agust\u00edn Rodr\u00edguez Castro, nado no Vicedo o 29 de agosto de 1885 e finado en Cuba o 2 de outubro de 1957, foi un escritor e compositor galego.\nTraxectoria.\nOrfo de pai, emigrou a Cuba en 1901 co seu t\u00edo materno Jos\u00e9 Castro Mera. Traballou como tip\u00f3grafo e despois empezou a compo\u00f1er zarzuelas e sainetes. En 1908 estreou a s\u00faa primeira obra, \"Cuba se hunde\", e en 1912 viaxou a M\u00e9xico coa compa\u00f1\u00eda de Arqu\u00edmides Pous. Despois traballo no Teatro Alhambra como apuntador. Al\u00ed se representaron as s\u00faas primeiras obras, \"Ram\u00f3n, el conquistador\" e \"De guardia a motorista\". Permaneceu nese teatro at\u00e9 1930 e escribiu \"La toma de Veracruz\", \"La mulata\", \"La rumba en Espa\u00f1a\", \"Qu\u00e9 tiene la ni\u00f1a\", \"Arreglando el mundo\" e \"La blanca que ten\u00eda el alma negra\", coa que ga\u00f1ou un concurso de libretos en 1927. Compuxo canci\u00f3ns e os sainetes \"La clept\u00f3mana\", \"Tres gallegos en un tiro\", \"Carne y pescado\" e \"\u00a1Apaga y v\u00e1monos!\".\nEn 1931 deixou o Teatro Alhambra, asociouse con Manuel Su\u00e1rez Pastoriza (un emigrante de Negreira dono dun popular caf\u00e9) para facerse cargo do Teatro Mart\u00ed e crear a Compa\u00f1\u00eda de Zarzuelas Cubanas, con Gonzalo Roig, Rodrigo Prats e Ernesto Lecuona como compositores e directores de orquestra. Escribiu os libretos de \"Mar\u00eda de la O\", \"El clar\u00edn\", \"La hija del sol\", \"Carmi\u00f1a\", \"Perlas\", \"Habana de noche\", \"El pirata\", \"Amalia Batista\" e \"Cecilia Vald\u00e9s\". Nesa \u00e9poca p\u00faxolle letra a melod\u00edas de varios m\u00fasicos, a m\u00e1is famosa foi \"Qui\u00e9reme mucho\", pero tam\u00e9n compuxo as de \"La veguerita\", \"Hija del amor\", \"Ojos brujos\" e \"Yo te am\u00e9\". Escribiu os gui\u00f3ns das pel\u00edculas \"Sucedi\u00f3 en La Habana\", \"El romance del Palmar\" (1938) e \"Estampas habaneras\" (1939)."}
{"id": "418312", "revid": "98629", "url": "https://gl.wikipedia.org/wiki?curid=418312", "title": "Movella de bico branco", "text": "A movella de bico branco ou mobella de bico branco (Gavia adamsii) \u00e9 unha especie de ave gaviforme da familia Gaviidae que habita no Hol\u00e1rtico. \u00c9 unha ave acu\u00e1tica migratoria que cr\u00eda no norte de Eurasia e norte de Norteam\u00e9rica, e pasa o inverno nas costas do Pac\u00edfico norte e Escandinavia.\nDescrici\u00f3n.\nAs movellas son aves acu\u00e1ticas que adoitan ter un tama\u00f1o maior que o dun pato, con plumaxes nas partes superiores con padr\u00f3ns de cor negra con pintas brancas, e as inferiores brancas, a\u00ednda que alg\u00fans dos seus membros te\u00f1en a cabeza e o pescozo grises. As movellas nadan co corpo semimergullado e te\u00f1en a cola curta. Te\u00f1en as patas curtas e situadas moi atr\u00e1s e con dedas palmadas, o que as converte en grandes mergulladores, pero fainos torpes en terra. Os seus bicos son rectos e bicudos.\nA movella de bico branco en ver\u00e1n pos\u00fae unha plumaxe negra nas partes superiores cun denso debuxo de pintas brancas a modo de dameiro, mentres que as s\u00faas partes inferiores son brancas, e rodeando o seu pescozo presenta unha banda de finas li\u00f1as brancas e negras, a modo de colar incompleto por detr\u00e1s. Caracter\u00edzase polo seu bico lixeiramente curvado cara a arriba e de tonalidade branca ou amarelada, que o diferencia do resto de movellas. Mide uns 80\u00a0cm de longo e 130\u00a0cm de envergadura alar. En inverno as s\u00faas partes superiores v\u00f3lvense de cor cincenta e a s\u00faa gorxa e pescozo v\u00f3lvense brancos como o resto das partes inferiores.\nTaxonom\u00eda e etimolox\u00eda.\nA movella de bico branco \u00e9 unha das cinco especies do x\u00e9nero \"Gavia\", o \u00fanico x\u00e9nero da familia Gaviidae e a orde Gaviiformes. A movella de bico branco foi descrita cientificamente polo zo\u00f3logo ingl\u00e9s George Robert Gray en 1859, co nome de \"Colymbus adamsii\". Durante moito tempo estivo clasificada, como o resto da s\u00faa familia, xunto aos mergull\u00f3ns na orde Colymbiformes. Cando se invalidou o x\u00e9nero \"Colymbus\" e se separaron os colimbos dos mergull\u00f3ns en d\u00faas ordes distintas, Gaviiformes e Podicipediformes respectivamente, os seus integrantes traslad\u00e1ronse ao x\u00e9nero \"Gavia\", proposto por Johann Reinhold Forster en 1788. Non se reco\u00f1ecen subespecies da movella de bico branco malia a s\u00faa ampla distribuci\u00f3n. Est\u00e1 estreitamente emparentada coa movella grande.\nO nome do x\u00e9nero, \"Gavia\", \u00e9 un termo latino que designaba unha ave mari\u00f1a non identificada, mentres que o seu nome espec\u00edfico, \"adamsii\" significa 'de Adams', en honra do m\u00e9dico naval e naturalista ingl\u00e9s Edward Adams, que en varias viaxes polo \u00e1rtico debuxou e recolectou exemplares desta especie e moitas outras.\nDistribuci\u00f3n e h\u00e1bitat.\nA movella de bico branco \u00e9 unha especie que cr\u00eda principalmente nas costas do \u00c1rtico, chegando ata o paralelo 78\u00b0 N, e pasa o inverno nas augas costeiras do Pac\u00edfico norte e do noroeste de Noruega. A s\u00faa zona de cr\u00eda rex\u00edstrase en Rusia, Canad\u00e1 e Estados Unidos. A\u00ednda que pasa o inverno principalmente ao norte do paralelo 50\u00b0 N, a s\u00faa \u00e1rea de invernada est\u00e9ndese cara ao sur ata o paralelo 35\u00b0 N nas costas do Xap\u00f3n, e observouse como divagante en m\u00e1is de 20 pa\u00edses, inclu\u00eddos alg\u00fans tan ao sur como M\u00e9xico e Espa\u00f1a.\nComportamento.\nAlimentaci\u00f3n.\nAlim\u00e9ntase principalmente de peixes, a\u00ednda que tam\u00e9n come crust\u00e1ceos, moluscos e an\u00e9lidos. Atrapa as s\u00faas presas mergull\u00e1ndose.\nReproduci\u00f3n.\nComo os demais colimbos forma parellas duradeiras. A\u00ednda que prefire as charcas e lagos de auga doce da tundra, a movella de bico branco tam\u00e9n cr\u00eda nos r\u00edos, estuarios e costas baixas do \u00e1rtico. En xeral evita as zonas forestais. A \u00e9poca de cr\u00eda adoita empezar en xu\u00f1o, a\u00ednda que depende da \u00e9poca na que se produza o desxeo primaveral. Como os demais membros da s\u00faa familia esta movella ani\u00f1a preto da beira da auga. A c\u00f3pula ten lugar en terra, sen un cortexo complexo. A femia adoita po\u00f1er dous ovos. Durante a \u00e9poca de cr\u00eda a parella defende un territorio grande dos intrusos, a\u00ednda que m\u00e1is adiante poden unirse a outros individuos nos puntos de boa pesca."}
{"id": "418313", "revid": "23204", "url": "https://gl.wikipedia.org/wiki?curid=418313", "title": "Giacun Hasper Muoth", "text": "Giacun Hasper Muoth, nado o 29 de setembro de 1844 en\u00a0Breil\u00a0e finado o\u00a06 de xullo de 1906 en\u00a0Cuira, foi un historiador, escritor e poeta romanche sursilvan.\nTraxectoria.\nInfancia e xuventude.\nNaceu nunha aldea da rexi\u00f3n de Surselva, fillo de\u00a0Gion Mattiu Muoth e de Maria Monica Cristgina, granxeiros. Entre 1859 e 1860 foi \u00e1 escola de\u00a0Feldkirch no\u00a0Tirol. No curso seguinte estudou na\u00a0Cuira e no de\u00a01861/62 na abad\u00eda de\u00a0Must\u00e9r. Nesta \u00e9poca descubriu o seu interese pola poes\u00eda, conserv\u00e1ndose un anaco dun poema en alem\u00e1n. De\u00a01862 a 1865 realizou estudos no instituto de Schwyz e de 1865 a 1867 en Friburgo. Estudou tam\u00e9n durante un tempo en Lausanne. O inverno de 1867/68 pasouno na s\u00faa localidade natal, e comezou escribiu a epopea longa\u00a0\"Rh\u00e4tus\" e o drama\u00a0\"J\u00f6rg de J\u00f6rgenberg\".\nM\u00fanic.\nNo outono de 1868 marchou a M\u00fanic para estudar na s\u00faa universidade, e al\u00ed permaneceu ata o outono de 1873. Esa \u00e9poca formativa e os seus profesores marcar\u00e1no fondamente.\u00a0Para alimentarse e pagar o alugueiro deu clases privadas. En 1872 deuse a co\u00f1ecer cunha obra l\u00edrica de tem\u00e1tica rural, \u00a0\"Las spatlunzas\" que publicou na revista sursilvana \"Ligia Grischa\".\nVolta aos Gris\u00f3ns.\nEn 1873 volveu de M\u00fanic, logrou un posto de\u00a0profesor de historia e linguas cl\u00e1sicas na escola cantonal de Cuira e a partir de 1895 ensinou tam\u00e9n lingua romanche. Nos anos seguintes centrouse nos estudos hist\u00f3ricos e publicou en alem\u00e1n varios traballos de grande importancia, como\u00a0\"Zwei sogenannte \u00c4mterb\u00fccher des Bistums Chur aus dem Anfang des 15. Jahrhunderts\" (1898), ou unha obra fundamental para a historia dos Gris\u00f3ns e particularmente da Surselva, \"Churr\u00e4tien in der Feudalzeit\" (1902).\u00a0\nTam\u00e9n se dedicou ao cultivo da lingua romanche a \u00e1 poes\u00eda. Tras\u00a0\"Las Spatlunzas\" publicou colecci\u00f3ns ambientada na vida da monta\u00f1a como \"Il Gioder\" (1886) ou \"A mesiras\" (1896) pero tam\u00e9n outras coa historia dos Gris\u00f3ns como inspiraci\u00f3n como \"Igl eremit s. Sigisbert\", \"La vusch da s. Gliezi\", \"Il tiran Victor\" ou \"La vendetga dils Grischs\". De 1882 \u00e9\u00a0\"La dertgira nauscha da Valendau (1450)\". \u00c9 un poema \u00e9pico no que canta a vitoria da Liga Gris sobre os se\u00f1ores da\u00a0Liga Negra. A s\u00faa obra capital \u00e9 \"Il Cumin d'Urs\u00e8ra\" que representa un verdadeiro e propio poema \u00e9pico, con varias cadencias m\u00e9tricas, que evoca un episodio de 1425, trasformando coa fantas\u00eda lendaria a realidade hist\u00f3rica.\nGiacun Hasper Muoth foi un fervente defensor do\u00a0romanche e un dos fundadores da\u00a0Societad Retorumantscha\u00a0da que foi\u00a0vicepresidente ata a s\u00faa morte e un dos m\u00e1is importantes colaboradores das \u00a0\"Annalas\". En 1887 publicou no segundo tomo das \"Annalas\" unha das s\u00faas poes\u00edas m\u00e1is co\u00f1ecidas\u00a0\"Al pievel romontsch\", na que chama os seus compatriotas romanches a mudar a situaci\u00f3n que viv\u00eda a lingua e que principia cos versos \"Stai si! defenda / Romontsch tiu vegl lungatg!\" (\u00c9rguete!, romanche,/ defende a t\u00faa antiga lingua). Entre 1994 e 2000 public\u00e1ronse en seis volumes as s\u00faas obras en romanche."}
{"id": "418314", "revid": "27155", "url": "https://gl.wikipedia.org/wiki?curid=418314", "title": "Mobella de bico branco", "text": ""}
{"id": "418315", "revid": "5863", "url": "https://gl.wikipedia.org/wiki?curid=418315", "title": "Juan e Jes\u00fas Garc\u00eda Naveira", "text": ""}
{"id": "418316", "revid": "1987", "url": "https://gl.wikipedia.org/wiki?curid=418316", "title": "Okinawa", "text": ""}
{"id": "418317", "revid": "85894", "url": "https://gl.wikipedia.org/wiki?curid=418317", "title": "Blanca Jim\u00e9nez Alonso", "text": "Mar\u00eda Blanca Jim\u00e9nez Alonso, nada en Ribadeo o 21 de febreiro de 1926 e finada na Coru\u00f1a o 5 de outubro de 2012, foi unha promotora cultural galega.\nTraxectoria.\nEstivo casada con Ferm\u00edn Penzol, e foi presidenta de honor da fundaci\u00f3n Penzol de 2001 a 2008 e conselleira da editorial Galaxia."}
{"id": "418318", "revid": "27155", "url": "https://gl.wikipedia.org/wiki?curid=418318", "title": "Gavia adamsii", "text": ""}
{"id": "418320", "revid": "98629", "url": "https://gl.wikipedia.org/wiki?curid=418320", "title": "Pycnonotus barbatus", "text": "Pycnonotus barbatus \u00e9 unha especie de ave paseriforme da familia Pycnonotidae amplamente distribu\u00edda por \u00c1frica, inclu\u00eddas Ceuta e Melilla.\nPara esta especie prop\u00faxose en galego o nome bulbul (simplemente), a\u00ednda que internacionalmente son tam\u00e9n chamados bubuis todas as especies da familia.\nDescrici\u00f3n.\nTen un peteiro bastante curto e delgado, cunha mand\u00edbula superior algo curvada cara a abaixo. O peteiro, patas e p\u00e9s son negros, o ollo \u00e9 marr\u00f3n escuro cun anel ocular escuro, que non se ve facilmente. Mide uns 18\u00a0cm de lonxitude e ten unha longa cola. Ten unha cabeza e partes superiores marr\u00f3ns escuras. Os sexos te\u00f1en plumaxe similar.\nDistribucci\u00f3n e h\u00e1bitat.\nEst\u00e1 amplamente distribu\u00eddo por \u00c1frica, onde est\u00e1 presente en numerosos h\u00e1bitats, ag\u00e1s nos desertos. En Marrocos \u00e9 unha especie particularmente abundante en hortos, xard\u00edns, oasis etc. En xeral, non \u00e9 unha ave esixente e aproveita os l\u00edmites dos bosques, zonas forestais, matogueiras costeiras ou de monta\u00f1a etc.\nParece que debido ao cambio clim\u00e1tico deu o salto a Europa a trav\u00e9s do estreito de Xibraltar e agora reprod\u00facese en Tarifa (SEO/Birdlife, xullo de 2017)\nTaxonom\u00eda e sistem\u00e1tica.\nO \"P. barbatus\" foi orixinalmente descrito no x\u00e9nero \"Turdus\". Algunhas autoridades tratan os bulbuis \"Pycnonotus somaliensis\", \"P. dodsoni\" e \"P. tricolor\" como subespecies desta especie. O \"P. barbatus\" consid\u00e9rase que pertence a unha superespecie xunto co \"P. leucogenys\", \"P. leucotis\", \"P. xanthopygos\", \"P. nigricans\" e \"P. capensis\"..\nSubespecies.\nReco\u00f1\u00e9cense cinco subespecies:\nAlimentaci\u00f3n.\n\u00c9 unha especie omn\u00edvora, que se alimenta de invertebrados, froitos, e mesmo de n\u00e9ctar.\nReproduci\u00f3n.\nEsta especie ani\u00f1a durante todo o ano no tr\u00f3pico h\u00famido, pero noutras zonas \u00e9 m\u00e1is estacional na s\u00faa reproduci\u00f3n cun m\u00e1ximo ao inicio da estaci\u00f3n das chuvias. O ni\u00f1o \u00e9 bastante r\u00edxido, de paredes grosas e forma de copa. Est\u00e1 situado dentro do espesor doa follaxe dun arbusto ou pequena \u00e1rbore. A posta t\u00edpica consta de dous ou tres ovos. Igual que outros bulbuis, \u00e9 parasitado polo cuco \"Clamator jacobinus\"."}
{"id": "418322", "revid": "89787", "url": "https://gl.wikipedia.org/wiki?curid=418322", "title": "Roy D. Bridges", "text": "Roy Dunbard Bridges Jr. \u00e9 un piloto de probas e astronauta estadounidense retirado que participou na misi\u00f3n STS-51-F. Pasou un total de 7,95 d\u00edas no espazo.\nTraxectoria.\nBridges naceu o 19 de xullo de 1943 en Atlanta, Georgia. \u00c9 graduado en enxe\u00f1er\u00eda pola Academia da Forza A\u00e9rea dos Estados Unidos, en Colorado Springs, e en astron\u00e1utica pola Universidade Purdue, en Indiana, en 2001. Est\u00e1 casado con Benita Louise Allbaugh e ten un fillo e unha filla.\nFoi seleccionado pola NASA en maio de 1980 e tras un ano de adestramento a avaliaci\u00f3n pasou a ser astronauta oficialmente en agosto de 1981. Formou parte da tripulaci\u00f3n da misi\u00f3n STS-51-F."}
{"id": "418324", "revid": "1576", "url": "https://gl.wikipedia.org/wiki?curid=418324", "title": "George Herbert Walker Bush", "text": ""}
{"id": "418327", "revid": "54334", "url": "https://gl.wikipedia.org/wiki?curid=418327", "title": "Ernesto Mauri", "text": "Ernesto Mauri, nado en 1791 e finado en 1836, foi un bot\u00e1nico e mic\u00f3logo italiano.\nTraxectoria.\nErnesto Mauri realizou unha importante contribuci\u00f3n \u00e1 bot\u00e1nica coa s\u00faa obra \"Florae romanae\" en coautor\u00eda con F. Antonio Sebastiani (1782-1821). Chegou a ser director do Xard\u00edn Bot\u00e1nico de Roma e profesor de bot\u00e1nica.\nAbreviatura bot\u00e1nica.\nA abreviatura Mauri empr\u00e9gase para indicar a Ernesto Mauri como autoridade na descrici\u00f3n e clasificaci\u00f3n cient\u00edfica dos vexetais.\u200b\nUn exemplo de planta descrita por el \u00e9 \"Romulea bulbocodium\" (L.) Sebast. &amp; Mauri, publicada en \"Florae Romanae Prodromus\" 17 1818. Esta planta tam\u00e9n se chama \"Romulea uliginosa\" e ten por nome com\u00fan aberiota.\nHonores.\nEp\u00f3nimos.\nAs seguintes plantas levan o ep\u00f3nimo de E. Mauri:\nCuriosamente, a pesar de ser bot\u00e1nico, tam\u00e9n hai alg\u00fans animais nomeados en honra a Mauri:"}
{"id": "418329", "revid": "89787", "url": "https://gl.wikipedia.org/wiki?curid=418329", "title": "Curtis Brown", "text": "Curtis Lee 'Curt' Brown Jr. \u00e9 un piloto de probas e astronauta estadounidense retirado que participou nas misi\u00f3ns STS-66, STS-77, STS-103, STS-95, STS-47 e STS-85. Pasou un total de 57,63 d\u00edas no espazo.\nTraxectoria.\nBrown naceu o 11 de marzo de 1956 en Elizabethtown, Carolina do Norte. \u00c9 graduado en enxe\u00f1er\u00eda el\u00e9ctrica pola Academia da Forza A\u00e9rea en 1978. Est\u00e1 casado e ten un fillo.\nFoi seleccionado pola NASA en xu\u00f1o de 1987 e tras un ano de adestramento e avaliaci\u00f3n pasou a ser astronauta oficialmente en agosto de 1988. Formou parte da tripulaci\u00f3n das misi\u00f3ns STS-66, STS-77, STS-103, STS-95, STS-47 e STS-85."}
{"id": "418330", "revid": "72012", "url": "https://gl.wikipedia.org/wiki?curid=418330", "title": "Curtis L. Brown", "text": ""}
{"id": "418331", "revid": "55340", "url": "https://gl.wikipedia.org/wiki?curid=418331", "title": "Rexi\u00f3n de Tirol", "text": ""}
{"id": "418332", "revid": "55340", "url": "https://gl.wikipedia.org/wiki?curid=418332", "title": "Estado de Tirol", "text": ""}
{"id": "418333", "revid": "89787", "url": "https://gl.wikipedia.org/wiki?curid=418333", "title": "Migraci\u00f3n das aves", "text": "A migraci\u00f3n das aves \u00e9 o movemento regular estacional que fan moitas especies de aves, xeralmente na direcci\u00f3n norte-sur/sur-norte seguindo unha ruta de voo, entre os seus territorios de cr\u00eda e os de invernada. Moitas especies de aves migran, o que lles sup\u00f3n un custo en predaci\u00f3n e mortalidade, inclu\u00edndo a caza polos humanos. A migraci\u00f3n est\u00e1 impulsada principalmente pola dispo\u00f1ibilidade de comida, a\u00ednda que tam\u00e9n infl\u00faen outros factores. Ocorre principalmente no hemisferio norte, onde as aves canalizan a s\u00faa migraci\u00f3n por rutas espec\u00edficas determinadas por barreiras naturais como o mar Mediterr\u00e1neo ou o Caribe.\nA migraci\u00f3n de especies como cego\u00f1as, rulas, e andori\u00f1as foi rexistrada desde hai m\u00e1is de 3\u00a0000 anos por autores da Antiga Grecia, como Homero e Arist\u00f3teles e no Libro de Xob da Biblia. M\u00e1is recentemente, Johannes Leche empezou a rexistrar os datos das chegadas de migrantes primaverais en Finlandia en 1749, e os modernos estudos cient\u00edficos utilizan t\u00e9cnicas como o anelado de aves e o rastreo por sat\u00e9lite para co\u00f1ecer o movemento das aves migrantes. As ameazas que afrontan as aves migratorias aumentaron coa destruci\u00f3n de h\u00e1bitats especialmente nos sitios de parada e de invernada, e coa proliferaci\u00f3n de estruturas como li\u00f1as de alta tensi\u00f3n e mu\u00ed\u00f1os para producir enerx\u00eda e\u00f3lica.\nO carr\u00e1n \u00e1rtico ten a mellor marca de migraci\u00f3n a longa distancia, xa que viaxa entre os seus territorios de cr\u00eda no \u00c1rtico e Ant\u00e1rtico todos os anos. Algunhas especies de aves con tubos nasais (Procellariiformes) como os albatros circundan a Terrra, voando sobre os oc\u00e9anos do sur, mentres que outras como as pardelas furabuchos migran 14\u00a0000\u00a0km entre os seus territorios de cr\u00eda do norte e os oc\u00e9anos do sur. As migraci\u00f3ns m\u00e1is curtas son moi com\u00fans, entre elas est\u00e1n as migraci\u00f3ns altitudinais en monta\u00f1as como os Andes e os Himalaias.\nO momento en que se produce a migraci\u00f3n parece que est\u00e1 controlado principalmente polos cambios na duraci\u00f3n do d\u00eda. As aves migrantes navegan usando pistas celestes como a posici\u00f3n do Sol e as estrelas, e tam\u00e9n usan o campo magn\u00e9tico terrestre e mapas mentais.\nPerspectiva hist\u00f3rica.\nRexistrouse o fen\u00f3meno da migraci\u00f3n das aves desde hai m\u00e1is de 3\u00a0000 anos na Antiga Grecia, onde escritores como Hes\u00edodo, Homero, Her\u00f3doto e Arist\u00f3teles a mencionaron. Na Biblia tam\u00e9n se fai menci\u00f3n destas migraci\u00f3ns, como no Libro de Xob, onde se fai esta pregunta: \"Es ti quen lle ensina a voar ao falc\u00f3n, tendendo as \u00e1s no vento do sur?\". O autor do Libro de Xerem\u00edas escribiu: \"As cego\u00f1as do ceo co\u00f1ecen todas o tempo da s\u00faa volta, as rulas, as andori\u00f1as e os grous volven no seu tempo\".\nArist\u00f3teles decatouse que os grous viaxaban desde as estepas de Escitia aos pantanos e nacemento do Nilo. Plinio o Vello, na s\u00faa \"Historia Naturalis\", repite as observaci\u00f3ns de Arist\u00f3teles.\nMigraci\u00f3n fronte a hibernaci\u00f3n das andori\u00f1as.\nPor\u00e9n, Arist\u00f3teles suxeiru que as andori\u00f1as e outras aves hibernaban (quedaban aletargadas no lugar e non migraban). Esta crenza persistiu ata 1878, cando Elliott Coues compilou os t\u00edtulos de non menos de 182 publicaci\u00f3ns que trataban da hibernaci\u00f3n das andori\u00f1as. Incluso o \"moi observador\" Gilbert White, na s\u00faa obra publicada postumamente en 1789 \"The Natural History of Selborne\" (A historia natural de Selborne), citaba a historia contada por un home de que as andori\u00f1as foran atopadas no derrubamento dun cantil de greda \"cando el era un escolar en Brighthelmstone\", a\u00ednda que o home negou ser testemu\u00f1a visual. Por\u00e9n, tam\u00e9n escribiu que \"en canto a que as andori\u00f1as fosen atopadas en estado de letargo durante o inverno na illa de Wight ou en calquera parte deste pa\u00eds, nunca o\u00edn un relato dese tipo que pagase a pena escoitar\", e que se as andori\u00f1as temper\u00e1s \"atopan casualmente xeo e neve, inmediatamente se retiran durante un certo tempo, unha circunstancia que vai m\u00e1is en favor de que se esconden que da hibernaci\u00f3n\", polo que dubida \"que volvan por unha semana ou d\u00faas a latitudes m\u00e1is c\u00e1lidas\".\nAta finais do s\u00e9culo XVIII non se aceptou que a migraci\u00f3n como explicaci\u00f3n da desaparici\u00f3n durante o inverno de aves dos climas do norte. Na obra de Thomas Bewick \"A History of British Birds\" (Unha historia das aves brit\u00e1nicas), Volume 1, 1797, menciona un informe dun \"capit\u00e1n de barco moi intelixente\" que, \"entrre as illas de Menorca e Mallorca, viu un gran n\u00famero de andori\u00f1as voando cara ao norte\", e presenta a situaci\u00f3n nas illas Brit\u00e1nicas da seguinte maneira:\nBewick describe despois un experimento que conseguiu manter anduri\u00f1as vivas nas illas Brit\u00e1nicas durante varios anos, onde permanec\u00edan quentes e secas durante os invernos. Concl\u00fae que:\n\"Pfeilst\u00f6rche\" (cego\u00f1as con frechas cravadas).\nEn 1822, atopouse unha cego\u00f1a branca no estado alem\u00e1n de Mecklenburg cunha frecha cravada feita de madeira de \u00c1frica central, o que era unha das primeiras evidencias da migraci\u00f3n de gran distancia que fan as cego\u00f1as. Esta ave foi denominada en alem\u00e1n \"Pfeilstorch\", que significa 'cego\u00f1a con frecha' (cravada). Desde ent\u00f3n, document\u00e1ronse unhas 25 \"Pfeilst\u00f6rche\".\nPadr\u00f3ns xerais.\nA migraci\u00f3n \u00e9 o movemento estacional regular, xeralmente na direcci\u00f3n norte a sur e viceversa, que realizan moitas especies de aves. O movemento migratorio das aves pode deberse a cambios na dispo\u00f1ibilidade de alimentos, cambios no h\u00e1bitat ou no tempo meteorol\u00f3xico. \u00c1s veces, estas viaxes non se denominan \"verdadeiras migraci\u00f3ns\" porque son irregulares (nomadismo, invasi\u00f3ns, irrupci\u00f3ns) ou s\u00f3 nunha direcci\u00f3n (dispersi\u00f3n, movemento das cr\u00edas que se van da s\u00faa \u00e1rea natal). A migraci\u00f3n est\u00e1 marcado pola s\u00faa estacionalidade anual. As aves non migratorias dise que son residentes ou sedentarias. Aproximadamente 1\u00a0800 das 10\u00a0000 especies de aves do mundo son migrantes de longas distancias.\nMoitas poboaci\u00f3ns de aves migran a gran distancia seguindo unha ruta de voo. O padron m\u00e1is com\u00fan, no hemisferio norte, consiste en voar ao norte en primavera para reproducirse no ver\u00e1n temperado do \u00c1rtico e regresar en outono aos territorios de invernada nas rexi\u00f3ns c\u00e1lidas do sur. Por suposto, no hemisferio sur as direcci\u00f3ns son as contrarias, pero hai menos superficie de terra no distante sur para soster unha migraci\u00f3n de longa distancia.\nA principal motivaci\u00f3n para a migraci\u00f3n parece ser a procura de alimento; por exemplo, alg\u00fans colibr\u00eds elixen non migrar se son alimentados durante o inverno. Ademais, os d\u00edas m\u00e1is longos do ver\u00e1n do norte proporcionan m\u00e1is tempo \u00e1s aves reprodutoras para buscar comida para as cr\u00edas. Isto axuda aos paxaros di\u00farnos a producir postas maiores que as que po\u00f1en especies de paxaros relacionados non migratorios que se quedan nos tr\u00f3picos. A medida que se acurtan os d\u00edas en outono, as aves volven \u00e1s rexi\u00f3ns m\u00e1is c\u00e1lidas, onde a dispo\u00f1ibilidade de comida var\u00eda pouco durante a estaci\u00f3n.\nEstas vantaxes compensan o grande estr\u00e9s, os custos do cansazo f\u00edsico, e outros riscos que ten a migraci\u00f3n. A predaci\u00f3n pode intensificarse durante a migraci\u00f3n: o falc\u00f3n da ra\u00ed\u00f1a (\"Falco eleonorae\"), que se reproduce en illas do mar Mediterr\u00e1neo, ten unha tempada reprodutora moi tard\u00eda, porque est\u00e1 coordinada co paso outonal cara ao sur de paseriformes migrantes, cos que alimentan as s\u00faas cr\u00edas. Unha estratexia similar \u00e9 a que adopta o morcego \"Nyctalus lasiopterus\", que tam\u00e9n depreda nos paseriformes migrantes. As maiores concentraci\u00f3ns de aves migrantes en sitios de parada fan que sexan m\u00e1is susceptibles \u00e1 infestaci\u00f3n por parasitos e pat\u00f3xenos, o que require un aumento da resposta inmune.\nNunha especie non todas as poboaci\u00f3ns poden ser migratorias; isto denom\u00ednase \"migraci\u00f3n parcial\". A migraci\u00f3n parcial \u00e9 moi com\u00fan nos continentes do sur; en Australia o 44% das aves non paseriformes e o 32% dos paseriformes son parcialmente migratorias. Nalgunhas especies, a poboaci\u00f3n en latitudes m\u00e1is altas tende a ser migratoria e adoita invernar en latitudes m\u00e1is baixas. As aves migrantes pasan de longo polas latitudes onde outras poboaci\u00f3ns poden ser sedentarias, onde os h\u00e1bitats axeitados para invernar probablemente xa est\u00e1n ocupados. Isto \u00e9 un exemplo de \"migraci\u00f3n a salto de ra\". Moitas especies completamente migratorias mostran este tipo de migraci\u00f3n a salto de ra (aves que ani\u00f1an en latitudes m\u00e1is altas pasan o inverno en latitudes m\u00e1is baixas), e moitas mostran o tipo alternativo de migraci\u00f3n, chamado migraci\u00f3n en cadea, na que as poboaci\u00f3ns 'desl\u00edzanse' m\u00e1is gradualmente de norte a sur sen reverter a orde.\nNunha poboaci\u00f3n, \u00e9 com\u00fan que diferentes idades ou sexos presenten diferentes padr\u00f3ns de tempo e distancia na migraci\u00f3n. As femias do pimp\u00edn \"Fringilla coelebs\" no leste de Fennoescandia migran antes no outono que os machos, e os p\u00e1ridos europeos dos x\u00e9neros \"Parus\" e \"Cyanistes\" s\u00f3 migran no seu primeiro ano.\nA maior\u00eda das migraci\u00f3ns empezan coas aves sa\u00edndo formando unha ampla fronte. A mi\u00fado esta fronte estr\u00e9itase formando unha ou m\u00e1is rutas preferidas chamadas v\u00edas de voo. Estas rutas seguen tipicamente cadeas monta\u00f1osas ou li\u00f1as de costa, \u00e1s veces r\u00edos, e poden aproveitarse de correntes ascendentes ou padr\u00f3ns dos ventos ou evitar barreiras xeogr\u00e1ficas como longas extensi\u00f3ns de augas abertas. As rutas espec\u00edficas poden ser programadas xeneticamente ou aprendidas en varios graos. As rutas que toman nas migraci\u00f3ns de ida e de volta son con frecuencia diferentes. Un padr\u00f3n com\u00fan en Norteam\u00e9rica \u00e9 unha migraci\u00f3n no sentido das agullas do reloxo, na que as aves que voan cara ao norte tenden a pasar m\u00e1is ao oeste, e as que voan cara ao sur tenden a viaxar desprazadas ao leste.\nMoitas, se non a maior\u00eda, das aves migran en bandadas. Nas aves m\u00e1is grandes, voar en bandadas reduce o custo de enerx\u00eda. Os gansos nunha formaci\u00f3n en V poden conservar do 12 ao 20% da enerx\u00eda que necesitar\u00edan se voasen s\u00f3s. En estudos por radar encontrouse que os pilros \"Calidris canutus\" e \"Calidris alpina\" voaban 5\u00a0km/h m\u00e1is r\u00e1pidos en bandadas que voando s\u00f3s.\nAs aves voan durante a migraci\u00f3n a varias altitudes. Unha expedici\u00f3n ao Monte Everest encontrou esqueletos de pato rabilongo (\"Anas acuta\") e de mazarico rabinegro (\"Limosa limosa\") a 5\u00a0000\u00a0m de altura no glaciar de Khumbu. O ganso \"Anser indicus\" foi detectado por GPS voando a 6\u00a0540\u00a0m ao cruzar os Himalaias, e ademais ten a maior velocidade ascensional de calquera ave. Informes illados de voos desta ave a\u00ednda m\u00e1is altos non foron confirmados debidamente. As aves mari\u00f1as voan a baixa altura sobre a auga pero ga\u00f1an altura cando cruzan a terra, e obs\u00e9rvase o padr\u00f3n inverso en aves terrestres. Por\u00e9n, a maior\u00eda das migraci\u00f3ns das aves son de entre 150 e 600\u00a0m. Os rexistros de aviaci\u00f3n sobre choques con aves nos Estados Unidos indican que a maior\u00eda das colisi\u00f3ns ocorren por debaixo dos 600\u00a0m e case ningunha por riba dos 1\u00a0800\u00a0m.\nA migraci\u00f3n das aves non est\u00e1 limitada a aves que poden voar. A maior\u00eda das especies de ping\u00fc\u00edns (Spheniscidae) migran nadando. Estas rutas poden ser de 1\u00a0000\u00a0km. O tetraonino \"Dendragapus obscurus\" realiza unha migraci\u00f3n altitudinal principalmente cami\u00f1ando. Os em\u00fas (\"Dromaius novaehollandiae\") de Australia emprenden movementos a gran distancia a p\u00e9 durante os per\u00edodos de grandes secas.\nComportamento migratorio nocturno.\nCando realizan migraci\u00f3ns nocturnas moitas aves emiten 'chamadas de voo nocturno', que son chamadas curtas de contacto. Estas chamadas probablemente serven para manter a composici\u00f3n dunha bandada migrante, e poden \u00e1s veces codificar o x\u00e9nero dun individuo migrante. Tam\u00e9n serven probablemente para evitar o choque das aves no aire. A migraci\u00f3n nocturna pode monitorizarse usando datos de radar meteorol\u00f3xico, que pode servir para estimar o n\u00famero de aves que migran nunha determinada noite, as\u00ed como a direcci\u00f3n da migraci\u00f3n. Entre as investigaci\u00f3ns futuras previstas neste campo est\u00e1n a detecci\u00f3n autom\u00e1tica e a identificaci\u00f3n das chamadas nocturnas das aves migrantes, o cal poder\u00eda ter grande importancia na conservaci\u00f3n das especies e a xesti\u00f3n do territorio.\nOs migrantes nocturnos toman terra pola ma\u00f1\u00e1 e poden alimentarse en terra durante uns poucos d\u00edas antes de continuar coa migraci\u00f3n. Estas aves son denominadas \"migrantes de paso\" nas rexi\u00f3ns onde aparecen durante breve tempo entre a orixe e o destino.\nOs migrantes nocturnos minimizan a depredaci\u00f3n, evitan o sobrequecemento, e poden alimentarse durante o d\u00eda. Un custo que ten viaxar pola noite \u00e9 a perda do tempo para durmir. Os migrantes poden \u00e1s veces alterar a calidade do seu sono para compensar esta perda.\nMigraci\u00f3n de longa distancia.\nA imaxe t\u00edpica dunha migraci\u00f3n \u00e9 a de aves terrestres do norte, como as andori\u00f1as (Hirundinidae) e aves de rapina, que fan longos voos aos tr\u00f3picos. Por\u00e9n, moitas especies de an\u00e1tidos e frinx\u00edlidos hol\u00e1rticos invernan na zona temperada do norte, en rexi\u00f3ns con invernos m\u00e1is suaves que os territorios de cr\u00eda de ver\u00e1n. Por exemplo, o ganso picocurto migra desde Islandia a Gran Breta\u00f1a e pa\u00edses veci\u00f1os, mentres que o xunco \"Junco hyemalis\" migra desde as zonas de clima sub\u00e1rtico e \u00e1rtico aos Estados Unidos e o frinx\u00edlido \"Spinus tristis\" desde a taiga aos terreos de invernada que se estenden desde o sur dos Estados Unidos cara ao noroeste ata o oeste de Oreg\u00f3n. Alg\u00fans patos, como a cerceta albela (\"Anas querquedula\"), m\u00f3vense total ou parcialmente cara aos tr\u00f3picos. O papamoscas negro (\"Ficedula hypoleuca\") tam\u00e9n segue esta tendencia migratoria, reproduc\u00edndose en Asia e Europa e invernando en \u00c1frica.\nAs rutas de migraci\u00f3n e os territorios de invernada est\u00e1n ambos determinados xenetica e tradicionalmente dependendo do sistema social da especies. En especies sociais de vida longa como as cego\u00f1as brancas \"(Ciconia ciconia),\" as bandadas son con frecuencia guiadas polos membros m\u00e1is vellos e as cego\u00f1as novas aprenden a ruta na s\u00faa primeira viaxe. En especies de vida curta que migran soas, como a papuxa das amoras (\"Sylvia atricapilla\") ou o cuco \"Coccyzus americanus\", os migrantes do primeiro ano seguen unha ruta determinada xeneticamente que \u00e9 alterable con apareamento selectivo.\nA mi\u00fado, a ruta da migraci\u00f3n dunha ave migratoria de longa distancia non segue unha li\u00f1a recta entre os territorios de reproduci\u00f3n e os de invernada. Ao contrario, pode seguir unha direcci\u00f3n curva en arco ou gancho, con desv\u00edos arredor das barreiras xeogr\u00e1ficas ou cara a sitios de parada con h\u00e1bitats axeitados. Para a maior\u00eda das aves terrestres, tales barreiras poder\u00edan consistir en mares, grandes corpos de auga ou altas cadeas monta\u00f1osas, unha falta de sitios de parada para a alimentaci\u00f3n, ou unha falta de columnas t\u00e9rmicas de aire (importante en aves de \u00e1s anchas). Ademais, moitas rutas de migraci\u00f3n son enrevesadas debido \u00e1 historia evolutiva: a \u00e1rea reprodutora do pedreiro cincento (\"Oenanthe oenanthe\") expandiuse para cubrir todo o hemisferio norte, pero a especie a\u00ednda migra ata 14\u00a0500\u00a0km para chegar aos seus ancestrais terreos de invernada na \u00c1frica subsahariana en vez de establecer novos territorios de invernada m\u00e1is pr\u00f3ximos \u00e1s s\u00faas \u00e1reas de cr\u00eda.\nAs mesmas consideraci\u00f3ns sobre as barreiras e desv\u00edos que se aplican \u00e1 migraci\u00f3n de aves terrestres de gran distancia tam\u00e9n se aplican \u00e1s aves acu\u00e1ticas, pero ao rev\u00e9s: unha grande \u00e1rea de terra sen corpos de auga que ofrezan sitios para a alimentaci\u00f3n pode tam\u00e9n ser unha barreira para unha ave que se alimente nas augas costeiras. Tam\u00e9n se producen desv\u00edos para evitar tales barreiras: por exemplo, o ganso de cara negra (\"Branta bernicla\") que migra desde a pen\u00ednsula de Taymyr ao mar de Wadden viaxa pola costa do mar Branco e do B\u00e1ltico en vez de facelo directamente a trav\u00e9s do oc\u00e9ano Glacial \u00c1rtico e o norte de Escandinavia.\nEn lim\u00edcolas.\nUnha situaci\u00f3n similar ocorre coas lim\u00edcolas. Moitas especies como o pilro com\u00fan (\"Calidris alpina\") e o pilro de Maur (\"Calidris mauri\"), emprenden longos desprazamentos desde os seus territorios de cr\u00eda do \u00c1rtico a sitios m\u00e1is c\u00e1lidos no mesmo hemisferio, pero outros, como o pilro semipalmado (\"C. pusilla\") viaxan a maiores distancias aos tr\u00f3picos do hemisferio sur.\nNalgunhas especies de lim\u00edcolas, o \u00e9xito reprodutor depende da dispo\u00f1iilidade de certas fontes clave de aimentaci\u00f3n en sitios onde fan parada ao longo da ruta de migraci\u00f3n. Isto d\u00e1lle aos migrantes a oportunidade de repostar enerx\u00eda para a seguinte etapa da viaxe. Alg\u00fans exemplos de importantes sitios de parada son a ba\u00eda de Fundy e a de Delaware.\nAlg\u00fans mazaricos rubios (\"Limosa lapponica\") realizan o voo m\u00e1is longo sen escalas co\u00f1ecido de calquera ave migrante, voando 11\u00a0000\u00a0km desde Alasca \u00e1s s\u00faas \u00e1reas de cr\u00eda de Nova Zelandia. Antes da migraci\u00f3n, o 55% do seu peso corporal almac\u00e9nase como graxa, que servir\u00e1 de fonte de enerx\u00eda para a s\u00faa viaxe ininterrompida.\nEn aves mari\u00f1as.\nA migraci\u00f3n das aves mari\u00f1as segue un padr\u00f3n similar \u00e1 dos lim\u00edcolas e an\u00e1tidos. Alg\u00fans, como o arao de \u00e1 branca (\"Cepphus grylle\") e algunhas gaivotas, son bastante sedentarios; outros, como a maior\u00eda dos carr\u00e1ns e \u00e1lcidos, reprod\u00facense no hemisferio norte temperado, e m\u00f3vense a diversas distancias cara ao sur durante o inverno setentrional. O carr\u00e1n \u00e1rtico (\"Sterna paradisaea\") fai a migraci\u00f3n de m\u00e1is longa distancia de todas as aves, e ve m\u00e1is luz do d\u00eda ao longo do ano que calquera outra ave, xa que se move desde os territorios de cr\u00eda \u00e1rticos \u00e1s \u00e1reas non reprodutoras ant\u00e1rticas. Un exemplar de carr\u00e1n \u00e1rtico que fora anelado cando era un poli\u00f1o nas illas Farne da costa leste brit\u00e1nica, chegou a Melbourne, Australia en s\u00f3 tres meses despois de emplumar, facendo unha viaxe duns 22\u00a0000\u00a0km. Moitas aves con tubos nasais (procelariformes) reprod\u00facense no hemisferio sur e migran ao norte durante o inverno do sur.\nA maior\u00eda ds especies pel\u00e1xicas, principalmente as da orde Procellariiformes, son grandes aves errantes, e os albatros dos oc\u00e9anos do sur poden circundar o globo voando na zona dos ventos \"corenta ruxentes\" (da latitude 40\u00ba S) f\u00f3ra da s\u00faa tempada reprodutora. Os procelariformes esp\u00e1llanse moito en enormes \u00e1reas do oc\u00e9ano aberto, pero congr\u00e9ganse onde hai abundancia de comida. Moitos est\u00e1n tam\u00e9n entre os migradores de maiores distancias; as pardelas escuras (\"Puffinus griseus\") que ani\u00f1an nas illas Malvinas migran 14\u00a0000\u00a0km entre as colonias reprodutoras e o Atl\u00e1ntico norte \u00e1 altura de Noruega. Alg\u00fans furabochos atl\u00e1nticos (\"Puffinus puffinus\") fan a mesma viaxe \u00e1 inversa. Como son aves de vida longa, poden cubrir enormes distancias durante as s\u00faas vidas; un furabochos atl\u00e1ntico plusmarquista calc\u00falase que voou 8 mill\u00f3ns de km durante os seus 50 anos de vida.\nMigraci\u00f3n di\u00farna en aves de rapina.\nAlgunhas aves de \u00e1s anchas grandes dependen das columnas t\u00e9rmicas de aire quente ascendente que lles permiten remontarse e planar. Entre estas est\u00e1n moitas aves de rapina como os voitres, aguias e mi\u00f1atos, pero tam\u00e9n outras como as cego\u00f1as. Estas aves migran durante as horas di\u00farnas. As especies migratorias destes grupos te\u00f1en grandes dificultades para cruzar grandes corpos de auga, xa que as t\u00e9rmicas s\u00f3 e forman en terra, e estas aves non poden manter un voo activo durante longas distancias. O mar Mediterr\u00e1neo e outros mares supo\u00f1en un obst\u00e1culo enorme para as aves que voan remont\u00e1ndose e planando, que deben cruzar, como moito, s\u00f3 polos puntos m\u00e1is estreitos destes mares. Cantidades masivas de grandes aves de rapina e cego\u00f1as pasan por \u00e1reas como o estreito de Messina, Xibraltar, Falsterbo, e o B\u00f3sforo na \u00e9poca da migraci\u00f3n. Especies m\u00e1is com\u00fans como o mi\u00f1ato abelleiro (\"Pernis apivorus\"), poden contarse por centos ou miles no outono neses lugares. Outras barreiras, como as cadeas monta\u00f1osas, poden tam\u00e9n canalizar as rutas de migraci\u00f3n, especialmente no caso dos grandes migrantes di\u00farnos. Este \u00e9 un importante factor no pescozo de botella migratorio de Am\u00e9rica Central. O pescozo de botella de Batumi no C\u00e1ucaso \u00e9 un dos fun\u00eds migratorios m\u00e1is conxestionados da Terra. Para evitaren voar sobre o mar Negro e atravesar monta\u00f1as, centos ou miles de aves remontadoras e planadoras canalizanse pola \u00e1rea da cidade de Batumi, Xeorxia. As aves de presa como os mi\u00f1atos abelleiros que migran usando as t\u00e9rmicas perden s\u00f3 do 10 ao 20% do seu peso durante a migraci\u00f3n, o que pode explicar por que se alimentan menos durante a migraci\u00f3n que as aves de presa m\u00e1is pequenas cun voo m\u00e1is activo, como os falc\u00f3ns, azores e gabi\u00e1ns.\nObservando a migraci\u00f3n de once especies de aves remontadoras e planadoras polo estreito de Xibraltar, en relaci\u00f3n ao cambio clim\u00e1tico e outros factores, as especies que non adiantaban as s\u00faas datas de migraci\u00f3n outonais eran aquelas con poboaci\u00f3ns reprodutoras en declive en Europa.\nMigraci\u00f3n a curta distancia e altiudinal.\nMoitos migrantes de longa distancia parecen estar xeneticamente programados para responder aos cambios na duraci\u00f3n da luz di\u00farna. Por\u00e9n, as especies que se moven a curtas distancias, parece que non necesitan ese mecanismo para elixir o momento, sen\u00f3n que se moven en resposta \u00e1s condici\u00f3ns meteorol\u00f3xicas locais. As\u00ed os que se reproducen en monta\u00f1as e p\u00e1ramos, como o gabeador vermello (\"Tichodroma muraria\") e o merlo rieiro (\"Cinclus cinclus\"), poden moverse s\u00f3 altitudinalmente para escapar dos terreos m\u00e1is altos fr\u00edos. Outras especies, como o esmerill\u00f3n (\"Falco columbarius\") e a laverca (\"Alauda arvensis\") m\u00f3vense a maiores distancias, ata a costa ou cara ao sur. Especies como o pimp\u00edn son moito menos migratorios en Gran Breta\u00f1a que en Europa continental, e a maior\u00eda non se moven m\u00eds de 5\u00a0km durante a s\u00faa vida.\nOs paseriformes migrantes de curta distancia te\u00f1en d\u00faas orixes evolutivas. Aqueles que te\u00f1en migrantes de longa distancia na s\u00faa familia, como o picafollas europeo (\"Phylloscopus collybita\"), son especies orixinadas no hemisferio sur que progresivamente acurtaron a s\u00faa migraci\u00f3n de retorno permanecendo no hemisferio norte.\nAs especies que non te\u00f1en parentes migradores de longa distancia, como os picoteiros (\"Bombycilla\"), m\u00f3vense en resposta ao tempo invernal e \u00e1 perda do seu alimento usual invernal, en vez de para mellorar as s\u00faas oportunidades de reproduci\u00f3n.\nNos tr\u00f3picos hai pouca variaci\u00f3n na lonxitude do d\u00eda ao longo do ano, e al\u00ed sempre fai calor dabondo como para ter dispo\u00f1ibilidade de comida, pero a migraci\u00f3n altitudinal ocorre tam\u00e9n nalgunhas aves tropicais. Hai probas de que isto permite que os migrantes obte\u00f1an m\u00e1is cantidade da s\u00faa comida preferida, como a froita.\nA migraci\u00f3n altitudinal \u00e9 com\u00fan nas monta\u00f1as de todo o mundo, como os Himalaias e os Andes.\nMoitas especies de aves de rexi\u00f3ns \u00e1ridas do sur de Australia son n\u00f3mades; seguen as fontes de alimento e de auga ao longo do pa\u00eds nun padr\u00f3n irregular, o cal non est\u00e1 relacionado coas estaci\u00f3ns sen\u00f3n coas chuvias. Poden pasar varios anos entre as visitas a unha \u00e1rea feitas por unha determinada especie.\nIrrupci\u00f3ns e dispersi\u00f3n.\nAlgunhas veces danse circunstancias como unha boa tempada de reproduci\u00f3n seguida dunha escaseza de fontes de alimentaci\u00f3n no seguinte ano que levan a irrupci\u00f3ns nas que numerosas especies se moven al\u00e9n da s\u00faa \u00e1rea normal. Un exemplo disto son as invasi\u00f3ns de picoteiros e cruzabicos rexistradas en Inglaterra nos \u00faltimos douscentos anos. Os picoteiros (\"Bombycilla garrulus\") mostran ben estas variaci\u00f3ns impredicibles nas s\u00faas cantidades anuais, que deron lugar a cinco grandes chegadas de aves a Gran Breta\u00f1a durante o s\u00e9culo XIX, e 18 entre os anos 1937 e 2000. Os cruzabicos (\"Loxia curvirostra\") tam\u00e9n fan estas irrupci\u00f3ns, con amplas invasi\u00f3ns en Inglaterra en 1251, 1593, 1757 e 1791.\nA migraci\u00f3n das aves \u00e9 principalmente, pero non exclusivamente, un fen\u00f3meno do hemisferio norte. Isto d\u00e9bese a que nas latitudes altas do norte, onde o alimento se fai escaso en inverno, as aves parten a \u00e1reas m\u00e1is ao sur (incluso chegan ao hemisferio sur) para invernar, e porque as masas continentais son moito maiores no hemisferio norte. Ao contrario, para as aves mari\u00f1as (pel\u00e1xicas) do hemisferio sur \u00e9 m\u00e1is doado migrar, porque hai unha ampla extensi\u00f3n oce\u00e1nica, e m\u00e1is illas axeitadas para que as aves mari\u00f1as ani\u00f1en.\nFisiolox\u00eda e control.\nO control da migraci\u00f3n, o seu momento e resposta est\u00e1n xeneticamente controladas e parecen ser un car\u00e1cter primitivo que est\u00e1 presente mesmo en especies de aves non migratorias. A capacidade de navegar e orientarse que te\u00f1en durante a migraci\u00f3n \u00e9 un fen\u00f3meno moito m\u00e1is complexo que pode estar determinado por programas end\u00f3xenos e tam\u00e9n a aprendizaxe.\nMomento da migraci\u00f3n.\nO primeiro sinal fisiol\u00f3xico para estimular a migraci\u00f3n son os cambios na lonxitude do d\u00eda. Estes cambios tam\u00e9n est\u00e1n relaciondos con cambios hormonais nas aves. No per\u00edodo anterior \u00e1 migraci\u00f3n, moitas aves mostran unha maior actividade ou Zugunruhe (termo alem\u00e1n que significa 'inquedanza migratoria'), descrita primeiramente por Johann Friedrich Naumann en 1795, e cambios fisiol\u00f3xicos como un incremento no dep\u00f3sito de graxas. A aparici\u00f3n do Zugunruhe incluso en aves criadas en gaiolas sen sinais ambientais (como o acurtamnto do d\u00eda ou a baixada das temperaturas) indica o papel que xogan os programas end\u00f3xenos circanuais no control da migraci\u00f3n das aves. As aves en gaiolas mostan unha direcci\u00f3n de voo preferente que corresponde coa direcci\u00f3n migratoria que tomar\u00edan na natureza, e cambin a s\u00faa direcci\u00f3n preferente aproximadamente aomesmo tempo que os seus conx\u00e9neres silvestres libres.\nEn especies polixinias con considerable dimorfismo sexual, os machos tenden a regresar antes dos sitios de cr\u00eda que as femias. Isto denom\u00ednase protandria.\nOrientaci\u00f3n e navegaci\u00f3n.\nA navegaci\u00f3n animal est\u00e1 baseada en diversos sentidos. Moitas aves usan un comp\u00e1s solar. Usar o sol para determinar a direcci\u00f3n implica ter que facer unha compensaci\u00f3n baseada no tempo. A navegaci\u00f3n noutros casos est\u00e1 baseada nunha combinaci\u00f3n doutras habilidades como a de detectar os campos magn\u00e9ticos (magnetocepci\u00f3n), uso de puntos de referencia visuais xeogr\u00e1ficos e pistas olfactivas.\nP\u00e9nsase que os migrantes de longa distancia se dispersan cando son novos e quedan atra\u00eddos a sitios potenciais de reproduci\u00f3n e a sitios favoritos de invernada. Unha vez que se crea esta atracci\u00f3n ou fixaci\u00f3n ao sitio mostran unha gran fidelidade a dito sitio, visitando os mesmos lugares de invernada ano tras ano.\nA capacidade das aves de navegar durante as migraci\u00f3ns non pode explicarse totalmente pola existencia dun programa end\u00f3xeno, incluso coa axuda de respostas a sinais ambientais. A capacidade de realizar con \u00e9xito migraci\u00f3ns de longa distancia probablemente s\u00f3 se pode explicar completamente contando coa capacidade cognitiva das aves para reco\u00f1ecer os h\u00e1bitats e formar mapas mentais. O seguimento por sat\u00e9lite das aves de presa que migran polo d\u00eda, como as aguias pescadoras e mi\u00f1atos abelleiros mostrou que os individuos m\u00e1is vellos son mellores facendo correcci\u00f3ns \u00e1 deriva dos ventos que os desv\u00eda. As aves navegan por un sentido biol\u00f3xico innato resultado da s\u00faa evoluci\u00f3n. As aves migratorias poden usar d\u00faas ferramentas electromagn\u00e9ticas para encontrar os seus destinos: unha que \u00e9 enteiramente innata e outra que depende da experiencia. Unha ave nova na s\u00faa primeira migraci\u00f3n voa na correcta direcci\u00f3n de acordo co campo magn\u00e9tico terrestre, pero non sabe o longa que ser\u00e1 a viaxe. Faino por medio dun mecanismo de par radical no que reacci\u00f3ns qu\u00edmicas, en especial fotopigmentos sensibles a lonxitudes de onda curtas de luz, son afectadas polo campo magn\u00e9tico. A\u00ednda que isto s\u00f3 funciona durante as horas di\u00farnas, non usa a posici\u00f3n do sol de ningunha maneira. Neste estadio a ave est\u00e1 na mesma posici\u00f3n dun Boy Scout cun comp\u00e1s pero sen mapa, ata que se vai acostumando \u00e1 viaxe e pode po\u00f1er a funcionar as s\u00faas outras capacidades. Con experiencia aprende varios puntos senlleiros xeogr\u00e1ficos que lle serven de referencia e este \"mapado\" faise grazas aos cristais de magnetita que te\u00f1en no seu sistema trix\u00e9mino, que lle indican \u00e1 ave a forza que ten o campo magn\u00e9tico. Como as aves migran entre as rexi\u00f3ns norte e sur da Terra, a distinta forza que ten o campo magn\u00e9tico en diferentes latitudes perm\u00edtelles interpretar o mecanismo do par radical de forma m\u00e1is precisa e poden saber cando chegaron ao seu destino. Hai unha conexi\u00f3n neural entre o ollo e o chamado \"Cl\u00faster N\", a parte do prosenc\u00e9falo que \u00e9 activa durante a orientaci\u00f3n migracional, o que suxire que as aves poden realmente \"ver\" o campo magn\u00e9tico da Terra.\nAves errantes.\nAs aves migrantes poden perder o seu rumbo e acabar f\u00f3ra das s\u00faas \u00e1reas normais. Isto pode deberse a que voan pasando de largo o seu lugar de destino como ocorre no chamado \"sobrepasamento primaveral\", no cal aves que regresan das s\u00faas \u00e1reas de cr\u00eda superan o punto de destino e acaban m\u00e1is o norte do que pretend\u00edan. Certas \u00e1reas, debido \u00e1 s\u00faa localizaci\u00f3n, adquiriron sona como puntos de observaci\u00f3n de tales aves. Exemplos son o Parque Nacional de Point Pelee do Canad\u00e1, e Spurn en Inglaterra.\nA migraci\u00f3n inversa, na que a programaci\u00f3n xen\u00e9tica das aves novas non funciona axeitadamente, e van en sentido diferente do normal, pode facer que aparezan aves errantes raras miles de quil\u00f3metros f\u00f3ra da s\u00faa \u00e1rea normal.\nA deriva migratoria de aves desviadas polo vento pode ter como resultado a chegada de gran n\u00famero de migrantes a sitios costeiros.\nUn fen\u00f3meno relacionado chamado \"abmigraci\u00f3n\" sup\u00f3n que aves dunha rexi\u00f3n se unen a aves similares doutra diferente rexi\u00f3n de cr\u00eda nos territorios de invernada com\u00fans e despois migrn de volta xunto coa nova poboaci\u00f3n. Isto \u00e9 especialmente com\u00fan nalg\u00fans an\u00e1tidos, que cambian dunha ruta a outra.\nAprendizaxe por condicionamento da migraci\u00f3n.\nFoi posible ensinar unha ruta de migraci\u00f3n a unha bandada de aves, por exemplo en programas de reintroduci\u00f3n de especies. Despois dun ensaio con gansos do Canad\u00e1 (\"Branta canadensis\"), utilizouse un avi\u00f3n ultralixeiro nos EUA para ensinar rutas de migraci\u00f3n seguras aos grous \"Grus americana\" reintroducidos .\nAdaptaci\u00f3ns.\nAs aves necesitan alterar o seu metabolismo para afrontar as demandas da migraci\u00f3n. O almacenamento de enerx\u00eda por medio da acumulaci\u00f3n de graxa e o control do tempo de sono nos migrantes nocturnos precisa adaptaci\u00f3ns fisiol\u00f3xicas especiais. Ademais, as plumas das aves sofren polo desgaste e desgarre e deben ser mudadas. O momento desta muda, xeralmente unha vez ao ano pero \u00e1s veces d\u00faas, var\u00eda nalgunhas especies que mudan antes de desprazarse aos territorios de invernada e outras mudan antes de volver aos seus territorios de cr\u00eda. \u00c1 parte das adaptaci\u00f3ns fisiol\u00f3xicas, a migraci\u00f3n \u00e1s veces require cambios de comportamento como voar en bandadas para reducir a enerx\u00eda usada na migraci\u00f3n ou diminu\u00edr o risco de depredaci\u00f3n.\nFactores evolutivos e ecol\u00f3xicos.\nA migraci\u00f3n das aves \u00e9 moi feble e crese que se desenvolveu independentemente en moitas li\u00f1axes das aves. A\u00ednda que hai acordo en que as adaptaci\u00f3ns de comportamento e fisiol\u00f3xicas necesarias para a migraci\u00f3n est\u00e1n baixo control xen\u00e9tico, alg\u00fans autores argumentaron que non c\u00f3mpre ning\u00fan cambio xen\u00e9tico para que se desenvolva un comportamento migratorio nunha especie sedentaria porque o armaz\u00f3n xen\u00e9tico para o comportamento migratorio existe en case todas as li\u00f1axes de aves. Isto explica a r\u00e1pida aparici\u00f3n do comportamento migratorio despois do m\u00e1ximo glacial m\u00e1is recente.\nAs an\u00e1lises te\u00f3ricas mostran que desv\u00edos que incrementan a distancia de voo nun 20% son a mi\u00fado adaptativos desde o punto de vista aerodin\u00e1mico, xa que unha ave que se carga con moito alimento para cruzar unha longa barreira que atopa no seu cami\u00f1o voa menos eficientemente. Por\u00e9n algunhas especies mostran unhas complicadas rutas migratorias que reflicten as expansi\u00f3ns hist\u00f3ricas da s\u00faa \u00e1rea de disgtribuci\u00f3n e est\u00e1n lonxe de ser rutas \u00f3ptimas en termos ecol\u00f3xicos. Un exemplo \u00e9 a migraci\u00f3n de poboaci\u00f3ns continentais do paxaro t\u00fardido \"Catharus ustulatus\", que voa moi ao leste atravesando Norteam\u00e9rica antes de xirar ao sur a trav\u00e9s de Florida para chegar ao norte de Suram\u00e9rica; esta ruta crese que \u00e9 a consecuencia dunha ampliaci\u00f3n do seu rango de distribuci\u00f3n que ocorreu hai uns 10\u00a0000 de anos. Os desv\u00edos poden tam\u00e9n ser causadas por condici\u00f3ns do vento diferenciais, risco de predaci\u00f3n ou outros factores.\nCambio clim\u00e1tico.\nOs cambios clim\u00e1ticos a grande escala, como os que se experimentaron no pasado da Terra, esp\u00e9rase que ten un efecto sobre a elecci\u00f3n do momento da migraci\u00f3n. Os estudos mostraron unha variedade de efectos, inclu\u00edndo o cambio no momento da migraci\u00f3n, reproduci\u00f3n e as variaci\u00f3ns na poboaci\u00f3n.\nEfectos ecol\u00f3xicos.\nA migraci\u00f3n das aves tam\u00e9n axuda ao movemento doutras especies, inclu\u00edndo os ectoparasitos como carrachas e piollos, que \u00e1 s\u00faa vez poden transportar microorganismos inclu\u00edndo alg\u00fans que poden afectar a sa\u00fade humana. Debido ao espallamento da gripe aviaria, a migraci\u00f3n das aves foi estudada como posible mecanismo de transmisi\u00f3n de doenzas, mais atopouse que non supo\u00f1\u00eda un risco especial; ao contrario, a importaci\u00f3n de mascotas e aves dom\u00e9sticas \u00e9 unha grande ameaza. Alg\u00fans virus que se mante\u00f1en no corpo das aves sen efectos letais para elas, como o virus do Nilo Occidental poden ser espallados polas aves migratorias. As aves poden tam\u00e9n ter un papel na dispersi\u00f3n de prop\u00e1gulos de plantas e plancto.\nAlg\u00fans predadores aprov\u00e9itanse da concentraci\u00f3n de aves que se produce durante a migraci\u00f3n. O morcego \"Nyctalus lasiopterus\" alim\u00e9ntase de paseriformes migrantes nocturnos. Algunhas aves de presa especial\u00edzanse en capturar lim\u00edcolas migrantes.\nT\u00e9cnicas de estudo.\nOs primeiros estudos sobre o momento da migraci\u00f3n empezaron en 1749 en Finlandia, onde Johannes Leche de Turku recompilou datos sobre as chegadas de aves migrantes en primavera.\nAs rutas de migraci\u00f3n das aves foron estudadas por medio de diversas t\u00e9cnicas, a m\u00e1is antiga das cales foi a marcaxe das aves. Os cisnes foron marcados cunha amosega no peteiro desde o ano 1560 en Inglaterra. O anelado de aves cient\u00edfico foi iniciado por Hans Christian Cornelius Mortensen en 1899. Outras t\u00e9cnicas son o uso do radar e o seguimento por sat\u00e9lite. Observouse que a taxa de migraci\u00f3n das aves sobre os Alpes (ata unha altura de 150\u00a0m) era moi comparable entre os datos medidos por radar de feixe fixo e os recontos feitos visualmente, destacando o uso potencial desta t\u00e9cnica como maneira obxectiva de cuantificar a migraci\u00f3n das aves.\nOs is\u00f3topos estables do hidr\u00f3xeno, ox\u00edxeno, carbono, nitr\u00f3xeno e xofre poden establecer a conexi\u00f3n migratoria das aves entre os sitios de invernada e os terriotorios de reproduci\u00f3n. Estes m\u00e9todos dependen das diferenzas isot\u00f3picas espaciais na composici\u00f3n da dieta das aves que son incorporados nos tecidos inertes como as plumas, ou en tecidos en crecemento como garras e m\u00fasculo ou sangue.\nUnha estratexia para identificar a intensidade da migraci\u00f3n utiliza micr\u00f3fonos que apuntan cara a arriba para rexistrar as chamadas de contacto nocturnas das bandadas que pasan voando por encima. Estas son despois analizadas nun laboratorio para medir o tempo, frecuencia e especies.\nUnha t\u00e9cnica m\u00e1is vella desenvolvida por George Lowery e outros para cuantificar a migraci\u00f3n consiste en observar a l\u00faa chea cun telescopio e contar as siluetas das bandadas de aves que voan diante da l\u00faa pola noite.\nOs estudos de comportamento de orientaci\u00f3n foron realizados tradicionalmente usando variantes dun dispositivo chamado funil de Emlen, que consiste nunha gaiola circular coa parte superior cuberta con cristal ou pantalla de arame para que sexa visible o ceo ou para que o dispositivo se coloque nun planetario ou con outros controis sobre os sinais ambientais. O comportamento de orientaci\u00f3n das aves dentro da gaiola est\u00fadase cuantitativaemnte usando as marcas de distribuci\u00f3n que as aves deixan nas paredes da gaiola. Outras estratexias utilizadas nos estudos de pombas que regresan a casa usan a direcci\u00f3n na cal as aves desaparecen polo horizonte.\nAmeazas e conservaci\u00f3n.\nAs actividades humanas ameazan moitas aves migratorias. As distancias implicadas na migraci\u00f3n das aves fan que a mi\u00fado crucen as fronteiras pol\u00edticas de pa\u00edses, polo que as medidas de conservaci\u00f3n requiren a cooperaci\u00f3n internacional. Asin\u00e1ronse varios tratados internacionais para protexer as especies migratorias, como a Lei do Tratado de Aves Migratorias de 1918 dos Estados Unidos, que aplicaba a convenci\u00f3n para a protecci\u00f3n de aves migratorias entre Estados Unidos e o Canad\u00e1, e o Acordo para a conservaci\u00f3n das aves acu\u00e1ticas migratorias africano-euroasi\u00e1ticas\nA concentraci\u00f3n de aves durante a migraci\u00f3n pode po\u00f1er en risco unha especie. Alg\u00fans migrantes espectaculares xa se extinguiron; durante a migraci\u00f3n da hoxe extinguida pomba viaxeira (\"Ectopistes migratorius\") en Norteam\u00e9rica xunt\u00e1banse enormes bandadas de 1,6\u00a0km de ancho e de 480\u00a0km de longo, que escurec\u00edan o ceo e tardaban varios d\u00edas en pasar. A especie foi cazada masivamente para comercializar a s\u00faa carne no s\u00e9culo XIX e tam\u00e9n foi afectada pola deforestaci\u00f3n.\nOutras \u00e1reas significativas son os sitios de parada entre os territorios de cr\u00eda e de invernada. Un estudo de captura e recaptura de paseriformes migrantes con gran fidelidade para os sitios de cr\u00eda e invernada non mostrou unha asociaci\u00f3n estrita cos sitios de parada.\nA caza ao longo das rutas de migraci\u00f3n ameaza algunhas especies de aves. As poboaci\u00f3ns de gr\u00faa siberiana (\"Leucogeranus leucogeranus\") que invernaban na India diminu\u00edron debido \u00e1 caza ao longo da ruta, especialmente en Afganist\u00e1n e Asia central. As aves foron vistas por \u00faltima vez nos seus territorios favoritos de invernada do Parque Nacional de Keoladeo en 2002. Estruturas como as li\u00f1as de alta tensi\u00f3n, mu\u00ed\u00f1os de enerx\u00eda e\u00f3lica e plataformas petrol\u00edferas no mar tam\u00e9n afectan as aves migratorias. Outros perigos son a contaminaci\u00f3n, tormentas, incendios forestais e destruci\u00f3n do h\u00e1bitat ao longo das rutas migratrorias, que impiden que os migrantes atopen comida nos sitios de parada. Por exemplo, na v\u00eda migratoria desde o leste de Asia a Australasia, ata o 65% dos h\u00e1bitats intermareais claves no pescozo de botella da migraci\u00f3n no mar Amarelo foron destru\u00eddos desde a d\u00e9cada de 1950."}
{"id": "418335", "revid": "27155", "url": "https://gl.wikipedia.org/wiki?curid=418335", "title": "Migraci\u00f3n de aves", "text": ""}
{"id": "418336", "revid": "89787", "url": "https://gl.wikipedia.org/wiki?curid=418336", "title": "Lynn Redgrave", "text": "Lynn Rachel Redgrave OBE, nada en Londres o 8 de marzo de 1943 e finada en Nova York o 2 de maio de 2010, foi unha actriz brit\u00e1nica pertencente \u00e1 co\u00f1ecida familia de int\u00e9rpretes: era filla de sir Michael Redgrave e Rachel Kempson, lady Redgrave; irm\u00e1 de Corin Redgrave e Vanessa Redgrave; e t\u00eda das actrices Natasha Richardson, Joely Richardson e Jemma Redgrave.\nLynn Redgrave \u00e9 a \u00fanica persoa que foi candidata aos catro grandes premios estadounidenses do entretemento (Grammy, Emmy, Oscar e Tony) sen ga\u00f1ar ning\u00fan deles.\nTraxectoria.\nO primeiro papel de Redgrave nun filme foi unha pequena aparici\u00f3n en \"Tom Jones\" (1963). En 1966 recibiu a s\u00faa primeira candidatura aos premios Oscar por \"Georgey Girl\". Traballou en televisi\u00f3n, nos teatros de Londres e en Broadway e foi candidata en d\u00faas ocasi\u00f3ns aos Tony. Tam\u00e9n ga\u00f1ou d\u00faas veces o premio Sarah Siddons (1977 e 1995) polo seu traballo nos teatros de Chicago.\nOutros filmes en que participou foron \"The Happy Hooker\", \"Every Little Crook and Nanny\", \"Todo o que sempre quixo saber sobre o sexo e nunca se atreveu a preguntar\", \"The Big Bus\", \"Sunday Lovers\", \"Morgan Stewart's Coming Home\" e \"Gods and Monsters\". Entre 1979 e 1981, participou na serie de televisi\u00f3n estadounidense \"House Calls\". No seu \u00faltimo filme, \"Kinsey\", protagonizado por Liam Neeson, ten un breve mais amplamente eloxiado papel.\nEn 2000, Redgrave divorciouse do que fora o seu marido durante 33 anos, o produtor de cinema e actor John Clark, cando descubriu que tivera un fillo coa s\u00faa axudante. En 2002 anunciou que sufr\u00eda un cancro de mama. Escribiu unha obra de teatro, \"The Mandrake Root\" e tam\u00e9n un libro en que narraba a s\u00faa batalla contra o cancro titulado \"Journal: A Mother and Daughter's Recovery from Breast Cancer\" con fotograf\u00edas realizadas pola s\u00faa filla Annabel Clark.\nRedgrave foi nomerada Oficial da Orde do Imperio Brit\u00e1nico, a\u00ednda que posteriormente se converteu en cidad\u00e1 estadounidense.\nA actriz faleceu o 2 de maio de 2010 tras sete anos de loita contra o cancro."}
{"id": "418337", "revid": "27155", "url": "https://gl.wikipedia.org/wiki?curid=418337", "title": "Cruzabico", "text": ""}
{"id": "418338", "revid": "5863", "url": "https://gl.wikipedia.org/wiki?curid=418338", "title": "Vasil Levski", "text": "Vasil Ivanov Kunchev, de alcume Vasil Levski (en b\u00falgaro \u0412\u0430\u0441\u0438\u043b \u041b\u0435\u0432\u0441\u043a\u0438), nado en Karlovo (Imperio Otom\u00e1n, actual Bulgaria) o 18 de xullo de 1837 e finado en Sof\u00eda o 18 de febreiro de 1873, foi un revolucionario b\u00falgaro e heroe nacional.\nTraxectoria.\nInfancia e mocidade.\nVasil Levski, naceu na cidade de Karlovo, un pr\u00f3spero centro industrial na \u00e9poca, o 18 de xullo de 1837. Os pais de Vasil Kunchev, Ivan Kunchev e Gina Kuncheva (de solteira Karaivanova), eran de familias de cl\u00e9rigos e artes\u00e1ns, e representaban a clase media emerxente b\u00falgara. Eminente e activo artes\u00e1n local, Ivan Kunchev faleceu en 1844. Vasil tivo dous irm\u00e1ns m\u00e1is novos, Hristo e Petar, e d\u00faas irm\u00e1s m\u00e1is vellas, Yana e Maria, que faleceu na infancia.\nDespois de acabar a escola, ordenouse no mosteiro de Sopot como di\u00e1cono co nome de Ignatii, raz\u00f3n pola que a mi\u00fado recibiu posteriormente o alcume de \"O di\u00e1cono\" (\u0414\u044f\u043a\u043e\u043d\u0430, \"Dyakona\"). Sen abandonar a relixi\u00f3n (sempre se refer\u00eda a Deus nos seus escritos) no ano 1861, baixo as influencias de Georgi Sava Rakovski, decidiu entregarse por completo \u00e1 idea revolucionaria de liberar Bulgaria dos otom\u00e1ns.\nNo ano 1862 Levski viaxou a Serbia para alistar voluntarios na Lexi\u00f3n b\u00falgara organizada por Rakovski. Adoptou o pseud\u00f3nimo \"Levski\" (\"como o le\u00f3n\") durante este per\u00edodo. C\u00f3ntase a an\u00e9cdota de que o adoptou mentres realizaba un exercicio f\u00edsico de adestramento militar, durante o que saltou unha distancia tan grande que os seus compa\u00f1eiros afirmaron que saltaba coma un le\u00f3n. Entre os anos 1862 e 1868 participou en todos os ataques armados dos b\u00falgaros contra o Imperio Otom\u00e1n.\nRevoluci\u00f3n contra os otom\u00e1ns.\nVasil Levski foi o fundador do Comit\u00e9 B\u00falgaro Revolucionario. Creou unha rede de comit\u00e9s en todo o pa\u00eds, co obxectivo de organizar o levantamento xeral e conseguir a liberdade definitiva de Bulgaria. Comezou a organizaci\u00f3n en 1869.\nNo ano 1872, conseguira establecer unha rede fortemente organizada de comit\u00e9s en varias cidades e aldeas b\u00falgaras en constante contacto e subordinados ao comit\u00e9 central clandestino situado na cidade de Lovech. Os comit\u00e9s proporcionaron armas e militantes e realizaban acci\u00f3ns rebeldes e represalias contra os oficiais otom\u00e1ns e os traidores b\u00falgaros. En maio o Comit\u00e9 B\u00falgaro Revolucionario e a Organizaci\u00f3n Revolucionaria Interna decidiron coordinar esforzos e fusion\u00e1ronse nunha soa organizaci\u00f3n.\nO 26 de decembro de 1872, Dimitar Obshti planeou un ataque ao correo turco en Arabaconak, sen o apoio de Levski. Todo o grupo de Obshti foi atrapado, supondo un gran golpe para a organizaci\u00f3n revolucionaria de Levski.\nLevski negouse a provocar un levantamento precipitado, como opinaba a maior\u00eda do Comit\u00e9 e decidiu trasladar todos os arquivos da organizaci\u00f3n \u00e1 cidade de Lovech onde se erixiu a sede do Comit\u00e9.\nDetenci\u00f3n e execuci\u00f3n.\nA polic\u00eda turca seguiu a pista dos revolucionarios no nordeste de Bulgaria, chegando mesmo ao cuartel xeral da organizaci\u00f3n en Lovech. Os numerosos arrestos ameazaron con eliminar a organizaci\u00f3n. Nun intento de protexer a valiosa documentaci\u00f3n sobre os seus contactos e os movementos dos comit\u00e9s b\u00falgaros, Levski tentou escapar do cerco das autoridades, pero foi detido nunha pousada ao leste de Lovech, onde se atopaba temporalmente escondido. Crese que foi traizoado por un sacerdote chamado Krastiu. Foi xulgado e condenado \u00e1 morte. O 18 de febreiro de 1873 foi aforcado preto de Sof\u00eda, onde hoxe est\u00e1 o monumento na s\u00faa memoria.\nAs palabras de Levski: \"Se perdo, perdo s\u00f3 a min mesmo, se ga\u00f1o, ga\u00f1a todo un pobo\" son a esencia da s\u00faa gran personalidade e capacidade de entrega total \u00e1 idea de liberdade.\nConsecuencias.\nA gran rede nacional de comit\u00e9s revolucionarios creada polos b\u00falgaros continuou a actuar trala morte de Vasil Levski e foi esencial na revoluci\u00f3n de abril de 1876. O alzamento en si fracasou, pero a s\u00faa influencia terminou por provocar\u00a0 o estalido da guerra entre Rusia e Turqu\u00eda de 1877-1878, o que permitiu a Bulgaria recuperar a s\u00faa independencia despois de case cinco s\u00e9culos baixo o goberno otom\u00e1n.\nIdeas e teor\u00edas revolucionarias.\nA finais da d\u00e9cada de 1860, Levski desenvolveu un proxecto revolucionario, que influ\u00edu notablemente no movemento de liberaci\u00f3n b\u00falgaro. O seu proxecto establec\u00eda a obtenci\u00f3n da liberaci\u00f3n nacional de Bulgaria mediante o alzamento armado de todos os b\u00falgaros do Imperio Otom\u00e1n. A insurrecci\u00f3n ser\u00eda preparada, controlada e coordinada por unha organizaci\u00f3n revolucionaria central, da que depender\u00edan varios comit\u00e9s revolucionarios locais estendidos por toda Bulgaria, e que operar\u00edan \u00e1 marxe de calquera influencia estranxeira. O proxecto de Levski foi adoptado tras os repetidos fracasos das ideas de Rakovski, que consist\u00edan basicamente na invasi\u00f3n de Bulgaria por parte de destacamentos armados (\"cheti\") dende os pa\u00edses veci\u00f1os, provocando de forma externa unha rebeli\u00f3n xeral que provocase a liberaci\u00f3n de Bulgaria.\nLevski tam\u00e9n desenvolveu a forma do futuro goberno de Bulgaria, unha rep\u00fablica democr\u00e1tica (que tam\u00e9n describiu como unha rep\u00fablica pura e sacra), establecida sobre os principios da Carta dos Dereitos do Home e do Cidad\u00e1n da Revoluci\u00f3n Francesa. Mediante eses principios garantir\u00edase a liberdade de expresi\u00f3n, ideas e asociaci\u00f3n en Bulgaria. Levski tam\u00e9n defendeu que todos os grupos relixiosos e \u00e9tnicos da Bulgaria liberada (b\u00falgaros, turcos, xudeus e outros) gozar\u00edan de iguais dereitos. Reiterou que os revolucionarios b\u00falgaros loitaban contra o goberno opresor do sult\u00e1n otom\u00e1n, non contra o pobo turco e a s\u00faa relixi\u00f3n.\nLevski non toleraba a corrupci\u00f3n no movemento revolucionario e insistiu en que un revolucionario deb\u00eda ser \"xusto, valente e magn\u00e1nimo\". Nunha ocasi\u00f3n afirmou que non desexaba ningunha posici\u00f3n oficial trala liberaci\u00f3n de Bulgaria, sen\u00f3n que acudir\u00eda a \"outras naci\u00f3ns escravas\" para axudalas na s\u00faa liberaci\u00f3n."}
{"id": "418339", "revid": "27155", "url": "https://gl.wikipedia.org/wiki?curid=418339", "title": "Ave migratoria", "text": ""}
{"id": "418340", "revid": "56817", "url": "https://gl.wikipedia.org/wiki?curid=418340", "title": "Mar\u00eda Fernanda Ladr\u00f3n de Guevara", "text": "Mar\u00eda Fernanda Ladr\u00f3n de Guevara y Tr\u00e1paga, nada en Madrid o 30 de maio de 1897 e finada en Madrid o 25 de abril de 1974, foi unha actriz espa\u00f1ola.\nTraxectoria.\nDebutou sobre o escenario o 13 de decembro de 1913 coa obra \"La Malquerida\", na compa\u00f1\u00eda de Mar\u00eda Guerrero e Fernando D\u00edaz de Mendoza, o seu padri\u00f1o. Con esta compa\u00f1\u00eda estreou, entre outras obras \"El retablo de Agrellano\" (1913), de Eduardo Marquina, \"Mam\u00e1\" (1913), de Gregorio Mart\u00ednez Sierra, \"La fuerza del mal\" (1914), de Manuel Linares Rivas, \"Campo de armi\u00f1o\" (1916) e \"La vestal de Occidente\" (1919), ambas as d\u00faas de Jacinto Benavente e \"El \u00faltimo pecado\" (1918), de Pedro Mu\u00f1oz Seca.\nM\u00e1is adiante cursou estudos de interpretaci\u00f3n na Real Escuela Superior de Arte Dram\u00e1tica, da man de Mar\u00eda Tubau.\nEn 1922 formou a s\u00faa propia compa\u00f1\u00eda con Rafael Rivelles, actor co que acaba de contraer matrimonio, e puxo en escena grandes \u00e9xitos teatrais na \u00e9poca como \"Cancela, La madre guapa\" ou \"El bandido de la Sierra\" (1923).\nDebutou na gran pantalla en 1930, coa pel\u00edcula \"El embrujo de Sevilla\", de Benito Perojo. Pouco despois trasladouse a Hollywood onde rodou a versi\u00f3n en castel\u00e1n de varias pel\u00edculas norteamericanas.\nTras a finalizaci\u00f3n da Guerra Civil Espa\u00f1ola contraeu matrimonio en segundas nupcias con Pedro Larra\u00f1aga Ruiz-G\u00f3mez (falecido en 1944) e terminou por consolidarse como unha das grandes damas da escena espa\u00f1ola do s\u00e9culo XX, con notables interpretaci\u00f3ns especialmente do dramaturgo Jacinto Benavente. A s\u00faa compa\u00f1\u00eda disolveuse en 1959.\nA s\u00faa carreira cinematogr\u00e1fica, con todo, mant\u00edvoa sempre nun segundo plano, a\u00ednda que poden mencionarse t\u00edtulos como \"Rosas de oto\u00f1o\" (1943), de Juan de Ordu\u00f1a, \"Altas variedades\" (1960), de Francesc Rovira-Beleta, \"Canci\u00f3n de arrabal\" (1961), de Enrique Carreras, ou \"El bosque del lobo\" (1970), de Pedro Olea.\nEn televisi\u00f3n protagonizou a serie \"Mi hijo y yo\" (1963), xunto a Juan Diego.\nA tradici\u00f3n art\u00edstica de Mar\u00eda Fernanda Ladr\u00f3n de Guevara perpetuouse a trav\u00e9s dos seus fillos Amparo Rivelles e Carlos Larra\u00f1aga, e dos seus netos Amparo Larra\u00f1aga e Luis Merlo."}
{"id": "418341", "revid": "23204", "url": "https://gl.wikipedia.org/wiki?curid=418341", "title": "Himno da Rep\u00fablica de Komi", "text": ""}
{"id": "418342", "revid": "23204", "url": "https://gl.wikipedia.org/wiki?curid=418342", "title": "Antonio Casas", "text": "Antonio Casas Barros, nado na Coru\u00f1a o 11 de novembro de 1911 e finado en Madrid o 14 de febreiro de 1982, foi un actor e futbolista galego.\nTraballou en teatro, cine e televisi\u00f3n e foi un dos actores secundarios espa\u00f1ois m\u00e1is prol\u00edferos, aparecendo en m\u00e1is de 150 filmes de varios pa\u00edses e en multitude de series.\nTraxectoria.\nCursou estudos de Mari\u00f1a mercante e dedicouse profesionalmente ao f\u00fatbol durante algunhas tempadas como xogador do Atl\u00e9tico Aviaci\u00f3n, ata que unha lesi\u00f3n o apartou do deporte. En 1941 recalou casualmente no cine cun papel secundario na pel\u00edcula \"Unos pasos de mujer\", de Eusebio Fern\u00e1ndez Ardav\u00edn. En 1945 iniciouse no teatro da man de Mar\u00eda Fernanda Ladr\u00f3n de Guevara.\nA s\u00faa versatilidade sobre as t\u00e1boas permitiulle interpretar obras de Luigi Pirandello ou Agatha Christie, destacando en montaxes como \"La enemiga\"; \"Una gallega en Nueva York\"; \"En la red\", de Alfonso Sastre, con direcci\u00f3n de Juan Antonio Bardem e \"El abogado del diablo\", en versi\u00f3n libre de Jos\u00e9 Mar\u00eda Pem\u00e1n.\nNo cine converteuse nun s\u00f3lido actor secundario ao longo das d\u00e9cadas de 1940 e 1950, con t\u00edtulos como \"Fuenteovejuna\", de Antonio Rom\u00e1n; \"La leona de Castilla\" e \"Alba de Am\u00e9rica\", de Juan de Ordu\u00f1a ou \"El ruise\u00f1or de las cumbres\", de Antonio del Amo. Durante a d\u00e9cada de 1960 participou en numerosos \"Spaguetti western\", lembr\u00e1ndose o seu traballo en \"Una pistola per Ringo\" e \"Il ritorno di ringo\", de Duccio Tessari e sobre todo en \"O bo, o feo e o malo\", de Sergio Leone.\nEn 1963 conseguiu o Premio do Sindicato Nacional do Espect\u00e1culo polo seu papel principal en \"Nunca pasa nada\", de J. A. Bardem, onde encarnou un m\u00e9dico de provincias na disxuntiva de deixarse seducir por unha alegre corista francesa ou seguir agonizando na rutina familiar. A s\u00faa ampla filmograf\u00eda incl\u00fae os t\u00edtulos \"Fata Morgana\", de Vicente Aranda; \"Nueve cartas a Berta\", de Basilio Mart\u00edn Patino; \"Tristana\", de Luis Bu\u00f1uel e \"Nadie oy\u00f3 gritar\", de Eloy de la Iglesia, entre outras.\nPara a televisi\u00f3n interveu con asiduidade en espazos como \"Estudio 1\" e \"Novela\", e nos seus \u00faltimos anos nas series \"Cervantes\" e \"La m\u00e1scara negra\"."}
{"id": "418343", "revid": "7523", "url": "https://gl.wikipedia.org/wiki?curid=418343", "title": "Supercopa de Europa 2018", "text": "A Supercopa de Europa 2018 foi a 43\u00aa edici\u00f3n da Supercopa de Europa, competici\u00f3n anual de f\u00fatbol organizada pola UEFA na que se enfrontan os campi\u00f3ns da Liga de Campi\u00f3ns da UEFA e da UEFA Europa League da tempada anterior. Esta edici\u00f3n disput\u00e1rona o Real Madrid Club de F\u00fatbol, campi\u00f3n da Liga de Campi\u00f3ns da UEFA 2017-18 e o Club Atl\u00e9tico de Madrid, campi\u00f3n da UEFA Europa League 2017-18. A competici\u00f3n disputouse a partido \u00fanico o 15 de agosto de 2018 no estadio A. Le Coq Arena en Tal\u00edn, capital de Estonia.\nO Atl\u00e9tico de Madrid logrou impo\u00f1erse ao seu eterno rival na capital espa\u00f1ola por primeira vez nunha final a nivel europeo tras vencelo por 4 goles a 2 na pr\u00f3rroga, logo dun empate 2-2 ao final dos 90 minutos. O dianteiro atl\u00e9tico Diego Costa foi declarado MVP da final na que anotou dous tantos para o seu equipo.\nCon esta vitoria, o Atl\u00e9tico logrou a s\u00faa terceira vitoria das tres finais que disputou nesta competici\u00f3n. Ademais fixo que das \u00faltimas 10 edici\u00f3ns do torneo 9 fosen ga\u00f1adas por equipos espa\u00f1ois.\nDatos.\n1O adestrador principal do Atl\u00e9tico de Madrid, Diego Simeone foi substitu\u00eddo polo seu segundo Germ\u00e1n Burgos debido \u00e1 sanci\u00f3n de catro partidos que lle foi imposta durante as semifinais da UEFA Europa League 2017-18."}
{"id": "418344", "revid": "1131", "url": "https://gl.wikipedia.org/wiki?curid=418344", "title": "Aeroporto Internacional Mateca\u00f1a", "text": "O Aeroporto Internacional Mateca\u00f1a (c\u00f3digo IATA: PEI,\u00a0c\u00f3digo OACI: SKPE) \u00e9 un aeroporto internacional que serve \u00e1 cidade de Pereira, departamento de Risaralda, tam\u00e9n a toda a rexi\u00f3n do eixo cafeteiro e Norte del Valle, en Colombia. En caso de emerxencia \u00e9 o aeroporto alternativo \u00f3 das cidades de Armenia, Cartago e Manizales, igualmente serve como alterno para os aeroportos El Dorado de Bogot\u00e1, Alfonso Bonilla Arag\u00f3n de Cali e Jos\u00e9 Mar\u00eda C\u00f3rdova de Medell\u00edn. Ten operaci\u00f3n rexional, nacional e internacional. Foi constru\u00eddo entre 1944 e 1946 e foi aberto \u00f3 p\u00fablico o 7 de agosto de 1947. Pos\u00fae unha dependencia de carga totalmente nova en substituci\u00f3n da orixinal constru\u00edda en 1978, como parte do actual proceso de remodelaci\u00f3n da terminal a\u00e9rea."}
{"id": "418345", "revid": "1131", "url": "https://gl.wikipedia.org/wiki?curid=418345", "title": "Residencia &quot;Joaqu\u00edn Blume&quot;", "text": "A Residencia \"Joaqu\u00edn Blume\" de Madrid \u00e9 unha residencia para deportistas adscrita ao Centro de Alto Rendemento da capital, do Consello Superior de Deportes do Ministerio de Cultura e Deporte de Espa\u00f1a. Est\u00e1 s\u00edtuada na Cidade Universitaria, na r\u00faa Pintor el Greco, n\u00ba 1.\nInstalaci\u00f3ns.\nA residencia conta con 180 cuartos de uso individual completamente equipadas e catro cuartos adaptados para deportistas discapacitados. Ten, as\u00ed mesmo, cuartos para monitores e amplas estancias para o servizo m\u00e9dico e a administraci\u00f3n. Conta con todos os adiantos tecnol\u00f3xicos, e unha ampla variedade de servizos com\u00fans. En total a residencia conta cunha superficie constru\u00edda de m\u00e1is de 12 000 m2 distribu\u00edda en seis plantas m\u00e1is \u00e1tico e garaxe.\nEsta residencia \u00e9 unha das instalaci\u00f3ns deportivas coas que conta o Ministerio de Cultura e Deporte."}
{"id": "418346", "revid": "89787", "url": "https://gl.wikipedia.org/wiki?curid=418346", "title": "Eixo cafeteiro", "text": "O eixo cafeteiro (en ) \u00e9 unha rexi\u00f3n xeogr\u00e1fica, cultural, econ\u00f3mica e ecol\u00f3xica de Colombia situada nos departamentos de Caldas, Risaralda, Quind\u00edo, o Norte e Oriente do Valle del Cauca, e o Noroccidente do Tolima, e as cidades capitais dos tres primeiros departamentos devanditos (Manizales, Pereira e Armenia, respectivamente). Esta rexi\u00f3n foi unha notable produtora de caucho, a comezos do s\u00e9culo XX pero logo dedicouse \u00f3\u00a0caf\u00e9.\nO Tri\u00e1ngulo do Caf\u00e9, que non se debe confundir co eixo cafeteiro, \u00e9 unha rexi\u00f3n comprendida entre as concas dos r\u00edos Campoalegre, Ot\u00fan e La Vieja.\nPola importancia cultural e a paisaxe cultural do eixo cafeteiro, procedeu a UNESCO en declarar como Patrimonio da Humanidade no ano 2011, parte desta zona, para reco\u00f1ecer a paisaxe e a cultura m\u00e1is representativas desa rexi\u00f3n cafeteira, \u00e1 cal se lle denominou Paisaxe Cultural Cafeteira."}
{"id": "418363", "revid": "89787", "url": "https://gl.wikipedia.org/wiki?curid=418363", "title": "Inocencio Chinc\u00e1", "text": "Jos\u00e9 Inocencio Chinc\u00e1, nado en\u00a0Tame, Arauca, Colombia en\u00a01798\u00a0e finado en\u00a0Tibasosa, Boyac\u00e1, o\u00a028 de xullo de 1819, foi un militar colombiano que combateu baixo as ordes de Sim\u00f3n Bol\u00edvar, durante a Campa\u00f1a Libertadora de Nova Granada en 1819. Formou parte da carga de lanceiros durante a Batalla do Pantano de Vargas, na cal foi ferido de gravidade, falecendo 3 d\u00edas despois.\nTraxectoria.\nNaceu en Tame (actual departamento de Arauca) descendente dos ind\u00edxenas guahibos, en 1798. Como habitante das chairas orientais estivo familiarizado dende neno co manexo e a doma de cabalos, necesarios para mobilizarse no inverno e traballar nas facendas.\u00a0A Escola Militar de Suboficiais do Ex\u00e9rcito Nacional, con sede no Forte Militar de Tolemaida, realizou unha homenaxe ao Sarxento Inocencio Chinc\u00e1, o valente lanceiro cuxo nome dende 1969 pos\u00fae a alma mater dos suboficiais en Colombia."}
{"id": "418364", "revid": "23204", "url": "https://gl.wikipedia.org/wiki?curid=418364", "title": "Jos\u00e9 Inocencio Chinc\u00e1", "text": ""}
{"id": "418365", "revid": "98629", "url": "https://gl.wikipedia.org/wiki?curid=418365", "title": "Centro de Alto Rendemento (Espa\u00f1a)", "text": "Un Centro de Alto Rendemento (CAR) \u00e9 unha instalaci\u00f3n deportiva cuxa finalidade \u00e9 a melllora do rendemento deportivo, subministrando aos deportistas de alto nivel as mellores condici\u00f3ns de adestramento pos\u00edbeis.\nFundamentos e funci\u00f3ns.\nOs Centros de Alto Rendemento fundam\u00e9ntanse na formaci\u00f3n dos atletas espa\u00f1ois para as competici\u00f3ns internacionais, grazas aos medios de importante calidade t\u00e9cnica e cient\u00edfica dos que dispono\u00f1en. Proc\u00farase dar ao deportista unha formaci\u00f3n integral, e facer part\u00edcipe \u00e1 sociedade dos co\u00f1ecementos que xeran polas s\u00faas actividades.\nEstes Centros tam\u00e9n f\u00e9cense cargo da formaci\u00f3n educativa dos seus deportistas, algo que se considera prioritario. O Centro facilita aos seus deportistas as ferramentas necesarias para o seu desenvolvemento educativo. Os deportistas dun CAR te\u00f1en opci\u00f3n \u00e1 Educaci\u00f3n Secundaria Obrigatoria grazas ao Instituto que se encontra nas mesmas instalaci\u00f3ns do CAR.\nCada CAR conta tai\u00e9n cunha residencia para as concentraci\u00f3ns. Debido a que existe unha gran cantidade de selecci\u00f3ns e equipos de diferentes modalidades deportivas (atletismo, f\u00fatbol, balonm\u00e1n, voleibol, h\u00f3ckey, tenis, nataci\u00f3n, ximnasia, taekwondo, etc), xa sexan de Espa\u00f1a ou de f\u00f3ra do Estado, que realizan as s\u00faas concentraci\u00f3ns preparatorias no CAR.\nPersonalidade xur\u00eddica.\nO Centro de Alto Rendemento \u00e9 unha entidade de dereito p\u00fablico, que ten personalidade xur\u00eddica propia, actuando en r\u00e9xime de empresa mercantil e con autonom\u00eda organizativa. Os CARs est\u00e1n adscritos \u00e1 Secretar\u00eda Xeral do Deporte, que ten un convenio de financiamento co Consello Superior de Deportes.\nCentros.\nOs Centros de Alto Rendemento existentes na actualidade, clasificados polo Consello Superior de Deportes, segundo establece a Resoluci\u00f3n de 27 de maio de 2014, da Direcci\u00f3n Xeral de Deportes, pola que se clasifican as\ninstalaci\u00f3ns e os programas deportivos para o desenvolvemento do deporte de alto nivel e de competici\u00f3n en Espa\u00f1a, son os seguintes:\nAnteriormente houbo outras clasificaci\u00f3ns, segundo as Resoluci\u00f3ns de 9 de marzo de 1998 (BOE de 17 de marzo) e de 17 de xu\u00f1o de 2002 (BOE de 12 de xullo)."}
{"id": "418366", "revid": "56817", "url": "https://gl.wikipedia.org/wiki?curid=418366", "title": "India Catalina", "text": "India Catalina (c. 1495 \u2014 1529) \u00e9 unha das figuras ind\u00edxenas m\u00e1is importantes da historia da Colombia, co\u00f1ecida por se relacionar co conquistador espa\u00f1ol Pedro de Heredia. Da etnia calamari, foi unha das mulleres m\u00e1is ricas e influentes na rexi\u00f3n da Cartaxena de Indias, principalmente trala s\u00faa conversi\u00f3n no departamento de Bol\u00edvar.\nEla foi raptada en 1509, cando ti\u00f1a 14 anos, polo conquistador Diego de Nicuesa nunha vila co\u00f1ecida como Galerazamba, actual Santa Catalina, pois os espa\u00f1ois desexaban desbravar o Golfo de Urab\u00e1. Despois diso, foi conducida a Santo Domingo, onde adquiriu h\u00e1bitos cristi\u00e1ns."}
{"id": "418367", "revid": "25871", "url": "https://gl.wikipedia.org/wiki?curid=418367", "title": "Busgoso", "text": "O busgoso, tam\u00e9n chamado busgosu ou musgosu \u00e9 unha criatura dos bosques nas mitolox\u00eda asturiana e c\u00e1ntabra, cuxa aparencia, metade home metade cabra (ou carneiro), lembra \u00f3 deus grego Pan, ou ao romano Fauno.\n\u00c9 b\u00edpede, e ten cornos, torso veludo e espesa cabeleira; as patas son de cabra, mentres que o torso e os brazos, do mesmo xeito que o seu rostro, presentan trazos humanos. Por\u00e9n, outras representaci\u00f3ns amosan a s\u00faa aparencia m\u00e1is pr\u00f3xima a un trasgo, resaltando as s\u00faas orellas puntiagudas m\u00e1is que os seus cornos, a\u00ednda que a\u00ednda conservando os seus trazos e atributos caprinos, nestes casos repres\u00e9ntase vestindo traxe e chapeu verdes.\nExisten dous mitos, un na zona oriental da cordilleira Cant\u00e1brica, que se asemella m\u00e1is \u00f3 mesmo mito c\u00e1ntabro, \u00e9 dicir, onde o Musgosu \u00e9 benefactor e gu\u00eda \u00f3s pastores cando se perden, ou axuda a arranxar as cabanas das bra\u00f1as. \nO outro mito, m\u00e1is estendido no occidente de Asturias, di que o Busgosu \u00e9 o se\u00f1or do bosque e de todo o que habita nel. \u00c9 inimigo encarnizado dos le\u00f1adores e cazadores, e o seu bico causa a tuberculose, demacrando \u00e1s s\u00faas v\u00edtimas e lev\u00e1ndoas a unha cruel e lenta morte. Pola contra axuda aos pastores perdidos e a aqueles que non lle fan mal \u00f3 bosque, normalmente axud\u00e1ndoos a sa\u00edr del cando se perden."}
{"id": "418368", "revid": "12452", "url": "https://gl.wikipedia.org/wiki?curid=418368", "title": "Musgosu", "text": ""}
{"id": "418449", "revid": "1131", "url": "https://gl.wikipedia.org/wiki?curid=418449", "title": "Aeroporto Internacional Rafael N\u00fa\u00f1ez", "text": "O Aeroporto Internacional Rafael N\u00fa\u00f1ez (c\u00f3digo IATA: CTG,\u00a0c\u00f3digo OACI: SKCG) at\u00f3pase en Cartaxena de Indias, Colombia, capital do departamento de Bol\u00edvar. \u00c9 o m\u00e1is importante da costa Caribe colombiana e o terceiro a nivel nacional en tr\u00e1fico de pasaxeiros.\nO aeroporto at\u00f3pase \u00f3 norte da cidade, exactamente no barrio de Crespo. O seu nome, Rafael N\u00fa\u00f1ez, fai referencia \u00f3 expresidente hom\u00f3nimo colombiano, quen escribiu as estrofas do himno nacional de Colombia e quen naceu na cidade.\nDende 1996 \u00e9 administrado baixo a figura de concesi\u00f3n pola Sociedade Aeroportuaria da Costa S.A. (SACSA), empresa colombiana que conta coa experiencia e tecnolox\u00eda do seu socio operador de Espa\u00f1a AENA.\nAlgunhas aeroli\u00f1as como: Avianca, Copa Airlines Colombia, Spirit Airlines, Delta Airlines e KLM te\u00f1en voos dende este terminal a\u00e9reo cara a cidades de Norte, Centro, Suram\u00e9rica e Europa."}
{"id": "418474", "revid": "22570", "url": "https://gl.wikipedia.org/wiki?curid=418474", "title": "Termais Santa Rosa de Cabal", "text": "Os Termais de Santa Rosa de Cabal son unha fonte de augas termais situadas a 10 quil\u00f3metros de Santa Rosa de Cabal, en Risaralda, Colombia. \u00c9 o complexo termal m\u00e1is concorrido da rexi\u00f3n, as\u00ed como un dos seus principais atractivos tur\u00edsticos.\nAs augas termais ricas en minerais son produto do influxo do sistema volc\u00e1nico do Parque Nacional Natural Os Nevados, provenientes de augas mete\u00f3ricas que ingresan at\u00e9 o profundo de terra e son expulsadas cara \u00f3 exterior nesta zona, contando con numerosos abrochos que son aproveitadas polas infraestruturas do complexo. Nacen da terra a unha temperatura de 70\u00a0\u00b0C e baixan polas fervenzas at\u00e9 as piscinas termais a 40\u00a0\u00b0C.\nO complexo termal ten zona de spa e masaxes, hotel, restaurante, e conta con rutas ecol\u00f3xicas e outras actividades como descenso en cordas pola fervenza.\nA uns 26\u00a0km desde os Termais de Santa Rosa de Cabal at\u00f3pase outro co\u00f1ecido complexo termal, os Termais de San Vicente."}
{"id": "418479", "revid": "72012", "url": "https://gl.wikipedia.org/wiki?curid=418479", "title": "Ram\u00f3n Cid Pardo", "text": ""}
{"id": "418487", "revid": "89787", "url": "https://gl.wikipedia.org/wiki?curid=418487", "title": "Illas do Rosario", "text": "As illas do Rosario (ou Corais do Rosario) \u00e9 un pequeno arquip\u00e9lago formado por unhas 28 illas, que forma parte da zona insular de Cartaxena de Indias, cunha superficie terrestre de 20 h\u00e9ctareas (0,20\u00a0km\u00b2) situado fronte \u00e1s costas do Departamento de Bol\u00edvar, \u00e1 mesma latitude que a pen\u00ednsula de Bar\u00fa. Nelas at\u00f3pase un dos parques nacionais naturais de Colombia, creado para protexer un dos arrecifes coralinos m\u00e1is importantes da costa Caribe colombiana.\nCaracter\u00edsticas.\n\u00c9 un territorio pertencente \u00e1 rexi\u00f3n atl\u00e1ntica colombiana, e depende do departamento de Bol\u00edvar. As illas consisten nunha pequena plataforma composta de sucesivas formaci\u00f3ns coralinas a diferentes profundidades."}
{"id": "418489", "revid": "5863", "url": "https://gl.wikipedia.org/wiki?curid=418489", "title": "Joaqu\u00edn Maquieira Fern\u00e1ndez", "text": ""}
{"id": "418491", "revid": "23204", "url": "https://gl.wikipedia.org/wiki?curid=418491", "title": "La Candelaria", "text": "La Candelaria \u00e9 a localidade n\u00famero 17 do Distrito Capital de Bogot\u00e1, capital de Colombia. At\u00f3pase no centro oriente da cidade de Bogot\u00e1. Abrangue o centro hist\u00f3rico de Bogot\u00e1. Al\u00ed fundouse a cidade o 6 de agosto de 1538 e constru\u00eduse a primeira igrexa. Alberga a Praza de Bol\u00edvar, que ten no seu costado oriental a Catedral Primada de Colombia. \u00c9 ademais un importante centro tur\u00edstico, educativo e comercial.\nHistoria.\nTeusaquillo (hoxe o Chorro de Quevedo) era un lugar de descanso do gobernante muisca chamado zipa. Crese que neste lugar Gonzalo Jim\u00e9nez de Quesada fundou, o 6 de agosto de 1538 o que se converter\u00eda na Cidade de Bogot\u00e1. A localidade, toma o nome da igrexa da Candelaria (do mesmo xeito que o barrio, o cal se empeza a conformar dende 1960).\nEn abril de 1539 desenv\u00f3lvese a fundaci\u00f3n formal na actual Praza de Bol\u00edvar. Al\u00ed faise o trazado orixinal da cidade estabelec\u00e9ndose a Praza Maior e o lugar da igrexa principal, que m\u00e1is adiante vir\u00eda sendo a Catedral Primada de Bogot\u00e1.\nBarrios.\nOs barrios da localidade son La\u00a0Catedral, La\u00a0Concordia, Las Aguas, Centro Administrativo, Egipto, Bel\u00e9n e Santa B\u00e1rbara.\nNo interior destes mesmos barrios at\u00f3panse dous importantes conxuntos residenciais que albergan un tama\u00f1o de poboaci\u00f3n equivalente \u00e1 maior parte dos seus barrios."}
{"id": "418533", "revid": "25871", "url": "https://gl.wikipedia.org/wiki?curid=418533", "title": "Rafael Escalona", "text": "Rafael Calixto Escalona Mart\u00ednez, nado en\u00a0Patillal\u00a0o\u00a026 de maio de 1927 e finado en\u00a0Bogot\u00e1\u00a0o\u00a013 de maio de 2009, co\u00f1ecido como \"O mestre Escalona\", foi un compositor colombiano, considerado un dos m\u00e1is grandes compositores da m\u00fasica vallenata.\nEscalona foi cofundador do Festival da Lenda Vallenata xunto \u00e1 xestora cultural Consuelo Ara\u00fajo Noguera e o pol\u00edtico liberal Alfonso L\u00f3pez Michelsen. Pola s\u00faa amizade con L\u00f3pez, Escalona foi nomeado C\u00f3nsul de Colombia en Col\u00f3n, Panam\u00e1 unha vez L\u00f3pez chegou \u00e1 presidencia de Colombia.\nAs s\u00faas canci\u00f3ns foron gravadas por destacados artistas da m\u00fasica vallenata como Guillermo Buitrago e os seus acompa\u00f1antes (Angel Fontanilla, Efra\u00edn Torres e Carlos \"El Mocho\" Rubio), Julio Bovea (Bovea y sus Vallenatos), Diomedes D\u00edaz, El\u00a0Binomio de Oro Rafael Orozco e Israel Romero, Jorge O\u00f1ate, Poncho e Emilianito Zuleta,"}
{"id": "418537", "revid": "23204", "url": "https://gl.wikipedia.org/wiki?curid=418537", "title": "Rafael Calixto Escalona Mart\u00ednez", "text": ""}
{"id": "418584", "revid": "98629", "url": "https://gl.wikipedia.org/wiki?curid=418584", "title": "Manuela S\u00e1enz", "text": "Manuela S\u00e1enz Aizpuru, nada en\u00a0Quito, Imperio espa\u00f1ol\u00a0o\u00a027 de decembro de 1797 e finada en Paita, Per\u00fa\u00a0o\u00a023 de novembro de 1856,\u00a0foi unha patriota quite\u00f1a, reco\u00f1ecida pola historiograf\u00eda independentista hispanoamericana contempor\u00e1nea como hero\u00edna da Independencia de Am\u00e9rica do Sur. \u00c9 co\u00f1ecida tam\u00e9n como \"Manuelita S\u00e1enz\" e como \"Libertadora do Libertador\" alcume que lle outorgou Sim\u00f3n Bol\u00edvar\u00a0\u00f3 salvarlle a vida durante a Conspiraci\u00f3n Setembrina en Bogot\u00e1,\u00a0Colombia.\nTraxectoria.\nEn 1817 casou, nun matrimonio pactado pola familia, co adi\u00f1eirado m\u00e9dico ingl\u00e9s James Thorne, co que se asentar\u00eda en Lima. Foi aqu\u00ed onde Rosa Campuzano a foi introducindo nos c\u00edrculos dos patriotas peruanos.\nManuela S\u00e1enz comezou a participar no movemento pola independencia no ano 1819, onde era colaboradora dos patriotas peruanos en Lima. Tam\u00e9n fixo de esp\u00eda, de correo e coadxuvou ao cambio do batall\u00f3n realista Numancia cara as filas patriotas. Por todo este activismo foi condecorada co t\u00edtulo de \"caballeresa del Sol\" polo xeneral San Mart\u00edn en 1821, logo da toma de Lima e a proclamaci\u00f3n de independencia.\nCo\u00f1eceu a Sim\u00f3n Bol\u00edvar \u00e1 s\u00faa entrada en Quito o 16 de xu\u00f1o de 1822. Enfront\u00e1ndose as convenci\u00f3ns sociais da \u00e9poca, separouse do seu marido e converteuse na amante e compa\u00f1eira de Sim\u00f3n Bol\u00edvar ata morte deste en 1830. En 1823, acompa\u00f1ouno ao Per\u00fa e formou parte activa das campa\u00f1as pola independencia, como integrante do Estado Maior e tam\u00e9n como conselleira.\nLogo da morte de Sim\u00f3n Bol\u00edvar foi expulsada de Colombia, de onde partiu primeiramente a Xamaica e m\u00e1is tarde a Paita, onde viviu ata a s\u00faa morte. Morreu de difteria, consecuencia dunha epidemia rexistrada nesta rexi\u00f3n. Nos \u00faltimos anos da s\u00faa vida vivira con escasos recursos; foi incinerada nunha fosa com\u00fan e as s\u00faas pertenzas foron queimadas.\nLegado.\nDespois da revoluci\u00f3n, a figura de Manuela desapareceu da literatura. Entre 1860 e 1940 s\u00f3 tres escritores ecuatorianos escribiron sobre ela e sobre a s\u00faa participaci\u00f3n na revoluci\u00f3n, e estes escritos repres\u00e9ntana exclusivamente como a amante de Sim\u00f3n Bol\u00edvar ou como unha muller incapaz de participar activamente na esfera pol\u00edtica. Estas representaci\u00f3ns incidiron tam\u00e9n na s\u00faa femininidade como alicerce da s\u00faa caracterizaci\u00f3n. Por\u00e9n, na d\u00e9cada de 1940 produciuse un cambio significativo na s\u00faa consideraci\u00f3n hist\u00f3rica e na s\u00faa caracterizaci\u00f3n. Obras como \"Papeles De Manuela Saenz\" de 1945, por Vicente Lecuna, que \u00e9 unha recompilaci\u00f3n de documentos sobre a vida de Bol\u00edvar, desmentiron o estereotipo popular sobre Manuela. Un dos defensores da relevancia de Manuela S\u00e1ez foi Carlos \u00c1lvarez Sa\u00e1, quen a finais do s\u00e9culo XX recuperou a s\u00faa imaxe, recompilou documentos orixinais e outros obxectos para crear un museo adicado a ela en Quito. As ideas sobre se ti\u00f1a desviaci\u00f3ns sexuais, se era moi feminina ou incapaz foron substitu\u00eddas por retratos m\u00e1is favorables co avanzar do s\u00e9culo XX.\nSegundo Pamela Murray, a historiograf\u00eda sobre Manuela S\u00e1enz durante o s\u00e9culo XX tivo d\u00faas correntes opostas: a primeira ded\u00edcalle adxectivos como \"tola\" ou \"inmoral\" mentres que unha segunda ensalza as s\u00faas virtudes, represent\u00e1ndoa como a libertadora do libertador. A partir da metade do s\u00e9culo comezan a aparecer biograf\u00edas m\u00e1is completas e m\u00e1is tarde, na d\u00e9cada dos setenta, saen \u00e1 luz novas achegas relacionadas con correntes historiogr\u00e1ficas vinculadas \u00f3s estudos de historia das mulleres e a perspectiva de x\u00e9nero.\nA finais do s\u00e9culo XX produc\u00edronse cambios na s\u00faa representaci\u00f3n que foron coherentes cos cambios ideol\u00f3xicos que se estaban a producir en Am\u00e9rica Latina, como o incremento do feminismo na d\u00e9cada de 1980 e o nacionalismo das d\u00e9cadas 1960 e 1970. As representaci\u00f3ns na obra ficticia \"El general en su laberinto\" de Gabriel Garc\u00eda M\u00e1rquez e a non ficticia \"Manuela Saenz La Libertadora del Libertador\" de Alfonso Rumazo Gonz\u00e1lez, contribu\u00edron \u00e1 humanizaci\u00f3n efectiva dentro da cultura popular e axudaron a politizar a s\u00faa imaxe. A novela de Alfonso Rumazo foi especialmente conmovedora polo seu nacionalismo panamericanista que estaba representado pola participaci\u00f3n de Manuela nas guerras de independencia. Manuela f\u00edxose cada vez m\u00e1is popular entre as feministas radicais latinoamericanas, e a s\u00faa imaxe foi usada como punto de encontro das causas indolatinas da d\u00e9cada de 1980. A imaxe de Manuela de a cabalo con roupa de home, popularizada en \"El general en su laberinto\", foi recreada polas manifestantes en Ecuador en 1998.\nCase dous s\u00e9culos despois da s\u00faa morte, \u00e9 unha personaxe que contin\u00faa a\u00ednda espertando odios ou amores e ocasionando debates e controversias. O 25 de maio de 2007, o goberno ecuatoriano deulle a Manuela de xeito simb\u00f3lico o rango de xeneral."}
{"id": "418589", "revid": "23204", "url": "https://gl.wikipedia.org/wiki?curid=418589", "title": "Manuela S\u00e1enz Aizpuru", "text": ""}
{"id": "418648", "revid": "54334", "url": "https://gl.wikipedia.org/wiki?curid=418648", "title": "TransMilenio", "text": "TransMilenio ou Empresa de Transporte do Terceiro Milenio S. a. \u00e9 un sistema de transporte de tipo BRT, o cal fai parte do sistema de transporte masivo de Bogot\u00e1 e Soacha sendo o seu principal compo\u00f1ente. A s\u00faa construci\u00f3n iniciouse en 1998 e foi inaugurado o 4 de decembro de 2000. Entrou en operaci\u00f3n o 18 do mesmo mes coas troncais (li\u00f1as) da avenida Caracas (at\u00e9 a avenida dos Comuneiros) e a r\u00faa 80. Dende ent\u00f3n abr\u00edronse novas troncais. Forma parte do SITP, xunto cos servizos urbano, complementario e especial, que circulan polos barrios e v\u00edas principais da cidade."}
{"id": "418663", "revid": "98629", "url": "https://gl.wikipedia.org/wiki?curid=418663", "title": "Eugene, Oreg\u00f3n", "text": "Eugene, tam\u00e9n co\u00f1ecida como Eugene City, \u00e9 a segunda cidade m\u00e1is grande do estado de Oreg\u00f3n, e \u00e9 a capital do condado de Lane.\nNo centro da cidade enc\u00f3ntrase a Universidade de Oreg\u00f3n.\nXeograf\u00eda.\nA cidade est\u00e1 situada ao sur do val Willamette, e a 86\u00a0km ao leste da costa de Oreg\u00f3n.\nPoboaci\u00f3n.\nEn 2010 Eugene ti\u00f1a unha poboaci\u00f3n de 156\u00a0185 habitantes.\nO concello ocupa unha superficie de 113,29\u00a0km\u00b2, dos que 113,23 corresponden a terra firme e 0,5 \u00e1s augas.\nA poboaci\u00f3n ditrib\u00faese nos seguintes grupos \u00e9tnicos:\nHistoria.\nO nome da cidade v\u00e9n do seu fundador, Eugene Franklin Skinner, que constru\u00edu a primeira cabana na zona. O edificio era utilizado como un mercado fronteirizo e unha oficina de correos, despois de que Skinner obtivera a autorizaci\u00f3n o 8 de xaneiro de 1850. Durante eses anos o asentamento cham\u00e1mabase \"Skinner's Mudhole\" (O Foxo de Lama de Skinner).\nDoce anos despois, en 1862, Skinner estableceu a vila de Eugene e dirix\u00eda un transbordador no r\u00edo Willamette, onde hoxe se encontra a ponte da r\u00faa Ferry.\nEn Eugene vaise celebrar o d\u00e9cimo oitavo Campionato Mundial de Atletismo en 2021, cuxas competici\u00f3ns ter\u00e1n lugar no estadio Hayward Field.\nCidades irmandadas.\nAs cidades irmandadas con Eugene son: "}
{"id": "418674", "revid": "4817", "url": "https://gl.wikipedia.org/wiki?curid=418674", "title": "David M. Brown", "text": "David McDowell Brown foi un astronauta estadounidense que participou na misi\u00f3n STS-107, na que faleceu ao desintegrarse o transbordador espacial Columbia durante a reentrada atmosf\u00e9rica. Pasou un total de 15,93 d\u00edas no espazo.\nTraxectoria.\nBrown naceu o 16 de abril de 1956 en Arlington, Virxinia. Estaba solteiro e era graduado en biolox\u00eda pola Facultade de William e Mary en 1978 e en medicina pola Escola de Medicina de Virginia Este en 1982.\nFoi seleccionado pola NASA en abril de 1996 e tras dous anos de adestramento e avaliaci\u00f3n pasou a ser especialista de misi\u00f3n. Faleceu xunto co resto da tripulaci\u00f3n durante a s\u00faa primeira e \u00fanica misi\u00f3n, a STS-107 do transbordador Columbia, cando o veh\u00edculo se destru\u00edu durante a reentrada atmosf\u00e9rica, o 1 de febreiro de 2003."}
{"id": "418676", "revid": "72012", "url": "https://gl.wikipedia.org/wiki?curid=418676", "title": "David McDowell Brown", "text": ""}
{"id": "418687", "revid": "89787", "url": "https://gl.wikipedia.org/wiki?curid=418687", "title": "Mark N. Brown", "text": "Mark Neil Brown \u00e9 un astronauta estadounidense retirado que participou nas misi\u00f3ns STS-28 e STS-48. Pasou un total de 10,39 d\u00edas no espazo.\nTraxectoria.\nBrown naceu o 18 de novembro de 1951 en Valparaiso, Indiana. \u00c9 graduado en enxe\u00f1er\u00eda aeron\u00e1utica e astron\u00e1utica pola Universidade Purdue en 1973, e graduado en enxe\u00f1er\u00eda astron\u00e1utica polo Instituto Tecnol\u00f3xico da Forza A\u00e9rea en 1980. Est\u00e1 casado con Lynne A. Anderson e ten d\u00faas fillas.\nFoi seleccionado pola NASA en maio de 1984 e tras un ano de adestramento e avaliaci\u00f3n pasou a ser astronauta oficialmente en xu\u00f1o de 1985. Formou parte da tripulaci\u00f3n das misi\u00f3ns STS-28 e STS-48."}
{"id": "419371", "revid": "5863", "url": "https://gl.wikipedia.org/wiki?curid=419371", "title": "Luis Carr\u00e9 Alvarellos", "text": ""}
{"id": "419525", "revid": "1576", "url": "https://gl.wikipedia.org/wiki?curid=419525", "title": "Padre Rubinos", "text": "Padre Rubinos pode referirse a:"}
{"id": "419595", "revid": "23204", "url": "https://gl.wikipedia.org/wiki?curid=419595", "title": "Jody Williams", "text": "Jody Williams, nada en Battleboro (Vermont) o 9 de outubro de 1950, \u00e9 unha profesora e activista polos dereitos humanos estadounidense, ga\u00f1adora do Premio Nobel da Paz en 1997 polo seu traballo a favor da prohibici\u00f3n internacional do uso das minas antipersoa e das bombas de acio, as\u00ed como a retirada de todas as minas e restos deles en todos os territorios do mundo.\nUnha visita \u00e1 Fundaci\u00f3n Americana de Veteranos de Vietnam en Washington supuxo un xiro radical na s\u00faa vida e nos seus compromisos profesionais. Co\u00f1eceu de primeira man as devastadoras consecuencias do uso das minas antipersoa nos enfrontamentos b\u00e9licos e, a partir dese momento iniciou a loita para logra a s\u00faa erradicaci\u00f3n.\nTraxectoria.\nWilliams traballaba como profesora de ingl\u00e9s como segunda lingua. En 1972 obtivo o seu grao acad\u00e9mico na Universidade de Vermont e en 1974 realizou o mestrado en ensinanza do castel\u00e1n na \"School for International Training\". En 1984 obtivo un segundo posgrao, un mestrado en relaci\u00f3ns internacionais na \"School of Advanced International Studies\" da Universidade Johns Hopkins. Exerceu como profesora de ingl\u00e9s en M\u00e9xico, Londres e finalmente en Washington, D.C., xusto antes de dedicarse plenamente ao traballo humanitario en organizaci\u00f3ns de axuda e cooperaci\u00f3n internacional.\nA s\u00faa primeira responsabilidade no campo da cooperaci\u00f3n foi a de coordinadora do Nicaragua-Honduras Education Project (\"Proxecto Educaci\u00f3n de Nicaragua-Honduras\"), cargo que desempe\u00f1ou ata 1986. Deseguida, foi nomeada subxefa de Medical Aid for El Salvador (\"Axuda M\u00e9dica para O Salvador\"), organizaci\u00f3n con sede nos \u00c1nxeles, onde permaneceu ata 1992, en que comezou o seu labor como activista na nova Campa\u00f1a Internacional para a Prohibici\u00f3n das Minas Antipersoa (International Campaign to Ban Landmines - ICBL).\nUn momento culminante para os obxectivos desta organizaci\u00f3n constitu\u00eduno a formulaci\u00f3n da Convenci\u00f3n Internacional pola Prohibici\u00f3n de Minas Antipersoais, tratado que foi asinado en Ottawa en 1997.\nWilliams continuou a servir na ICBL como embaixadora da campa\u00f1a e directora do cap\u00edtulo de minas terrestres. Foi ademais profesora visitante de traballo social na Universidade de Houston no curso acad\u00e9mico 2003-2004.\nReco\u00f1ecementos.\nAdemais de recibir en 1997 o Premio Nobel da Paz, Williams foi merecedora de quince graos honor\u00edficos entre outros reco\u00f1ecementos. En 2004 foi nomeada pola revista \"Forbes\" unha das cen mulleres m\u00e1is poderosas do mundo. Foi reco\u00f1ecida en d\u00faas ocasi\u00f3ns como \"Muller do Ano\" pola revista \"Glamour\" xunto con outras personalidades como Hillary Clinton, Katie Couric ou Barbara Walters."}
{"id": "419676", "revid": "23204", "url": "https://gl.wikipedia.org/wiki?curid=419676", "title": "Sistema de combate Aegis", "text": "O Sistema de combate Aegis (en ingl\u00e9s: \"Aegis Combat System\" ou ACS) \u00e9 un equipamento inform\u00e1tico naval de armamento integrado da Armada dos Estados Unidos creado pola Divisi\u00f3n de M\u00edsiles e Radares de Superficie da RCA Corporation, e na actualidade est\u00e1 producido por Lockheed Martin. O sistema inform\u00e1tico emprega potentes sensores, computadoras e armamento para guiar m\u00edsiles e proxect\u00eds contra obxectivos navais, terrestres e a\u00e9reos.\nO sistema \u00e9 empregado en m\u00e1is de douscentos buques dos Estados Unidos e por outras armadas como as de Espa\u00f1a, Noruega, Xap\u00f3n, Corea e Australia."}
{"id": "419732", "revid": "5863", "url": "https://gl.wikipedia.org/wiki?curid=419732", "title": "Santos Salvado", "text": "Miguel de los Santos Salvado Rotea, nado en Tui o 5 de xullo de 1811 e finado na Guarda o 17 de abril de 1894, foi un fot\u00f3grafo, frade e misioneiro bieito galego.\nTraxectoria.\nFillo de Pedro Salvado e Francisca Rotea, e irm\u00e1n Rosendo Salvado. Ingresou no mosteiro bieito de San Marti\u00f1o Pinario en Santiago de Compostela e ordenouse sacerdote en 1835 e nese ano volveu a Tui debido \u00e1 Real Orde de Exclaustraci\u00f3n Eclesi\u00e1stica de Mendiz\u00e1bal, regresando \u00e1 s\u00faa cidade natal de Tui. Instalouse despois en Madrid e foi capel\u00e1n da ra\u00ed\u00f1a Isabel II. En 1869 decidiu marchar a New Norcia, Australia Occidental, onde seu irm\u00e1n levaba o labor misioneiro. En 1870 converteuse no prior da misi\u00f3n. En 1879 enfermo da vista regresou ao seu antigo posto de capel\u00e1n real na corte real e logo volveu a Galicia. Durante a s\u00faa estad\u00eda en New Norcia realizou numerosas fotograf\u00edas que constit\u00faen un arquivo da vida na misi\u00f3n e \u00e1 s\u00faa volta tam\u00e9n continuou a tirar fotograf\u00edas na s\u00faa localidade natal."}
{"id": "419737", "revid": "85894", "url": "https://gl.wikipedia.org/wiki?curid=419737", "title": "Pilar Escudero Ferro", "text": "Pilar Escudero Ferro nada en 1904 na Coru\u00f1a e finada o 4 de abril de 2009. Nada nunha familia de artistas e de escultores. O seu fillo \u00e9 o pintor Alfonso Abelenda.\nBiograf\u00eda.\nEstaba casada co m\u00e9dico Alfonso Abelenda. Nai de dous fillos: o pintor Alfonso e Pedro, m\u00fasico e artista.\nFamilia de artistas, os Escudero, oriundos de Pontevedra estaban ligados ao negocio da construci\u00f3n. A familia ti\u00f1a obradoiros de m\u00e1rmore e carpintar\u00eda na praia do Orz\u00e1n, na r\u00faa Socorro. O seu pai, Saturnino Escudero Monteagudo, e o seu t\u00edo Jos\u00e9 foron enviados polo av\u00f3 de Pilar a Carrara, Italia, para formarse na escultura e arquitectura. Polo seu obradoiro pasar\u00eda a intelectualidade republicana da cidade e persoeiros locais. Do seu obradoiro son traballos como o Obelisco dos Cant\u00f3ns, o Kiosco Alfonso ou boa parte dos mausoleos do cemiterio de Santo Amaro da Coru\u00f1a."}
{"id": "419760", "revid": "85894", "url": "https://gl.wikipedia.org/wiki?curid=419760", "title": "Beatriz Cort\u00e1zar", "text": "Beatriz Cort\u00e1zar \u00e9 unha xornalista nada o 7 de marzo de 1963 en Santiago de Compostela. Colaboradora de programas do coraz\u00f3n ten diversas secci\u00f3ns en xornais como ABC e programas de televisi\u00f3n."}
{"id": "419872", "revid": "23204", "url": "https://gl.wikipedia.org/wiki?curid=419872", "title": "Kosta Khetagurov", "text": "Kosta Khetagurov (en oseto \u0425\u0435\u0442\u04d5\u0433\u043a\u0430\u0442\u044b \u041b\u0435\u0443\u0430\u043d\u044b \u0444\u044b\u0440\u0442 \u041a\u044a\u043e\u0441\u0442\u0430), nado o 15 de outubro de\u00a01859\u00a0en\u00a0Nar e finado 1 de abril de\u00a01906\u00a0en Lab\u00e6, foi un pintor e poeta\u00a0oseto, considerado o fundador da literatura oseta.\nTraxectoria.\nNaceu nunha pequena aldea de monta\u00f1a. Seu pai, Levan Khetagurov, estaba \u00e1 cabeza da milicia oseta ao servizo do Imperio Ruso, e s\u00faa nai era filla dun portaestandarte do ex\u00e9rcito imperial. Orfo de nai cando ti\u00f1a \u00a0dous anos, quedou ao coidado dun familiar do pai. Tras rematar a s\u00faa primeira educaci\u00f3n na s\u00faa localidade natal, continuou a estudar en Vladikavkaz. En 1870 seu pai \u00e1 cabeza dos habitantes de Nara transladouse \u00e1 rexi\u00f3n de Kuba e al\u00ed fundou o asentamento de Lab\u00e6 \nEntre 1871 e 1881 estudou en\u00a0Stavropol\u00a0e foi nesta \u00e9poca cando comezou a pintar. En 1881 entrou na Academia das Artes de\u00a0San Petersburgo\u00a0pero en 1883 por problemas econ\u00f3micos viuse obrigado a deixar os estudos e acabou volvendo a Osetia. A partir de 1888 comezou a publicar poemas na prensa en oseto e ruso. En 1891 por conflitos co gobernador de Terek a ra\u00edz do peche dunha escola feminina tivo que deixar Osetia, estableceuse en Lab\u0259 e en 1893, o ano seguinte \u00e1 morte de seu pai, marchou a Stravopol, editou o peri\u00f3dico \"Severny Kavkaz\". Os anos entre 1893 e 1897 constit\u00faen a \u00e9poca m\u00e1is creativa do autor, publicando na prensa poes\u00eda rusa mentres continuaba a escribir poemas en oseto, malia non poder publicalos. En 1897 enfermou de tuberculose e o ano seguinte puido volver a Osetia, pero tivo que marchar por enfrontarse de novo co gobernador. En 1899 estableceuse en Khers\u00f3n, no sur de Ucra\u00edna.\u00a0En decembro de 1901 aveci\u00f1ouse\u00a0en Vladikavkaz, pintando e escribindo, pero enfermo de tuberculose os seus \u00faltimos anos f\u00f3rono de dificultades econ\u00f3micas. En 1905 foi vivir \u00e1 casa da s\u00faa irm\u00e1 en Lab\u00e6, e al\u00ed morreu no ano seguinte.\nActividade literaria.\nA s\u00faa principal m\u00e1is reco\u00f1ecida \u00e9 a colleita po\u00e9tica en oseto \"Iron f\u00e6ndyr\" publicada en 1899, e que levou a que moitos dos seus poemas se converteran en aut\u00e9nticas canci\u00f3ns populares e que gran n\u00famero de artistas realizasen as s\u00faas propias versi\u00f3ns. Outra das s\u00faas grandes obras \u00e9 o poema \u00e9pico \"F\u00e1tima\" que conta a historia de amor imposible polo diferente status social entre un \"abr\u00e6g\" (bandido) checheno e a oseta F\u00e1tima. De car\u00e1cter etnogr\u00e1fico \u00e9 \"Osoba\" que escribiu en ruso e que d\u00e1 interesantes informaci\u00f3ns da vida coti\u00e1 e do car\u00e1cter dos osetos. As s\u00faas obras foron fundamentais para a literatura oseta e est\u00e1 considerado o poeta nacional e o fundador da lingua literaria oseta.\nPintura.\nKhetagurov est\u00e1 considerado o primeiro pintor oseto."}
{"id": "419873", "revid": "1131", "url": "https://gl.wikipedia.org/wiki?curid=419873", "title": "AFG", "text": "AFG pode referise a:"}
{"id": "419879", "revid": "25871", "url": "https://gl.wikipedia.org/wiki?curid=419879", "title": "Kepler-90i", "text": "Kepler-90i (tam\u00e9n co\u00f1ecido pola s\u00faa designaci\u00f3n de obxecto de interese Kepler KOI-351 i) \u00e9 un exoplaneta do tipo super-Terra, cun 1,32 raios terrestres, que orbita \u00f3 redor da estrela na secuencia principal tipo-G, Kepler-90, cada 14,45 d\u00edas; foi descuberto polo telescopio Kepler. Est\u00e1 situado a preto de 2.545 anos luz (780 parsecs), ou case 2,4078 \u00d7 1016 km) da Terra, na constelaci\u00f3n de Draco. O exoplaneta \u00e9 o oitavo no sistema multiplanetario da estrela. A partir de decembro de 2017, Kepler-90 \u00e9 a estrela que alberga m\u00e1is exoplanetas co\u00f1ecidos. Atopouse a Kepler-90i co m\u00e9todo de tr\u00e1nsito, no que se mide o efecto atenuante que provoca un planeta mentres cruza por diante da s\u00faa estrela, e cunha ferramenta inform\u00e1tica acabada de utilizar, a aprendizaxe profunda, unha clase de algoritmos de aprendizaxe autom\u00e1tica.\nCaracter\u00edsticas.\nMasa, raio e temperatura.\nKepler-90i \u00e9 un exoplaneta do tipo super-Terra cun raio de 1,32 R\u2295, indicando que \u00e9 o suficientemente pequeno como para ser planeta rochoso. Cunha composici\u00f3n similar \u00e1 Terra, Kepler-90i ter\u00eda unha masa de aproximadamente 2,5 veces a masa terrestre. Ten unha temperatura de equilibrio de 709 K (436\u00a0\u00b0C; 817\u00a0\u00b0F), semellante \u00e1 temperatura media de Venus.\nEstrela nai.\nO planeta orbita unha estrela (tipo-G) chamada Kepler-90. A estrela ten unha masa de 1,2 masas solares e un raio de 1,2 raios solares. Ten unha temperatura superficial de 6080 K e ten unha idade estimada do arredor de 2 mil mill\u00f3ns de anos, cunha considerable incerteza. En comparaci\u00f3n, o Sol ten uns 4.600 mill\u00f3ns de anos e ten unha temperatura superficial de 5.778 K.\nA magnitude aparente da estrela, ou o brillante que aparece dende a perspectiva da Terra, \u00e9 de 14. \u00c9 moi feble para ser vista a simple vista.\nCaracter\u00edsticas orbitais.\nKepler-90i orbita a s\u00faa estrela nai cada 14,45 d\u00edas, cun eixe semimaior de 0,1234 UAs.\nDebido \u00e1 s\u00faa distancia moi pr\u00f3xima \u00e1 s\u00faa estrela nai, \u00e9 probable que estea ancorada orbitalmente, o que significa que un lado est\u00e1 mirando permanentemente cara a s\u00faa estrela nai, co cal esa cara vive nun d\u00eda eterno, e pola contra, a cara oposta nunca ve \u00e1 s\u00faa estrela nai e vive baixo unha noite eterna.\nDescubrimento.\nNo 2009, o telescopio Kepler da NASA estaba observando estrelas co seu fot\u00f3metro, o instrumento que usa para detectar eventos de tr\u00e1nsito nos que un planeta atravesa por diante da s\u00faa estrela nai, reducindo un pouqui\u00f1o o seu brillo durante un per\u00edodo breve de tempo e relativamente regular. No seu \u00faltimo test, o telescopio Kepler xa levaba observadas unhas 50.000 estrelas no seu cat\u00e1logo de entradas, inclu\u00edndo a Kepler-90; as curvas de luz preliminares foron enviadas \u00f3 equipo cient\u00edfico do \"Kepler\" para a s\u00faa an\u00e1lise, que elixiu \u00e1s que ti\u00f1an obvios compa\u00f1eiros planetarios para o seu seguimento nos observatorios. O descubrimento do exoplaneta foi axudado por unha ferramenta inform\u00e1tica acabada de utilizar, a aprendizaxe profunda, unha clase de algoritmos de aprendizaxe autom\u00e1tica."}
{"id": "420015", "revid": "1131", "url": "https://gl.wikipedia.org/wiki?curid=420015", "title": "Asociaci\u00f3n de F\u00fatbol do Guayas", "text": "A Asociaci\u00f3n de F\u00fatbol do Guayas, AFG, (en espa\u00f1ol, \"Asociaci\u00f3n de F\u00fatbol del Guayas\"), tam\u00e9n co\u00f1ecida polo acr\u00f3nimo AsoGuayas, \u00e9 unha asociaci\u00f3n deportiva de f\u00fatbol provincial, a m\u00e1is antiga creada no Ecuador. Actualmente forma parte da Federaci\u00f3n Deportiva do Guayas como subdivisi\u00f3n, e est\u00e1 afiliada \u00e1 Federaci\u00f3n Ecuatoriana de F\u00fatbol.\nA AFG \u00e9 a encargada de representar aos clubs guayasenses afilados, as\u00ed como de organizar torneos provinciais profesionais de segunda categor\u00eda, sendo o seu \u00e1mbito de actuaci\u00f3n a provincia do Guayas.\nHistoria.\nInicios do f\u00fatbol no Guayas.\nA pr\u00e1ctica do deporte era moi limitada en Guayaquil at\u00e9 finais do s\u00e9culo XIX e, particularmente o f\u00fatbol era practicamente desco\u00f1ecido en todo o Ecuador. O guayaquile\u00f1o Juan Alfredo Wright, e o seu irm\u00e1n Roberto Wright, que resid\u00edan en Inglaterra e que m\u00e1is tarde formaron parte do club peruano Uni\u00f3n Cricket de Lima, volveron a Guayaquil a mediados de 1899, o que motivou a varios mozos afeccionados \u00e1 pr\u00e1ctica do f\u00fatbol no pa\u00eds. O 23 de abril de 1899 fundouse oficialmente o Guayaquil Sport Club, que foi o primeiro club de f\u00fatbol de Ecuador.\nFundaci\u00f3n da Asociaci\u00f3n.\nA AFG foi fundada o 20 de novembro de 1950 por dirixentes de varios clubs guayaquile\u00f1os co obxectivo de organizar o primeiro torneo profesional de f\u00fatbol no pa\u00eds, denominado Campionato de Guayaquil, deixando de lado o amateurismo. Tras a creaci\u00f3n dun Campionato nacional en 1957, e a posterior creaci\u00f3n da Asociaci\u00f3n Ecuatoriana de F\u00fatbol, a AsoGuayas pasou a ser o ente reitor e organizador de torneos de segunda categor\u00eda a nivel provincial.\nDespois da s\u00faa fundaci\u00f3n, no ano seguinte empezaron a rexistrarse os primeiros encontros entre grupos de afeccionados. Nos anos posteriores comezaron a formarse outros clubs na cidade, como o Club Sport Ecuador e a Asociaci\u00f3n de Empleados de Guayaquil en 1902; e o Libertador Bol\u00edvar, o Club Uni\u00f3n e o Club Gimn\u00e1stico en 1903. Os campionatos afeccionados non oficiais \u00edan en aumento e, no ano 1908, entre os m\u00e1is relevantes que se xogaron estaban a \"Copa Chile\" e a \"Copa Municipal\".\nAmateurismo.\nDespois de varios anos nos que os equipos de f\u00fatbol xogaban campionatos organizados por diversas instituci\u00f3ns, en 1922, a Federaci\u00f3n Deportiva do Guayas creou o primeiro torneo oficial de f\u00fatbol de maneira afeccionado. Na primeira edici\u00f3n do torneo competiron 14 equipos e o campi\u00f3n foi o Racing Club.\nEste torneo disputouse ininterrompidamente durante 28 anos, sendo o General C\u00f3rdova o club con maior cantidade de t\u00edtulos ganados (catro edici\u00f3ns). A \u00faltima edici\u00f3n deste torneo afeccionado disputouse en 1950, sendo o \u00faltimo campi\u00f3n o Barcelona Sporting Club.\nFinalmente, varios clubs tiveron diferenzas coa Federaci\u00f3n Deportiva do Guayas e o malestar supuxo a finalizaci\u00f3n da era do amateurismo no f\u00fatbol na provincia do Guayas."}
{"id": "420022", "revid": "72012", "url": "https://gl.wikipedia.org/wiki?curid=420022", "title": "Provincia do Guayas", "text": ""}
{"id": "420038", "revid": "25871", "url": "https://gl.wikipedia.org/wiki?curid=420038", "title": "Partido Republicano Radical en Galicia", "text": ""}
{"id": "420047", "revid": "25871", "url": "https://gl.wikipedia.org/wiki?curid=420047", "title": "Alberto V\u00e1zquez Rico", "text": ""}
{"id": "420263", "revid": "56817", "url": "https://gl.wikipedia.org/wiki?curid=420263", "title": "Kepler-90e", "text": "Kepler-90e \u00e9 un exoplaneta que orbita \u00f3 redor da estrela Kepler-90, situada na constelaci\u00f3n Draco. Foi descuberto polo telescopio Kepler en outubro do 2013. Orbita a s\u00faa estrela nai a tan s\u00f3 0,42 UAs e a esa distancia, completa unha \u00f3rbita cada 91,94 d\u00edas."}
{"id": "420343", "revid": "1131", "url": "https://gl.wikipedia.org/wiki?curid=420343", "title": "Benito Regueiro Varela", "text": "Benito Regueiro Varela, nado na Coru\u00f1a o 23 de outubro de 1917, e finado en Santiago de Compostela o 13 de novembro de 2001, foi un farmac\u00e9utico, investigador especializado en Microbiolox\u00eda e catedr\u00e1tico de Universidade galego.\nTraxectoria.\nPrimeiros estudos.\nDespois de quedar orfo aos dez anos, pasou ao coidado da s\u00faa avoa e, sobre todo, do seu t\u00edo Gregorio Varela, farmac\u00e9utico que ti\u00f1a botica aberta en Madrid e fora axudante da c\u00e1tedra de Microbiolox\u00eda da Universidade Central (1924-1926). Al\u00ed cursou os estudos de ensino secundario. Tras finalizar o bacharelato, empezou a prepararse para presentarse \u00e1s oposici\u00f3ns de Aduanas, pero os seus estudos v\u00edronse interrompidos co inicio da Guerra Civil. A educaci\u00f3n recibida nun ambiente aberto \u00e1s diferentes correntes pol\u00edticas do momento, as\u00ed como a s\u00faa estreita relaci\u00f3n familiar e de amizade co seu curm\u00e1n Gregorio Varela, fomentou en Benito un esp\u00edrito liberal e inquedo que influir\u00eda, con seguridade, na s\u00faa traxectoria profesional. En canto \u00e1 s\u00faa relaci\u00f3n con Galicia, nunca a perdeu, pois todos os ver\u00e1ns vi\u00f1a coa familia a veranear \u00e1 Coru\u00f1a.\nNa Guerra Civil.\nIniciado este conflito b\u00e9lico, e a pesar do talante liberal da familia, esta aconselloulle que fuxira xunto co seu curm\u00e1n \u00e1 zona franquista, acci\u00f3n que puido levar a cabo a trav\u00e9s da Embaixada de Francia, sendo internado nun campo de concentraci\u00f3n franc\u00e9s. De volta \u00e1 Coru\u00f1a, foi alistado como infante de mari\u00f1a no \"Castillo de Olite\" e, logo de afundirse o nav\u00edo en Escombreras, foi feito prisioneiro e internado nun campo de concentraci\u00f3n do que, ao final, conseguiu fuxir.\nFormaci\u00f3n como farmac\u00e9utico e microbi\u00f3logo.\nAo remate da guerra o primeiro que fixo foi conclu\u00edr, en 1943, a carreira de Farmacia na Universidade Central de Madrid, e realizar, posteriormente, os estudos de doutoramento, ao finalizar os cales leu a tese \"Fragmentaci\u00f3n ens\u00edmica de la lignina\". En ambas as titulaci\u00f3ns acadou o premio extraordinario. Entrou no laboratorio de agricultura e microbiolox\u00eda da Facultade de Farmacia de Madrid, que dirix\u00eda Lorenzo Vilas L\u00f3pez, onde foi axudante e profesor adxunto. As\u00ed mesmo realizou estudos de fermentaci\u00f3n no laboratorio de qu\u00edmica org\u00e1nica de Obdulio Fern\u00e1ndez, da mesma facultade e, sobre l\u00e9vedos, co agr\u00f3nomo Marcilla. As boas relaci\u00f3ns do seu mestre Lorenzo Vilas con Albareda (foi subdirector do Instituto de Edafolox\u00eda e director do Jaime Ferr\u00e1n, do Consello Superior de Investigaci\u00f3ns Cient\u00edficas (CSIC), ademais de director xeral de Ensino Medio), pux\u00e9rono en contacto cos laboratorios do CSIC madrile\u00f1o, onde foi bolseiro e colaborador. Seguindo a pol\u00edtica de formaci\u00f3n no estranxeiro dos futuros investigadores espa\u00f1ois que promoveu Albareda, realizou unha estad\u00eda dun ano no \"Central Public Heath Center\", de Londres (curso 1947-78), onde fixo estudos sobre inmunolox\u00eda. As\u00ed mesmo, fixo outra estad\u00eda, esta de ano e medio, no Departamento de Bioqu\u00edmica da Universidade de Wisconsin (1948-1950), cos profesores Johnson e Petterson, no que estudou a produci\u00f3n sint\u00e9tica da penicilina. Esta formaci\u00f3n en microbiolox\u00eda farmac\u00e9utica industrial valeulle para entrar como asesor das empresas Antibi\u00f3ticos, S.A., de Le\u00f3n e Penib\u00e9rica, S.A., de Pamplona, coas que colaborou no desenvolvemento de plantas de fermentaci\u00f3n para antibi\u00f3ticos.\nCatedr\u00e1tico en Santiago.\nAos 32 anos, en 1949, obtivo por oposici\u00f3n a c\u00e1tedra de Microbiolox\u00eda da Facultade de Farmacia de Santiago de Compostela, que desempe\u00f1ou at\u00e9 o seu falecemento.\nAs s\u00faas investigaci\u00f3ns no marco xeral da microbiolox\u00eda e no particular da microbiolox\u00eda mari\u00f1a e acuicultura, inmunolox\u00eda, microbiolox\u00eda cl\u00ednica, biotecnolox\u00eda, adherencia microbiana e enterotoxinas, incorporou novas t\u00e9cnicas de traballo \u00e1 Universidade: estudo dos \u00e1cidos nucleicos, enzimolox\u00eda e estudo das fermentaci\u00f3ns na d\u00e9cada de 1950, e en microbiolox\u00eda mari\u00f1a e microbiolox\u00eda cl\u00ednica na de 1970. Foi o investigador principal en 12 proxectos e dirixiu 40 teses de doutoramento en Farmacia, Medicina e Biolox\u00eda e 70 memorias de licenciatura.\nRelevancia do seu traballo cient\u00edfico.\nA relevancia do seu traballo cient\u00edfico residiu, sobre todo, no seu car\u00e1cter de iniciador dos estudos microbiol\u00f3xicos en Galicia, cuns est\u00e1ndares de calidade compar\u00e1beis aos dos mellores laboratorios internacionais. Unicamente a falla dun axeitado equipamento experimental nos primeiros tempos (que pouco a pouco se foi solucionado) non deixou que este bo facer se traducira en mellores investigaci\u00f3ns. A\u00ednda as\u00ed, soubo diversificar con bo criterio as diferentes li\u00f1as de traballo que estaban a demandar as aplicaci\u00f3ns desta especialidade na sociedade galega, desde perspectivas como a farmac\u00e9utica, m\u00e9dica ou biol\u00f3xica. No relativo ao car\u00e1cter pioneiro de moitos dos seus traballos son de sinalar os estudos sobre a penicilina moi poucos anos despois de terse solucionado os principais problemas da s\u00faa s\u00edntese industrial. Abonda con lembrar o car\u00e1cter estrat\u00e9xico que ti\u00f1a este medicamento naqueles tempos da posguerra, para demostrar a transcendencia destes estudos e traballos.\nCargos desempe\u00f1ados.\nO doutor Regueiro Varela desempe\u00f1ou os seguintes cargos:\nSociedades cient\u00edficas \u00e1s que pertenceu.\nO profesor regueiro foi socio fundador da Sociedade Espa\u00f1ola de Microbiolox\u00eda (1947) e presidente da s\u00faa Secci\u00f3n Noroeste (1973\u20131976), membro em\u00e9rito da \"American Society of Microbiology\" (1947), socio fundador da Sociedade Espa\u00f1ola de Microbiolox\u00eda\nCl\u00ednica (1983), da Sociedade Espa\u00f1ola de Quimioterapia (1988), membro da \"The Planetary Society\" (1994) e da \"International Society for the Study of the Origin of Life\" (1994), entre outras.\nFoi Acad\u00e9mico Numerario da Real Academia de Medicina e Cirurx\u00eda de Galicia (1972), da Real Academia Galega de Ciencias (1979), Acad\u00e9mico Correspondente da Real Academia Espa\u00f1ola de Medicina (1972) e da Real Academia Nacional de Farmacia (1986), e da Real Academia de Farmacia de Galicia.\nAlgunhas pubicaci\u00f3ns.\nAdemais de numerosos traballos de investigaci\u00f3n en revistas espa\u00f1olas e, sobre todo, estranxeiras, ten publicado catro libros:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Bi\u00f3logos de Galicia]]\n[[Categor\u00eda:Alumnos da Universidade Central de Madrid]]\n[[Categor\u00eda:Catedr\u00e1ticos da Universidade de Santiago de Compostela]]\n[[Categor\u00eda:Farmac\u00e9uticos da Coru\u00f1a]]\n[[Categor\u00eda:Membros da Real Academia de Farmacia de Galicia]]\n[[Categor\u00eda:Membros da Real Academia de Medicina e Cirurx\u00eda de Galicia]]\n[[Categor\u00eda:Membros da Real Academia Galega das Ciencias\u200e]]\n[[Categor\u00eda:Nados na Coru\u00f1a]]\n[[Categor\u00eda:Nados en 1917]]\n[[Categor\u00eda:Finados en 2001]]\n[[Categor\u00eda:Personalidades de Galicia sen imaxes]]"}
{"id": "420361", "revid": "56817", "url": "https://gl.wikipedia.org/wiki?curid=420361", "title": "Kepler-90f", "text": "Kepler-90f \u00e9 un exoplaneta que orbita \u00f3 redor da estrela Kepler-90, situada na constelaci\u00f3n Draco. Foi descuberto polo telescopio Kepler en outubro do 2013. Orbita a s\u00faa estrela nai a s\u00f3 0,48 UAs e a esa distancia, completa unha \u00f3rbita cada 124,91 d\u00edas."}
{"id": "420448", "revid": "89787", "url": "https://gl.wikipedia.org/wiki?curid=420448", "title": "Andrei Rublev", "text": "Andrei Rublev (en , [\u0250n\u02c8dr\u02b2ej r\u028a\u02c8bl\u02b2\u0275f]), nado na d\u00e9cada de 1360 e finado en Moscova o 29 de xaneiro de 1427 ou 1430, ou o 17 de outubro de 1428, foi un pintor ruso, considerado un dos maiores artistas medievais dedicado aos frescos e iconas ortodoxas.\nTraxectoria.\nInicios.\nExiste pouca informaci\u00f3n sobre a vida de Andrei Rublev e mesmo se desco\u00f1ece onde naceu. Probablemente viviu no lavra da Trindade e San Serxio, preto de Moscova, baixo Nikon de Radonezh, que se converteu en heg\u00fameno trala morte de Sergii Radonezhsky en 1392. A primeira menci\u00f3n de Rublev \u00e9 en 1405, cando decorou con frescos e iconas a catedral da Anunciaci\u00f3n do Kremlin de Moscova, en compa\u00f1\u00eda de Theophanes o Grego e Prokhor de Gorodets. O seu nome \u00e9 o \u00faltimo na listaxe de mestres, tanto por rango como por idade. Theophanes foi un mestre importante da arte bizantina, que se mudara a Rusia e consid\u00e9rase que adestrou a Rublev.\nCarreira.\nAs cr\u00f3nicas contan que en 1408 pintou xunto con Daniil Chyorny a catedral da Asunci\u00f3n de Vladimir ademais da catedral da Trindade no laura da Trindade e San Serxio entre 1425 e 1427. Trala morte de Daniil, Rublev chegou ao mosteiro Andronikov de Moscova, onde pintou as s\u00faas \u00faltimas obras, os frecos da catedral do Salvador. Crese que pintou polo menos unha das miniaturas dos evanxeos de Khitrovo.\nA \u00fanica obra autentificada como completamente propia \u00e9 a icona da \"Trindade\" (c. 1410, conservado na galer\u00eda Tretyakov de Moscova). Est\u00e1 baseado nunha icona anterior co\u00f1ecida como a \"Hospitalidade de Abraham\", que ilustra o cap\u00edtulo 18 do libro da X\u00e9nese. Rublev suprimiu as figuras de Abraham e Sara da escena, e a trav\u00e9s dun sutil uso da composici\u00f3n e o simbolismo cambiou o tema para centrarse no misterio da Trindade.\nNa arte de Rublev comb\u00ednanse d\u00faas tradici\u00f3ns: o m\u00e1is elevado ascetismo e a harmon\u00eda cl\u00e1sica do manierismo bizantino. As personaxes das s\u00faas pinturas est\u00e1n sempre en paz e calma. Despois dun tempo a s\u00faa arte comezou a ser percibida como o ideal da pintura da igrexa oriental e da iconograf\u00eda.\nRublev faleceu no mosteiro de Andronikov.\nLegado.\nO Stoglavi Sobor (1551) promulgou o estilo das iconas de Rublev como modelo para a pintura eclesi\u00e1stica. Dende 1959, o Museo Andrei Rublev no mosteiro Andronikov mostra a s\u00faa obra e arte relacionada.\nA igrexa ortodoxa rusa canonizou a Rublev como santo en 1988, celebrado a s\u00faa festividade o 29 de xaneiro e/ou o 4 de xullo. O calendario lit\u00farxico da Igrexa Episcopal dos Estados Unidos de Am\u00e9rica lembra a Rublev o 29 de xaneiro.\nEn 1966, Andrei Tarkovskii dirixiu o filme \"Andrei Rublev\", vagamente baseado na vida do artista. Converteuse no primeiro e quizais \u00fanico filme producido na Uni\u00f3n Sovi\u00e9tica que tratou o artista como figura hist\u00f3rica mundial e a cristiandade como axioma da identidade hist\u00f3rica rusa, durante un peri\u00f3dico turbulento da historia de Rusia."}
{"id": "420489", "revid": "23204", "url": "https://gl.wikipedia.org/wiki?curid=420489", "title": "\u00d3 leste do Ed\u00e9n", "text": " \u00d3 leste do Ed\u00e9n (en ) \u00e9 un filme estadounidense de 1955 dirixido por Elia Kazan, baseado vagamente na novela hom\u00f3nima de John Steinbeck de 1952. Est\u00e1 protagonizado por Julie Harris, James Dean e Raymond Massey.\nO filme, xunto con \"Rebel Without a Cause\" e \"Xigante\", foi declarado polo American Film Institute como un dos 400 filmes estadounidenses de todos os tempos. En 2016 o filme foi considerado \"cultural, hist\u00f3rica e esteticamente significativo\" pola Biblioteca do Congreso dos Estados Unidos de Am\u00e9rica e seleccionado para a s\u00faa preservaci\u00f3n no National Film Registry.\nFoi emitido na TVG o 23 de agosto de 2002.\nArgumento.\nEn Salinas (California) vive un taciturno agricultor de leitugas, Adam Trask cos seud dous fillos, Cal e Aron. Cal \u00e9 rebelde, problem\u00e1tico e falcatrueiro, mentres que Aron \u00e9 tranquilo e traballador. Por\u00e9n, a moza de Aron, Abra, e o vello sh\u00e9riff local, Sam, saben que Cal ten bo fondo. Entre os irm\u00e1ns existe unha rivalidade pola atenci\u00f3n e o afecto do pai. Un d\u00eda, o destino leva a Cal a descubrir que a s\u00faa nai, Kate, que el e o seu irm\u00e1n cr\u00edan morta, realmente vive administrando un bordel en Monterrey.\nO pai decide investir todo o seu capital no arriscado negocio de transportar a s\u00faa produci\u00f3n de leitugas a Nova York por ferrocarril, nun vag\u00f3n refrixerado, mais o plan fracasa e queda na ru\u00edna econ\u00f3mica. Nun intento de axudar o seu pai e ga\u00f1ar a s\u00faa atenci\u00f3n, Cal decide investir nunha sementeira de feix\u00f3ns pedindo axuda financeira \u00e1 s\u00faa nai. Aproveitando a alza do prezo dos feix\u00f3ns debido ao inicio da primeira guerra mundial, o seu negocio ten \u00e9xito. Cal ofrece os cartos ga\u00f1ados ao seu pai, que o rexeita debido a que o considera aproveitamento da guerra."}
{"id": "420496", "revid": "5312", "url": "https://gl.wikipedia.org/wiki?curid=420496", "title": "Mar\u00eda Barral Varela", "text": "Mar\u00eda Barral Varela, nada en Betanzos en 1973, \u00e9 unha pol\u00edtica galega do PSdeG-PSOE.\nTraxectoria.\nLicenciada en matem\u00e1ticas pola Universidade de Santiago de Compostela. Foi n\u00famero 8 do PSdeG-PSOE en Betanzos nas municipais de 2003, se ben nun primeiro momento non foi elixida, ata que en xaneiro de 2004 tomou posesi\u00f3n e dende ent\u00f3n ocupou diversos cargos pol\u00edticos no concello de Betanzos. Nun primeiro momento asumiu as \u00e1reas de servizos sociais, emigraci\u00f3n e turismo ata as municipais de 2007, tralas cales pasou \u00e1 oposici\u00f3n. Nas municipais de 2011 o PSdeG-PSOE recupera a alcald\u00eda da man de Ram\u00f3n Garc\u00eda V\u00e1zquez, pasando a ocupala primeira tenencia de alcald\u00eda e as \u00e1reas de servizos sociais, sanidade e turismo. Nas municipais de 2015 os socialistas revalidaron a alcald\u00eda e mant\u00edvose \u00e1 fronte das s\u00faas responsabilidades. Durante este tempo compaxinou o seu traballo no concello co de mestra nunha academia. \nTrala dimisi\u00f3n de Ram\u00f3n Garc\u00eda V\u00e1zquez en xullo de 2018, pasou a ser alcaldesa de Betanzos tomando posesi\u00f3n o d\u00eda 6 de agosto. Nas elecci\u00f3ns municipais de 2019 revalidou a alcald\u00eda con maior\u00eda absoluta, sendo a primeira vez dende 1999 que os socialistas a lograban en Betanzos. "}
{"id": "420501", "revid": "47401", "url": "https://gl.wikipedia.org/wiki?curid=420501", "title": "East of Eden (filme)", "text": ""}
{"id": "420573", "revid": "785", "url": "https://gl.wikipedia.org/wiki?curid=420573", "title": "Bernardo de Sedirac", "text": ""}
{"id": "420595", "revid": "72012", "url": "https://gl.wikipedia.org/wiki?curid=420595", "title": "Mark Neil Brown", "text": ""}
{"id": "420615", "revid": "89787", "url": "https://gl.wikipedia.org/wiki?curid=420615", "title": "James Buchli", "text": "James Frederick Buchli \u00e9 un astronauta estadounidense que participou nas misi\u00f3ns STS-51-C, STS-61-A, STS-29 e STS-48. Pasou un total de 20,43 d\u00edas no espazo.\nTraxectoria.\nBuchli naceu o 20 de xu\u00f1o de 1945 en New Rockford, Dakota do Norte. \u00c9 graduado en enxe\u00f1er\u00eda aeron\u00e1utica pola Academia Naval dos Estados Unidos en 1967, e graduado en enxe\u00f1er\u00eda astron\u00e1utica polo Instituto Tecnol\u00f3xico da Forza A\u00e9rea e en enxe\u00f1er\u00eda de sistemas aeron\u00e1uticos pola Universidade de Florida Oeste en 1975. Est\u00e1 casado con Jean Oliver e ten dous nenos.\nPasou a ser astronauta oficialmente en agosto de 1979. Formou parte da tripulaci\u00f3n das misi\u00f3ns STS-51-C, STS-61-A, STS-29 e STS-48."}
{"id": "420616", "revid": "5863", "url": "https://gl.wikipedia.org/wiki?curid=420616", "title": "Xos\u00e9 Rubinos Ramos", "text": ""}
{"id": "420659", "revid": "89787", "url": "https://gl.wikipedia.org/wiki?curid=420659", "title": "Jay Buckey", "text": "Jay Clark Buckey Jr., nado en Nova York o 6 de xu\u00f1o de 1956 \u00e9 un astronauta e pol\u00edtico estadounidense que participou na misi\u00f3n STS-90. Pasou un total de 15,91 d\u00edas no espazo.\nTraxectoria.\n\u00c9 graduado en enxe\u00f1er\u00eda el\u00e9ctrica pola Universidade Cornell en 1977, e doutorado en medicina pola mesma universidade. Est\u00e1 casado con Sarah Woodroffe e ten un fillo e d\u00faas fillas.\nFormou parte da tripulaci\u00f3n do voo STS-90 como especialista de carga para a misi\u00f3n Neurolab, unha misi\u00f3n de 16 d\u00edas do Spacelab adicada a investigar os efectos da microgravedade no sistema nervioso."}
{"id": "420973", "revid": "72012", "url": "https://gl.wikipedia.org/wiki?curid=420973", "title": "Eugene City", "text": ""}
{"id": "421559", "revid": "54603", "url": "https://gl.wikipedia.org/wiki?curid=421559", "title": "Akhaltsikhe", "text": "Akhaltsikhe (en ; en ; en ; en ) \u00e9 unha pequena cidade do suroeste de Xeorxia, capital da rexi\u00f3n de Samtskhe-Javakheti e do distrito hom\u00f3nimo. O nome da cidade significa \"nova fortaleza\". A poboaci\u00f3n era de 17.903 habitantes en 2014, a maior\u00eda deles xeorxianos (72%) cunha minor\u00eda importante de armenios (27%).\nHistoria.\nA cidade foi mencionada por vez primeira nas cr\u00f3nicas do s\u00e9culo XII. Nos s\u00e9culos XII e XIII foi a sede dos \"Akhaltsikheli\", duques de Meskheti. Dende o s\u00e9culo XIII at\u00e9 o s\u00e9culo XVII, a cidade e Meskheti foron gobernados pola familia feudal de Jaq'eli.\nEn 1576 os otom\u00e1ns conquistaron a cidade, e en 1628 pasou a ser o centro do eyalet de \u00c7\u0131ld\u0131r, co nome de \"Ah\u0131ska\".\nEn 1828, durante a guerra ruso-turca (1828-1829), as tropas rusas baixo o mando do xeneral Paskevich tomaron a cidade, e como consecuencia do Tratado de Adrian\u00f3pole de 1829, foi cedida ao Imperio ruso como parte da gobernaci\u00f3n de Tiflis."}
{"id": "421669", "revid": "98629", "url": "https://gl.wikipedia.org/wiki?curid=421669", "title": "Cista", "text": "Unha cista (do grego antigo \u03ba\u03af\u03c3\u03c4\u03b7, cofre ou caixa) \u00e9 o nome que recibe en arqueolox\u00eda, unha estrutura feita de pedra usada nos tempos antigos para enterramentos. Tr\u00e1tase do tipo m\u00e1is sinxelo e simple de dolmen, e consta de pedras verticais ou laxes (d\u00faas, tres ou catro) m\u00e1is outra horizontal que as cobre. As cistas adoitan seren de pequeno tama\u00f1o para facer un osario ou algo maiores para conter un cad\u00e1ver enteiro, normalmente en posici\u00f3n fetal.\nAparecen por toda toda Europa e Oriente Medio, m\u00e1is tam\u00e9n en Am\u00e9rica. A m\u00e1is antiga data do 4 300 a.C. e apareceu preto de Lausana (Su\u00edza). A aparici\u00f3n de cistas en escavaci\u00f3ns arqueol\u00f3xicas adoita interpretarse como signo dunha sociedade evolucionada.\nTipolox\u00eda.\nSon pequenas tumbas megal\u00edticas; poden estar formadas por catro pedras planas e colocados en vertical, para formar un espazo cadrado ou rectangular e con outra laxa sobre eles, formando unha tapa; no interior aparecen os restos funerarios. \u00c1s veces, resulta dif\u00edcil diferenciar se o monumento \u00e9 unha cista ou dolmen pequeno. O criterio xen\u00e9rico \u00e9 aplicar o nome de cista cando non excede dun metro cadrado, aproximadamente; se son maiores denom\u00ednanse dolmen.\nEn moitas ocasi\u00f3ns aparecen asociadas a outras formaci\u00f3ns megal\u00edticas: por exemplo, no centro de t\u00famulos (o que provoca o debate sobre se \u00e9 un dolmen ou unha cista), no centro dun cr\u00f3mlech (arrodeando as cinsas mortuorias), no interior de covas sepulcrais, etc. En xeral, a s\u00faa conservaci\u00f3n \u00e9 mala e adoita faltar a tapa, ou mesmo, algunhas das laxes laterais.\nVariedade.\nNon te\u00f1en un acceso ao interior caracter\u00edstico; poden ser subterr\u00e1neas baixo un mont\u00edculo de terra ou t\u00famulo que oculta a estrutura de pedra, como acontece nas denominadas \"cairn\" en Escocia, mais tam\u00e9n hai exemplos de cistas constru\u00eddas aproveitando a ladeira dun outeiro e situadas no interior aproveitando a erosi\u00f3n da terra, por exemplo, en Juelsberg, Dinamarca.\nNo norte da pen\u00ednsula de Xutlandia, as cistas son m\u00e1is amplas, e forman unha c\u00e1mara con d\u00faas grandes pedras facendo de piares creando unha estrutura que lembra a forma dos templos primitivos. Algunhas te\u00f1en unha pasaxe lateral e esta complexidade provocou, que alg\u00fans autores, entendan discutible a s\u00faa clasificaci\u00f3n como cistas aut\u00e9nticas.\nAd\u00f3itase falar de dous tipos: por unha banda, da cista simple, con tapa de pedra e, por outra, do dolmen simple. Na necr\u00f3pole de Bruessow-Wollschow, en Uckermark, atop\u00e1ronse 14 dolmen simples e 28 de cistas con pedra por diante. Noutros casos, a diferenciaci\u00f3n non \u00e9 tan clara ou \u00e9 imposible. Os elementos para a diferenciaci\u00f3n son: a profundidade da estrutura e o tipo de pedra que, nas cistas simples tenden a seren de coios.\nAs cistas atopadas no norte poden ter d\u00faas formas: cadradas ou circulares. O arque\u00f3logo sueco Oscar Montelius (1843-1921) fixo a seguinte divisi\u00f3n: cistas con tampa e sepulcros cun corredor de entrada.\nEvoluci\u00f3n.\nNa Cultura de vasos-funil.\nNo norte da Europa Central e Escandinavia son cistas pequeno pertencentes \u00e1 Cultura de vasos-funil, do 3500 a. C., na rexi\u00f3n do Harz, te\u00f1en as s\u00faas propias caracter\u00edsticas pois, xeralmente incl\u00faen un corredor de acceso. Os m\u00e1is importantes son: en Uckermark, a ruta do megalitismo (\"Stra\u00dfe der Megalithkultur\") en Niedersachsen ao norte de Xutlandia; as cistas megal\u00edticas de Su\u00edza: Kujawy (Polonia), ou o chamado \"Urdolmen\" no sur de Alema\u00f1a; os relacionados coa cultura de \u00e1nforas globulares en Polonia e os da cultura do machado, en Suecia.\nA finais do Neol\u00edtico.\nTam\u00e9n apareceron cistas de finais do Neol\u00edtico. Neste per\u00edodo, o exemplo m\u00e1is sobranceiro \u00e9 o de Bargloy (Alema\u00f1a), cunha gran lousa de tapa. Dous dos t\u00famulos do final do per\u00edodo Neol\u00edtico pertencen \u00e1 Cultura da cer\u00e1mica cordada: o de Feldmark (Harburg) e o de Fehrenbruch (Deinstedt). Na rexi\u00f3n de Saxonia-Anhalt, at\u00f3panse numerosas cistas da Cultura Bernburg, de at\u00e9 14 m de longo. Outras menores atop\u00e1ronse en Suecia: S\u00f6dra Harene en V\u00e4sterg\u00f6tland e Fj\u00e4lls\u00f6kla / Fr\u00e4ndefors en Dalsland. O arque\u00f3logo K. Ebbesen atopou 17 cistas escondidas nas ladeiras dos outeiros, ou baixo t\u00famulos, que aqu\u00ed son chamados \"r\u00f6se\".\nTam\u00e9n deste per\u00edodo son as cistas atopadas en Irlanda: Grannagh, Haynestown e Kilmahuddrick, tam\u00e9n baixo t\u00famulos.\nIdade de bronce.\n\u00c9 impresionante a cista de Kauparve (illa de Gotland), de 20 m de di\u00e1metro e cuxa forma lembra o perfil dun barco. En Drakjihaugen (Noruega), foi atopada unha peculiar cista triangular, onde apareceron restos de incineraci\u00f3n. Nas Illas Orcadas apareceu unha no lugar co\u00f1ecido como Fresco Knove; e tam\u00e9n deste per\u00edodo son as cistas atopadas en Escocia: a de Beauly, a de Holm (a chamada \"Dunan Aula\" de Inverness).\nDesta \u00e9poca son as aparecidas en Inglaterra e en Irlanda, coa pedra que fai de tapa moi voluminosa; son as chamadas \"Boulder tomb\". Nesta \u00e1rea algunhas das pedras usadas na construci\u00f3n da cista te\u00f1en marcas en forma de aneis, semellantes \u00e1s atopadas en Galiza. En Smerup (Dinamarca), hai pequenas cistas deste per\u00edodo con restos de incineraci\u00f3ns.\nEn Alema\u00f1a, a cista m\u00e1is famosa deste per\u00edodo \u00e9 a atopada en Anderlingen (na provincia de Rotenburg), con tres figuras humanas representados na pedra angular, unha caracter\u00edstica que tam\u00e9n pode ser atopada nos petr\u00f3glifos escandinavos, pero que \u00e9 a \u00fanica en Alema\u00f1a. Este cista ten unha c\u00e1mara feita de lousas de granito orientada cara ao NO-SE, ten unhas dimensi\u00f3ns de 2 metros por 0,7 metros, e foi trasladada e reconstru\u00edda no Maschpark de Hanover.\nEn Noruega, hai unha ducia de cistas e a maior\u00eda est\u00e1n en \u00d8stfold (Halden, Spydeberg).\nF\u00f3ra de Europa.\nVarias cistas esculpidas na rocha e orixinalmente cubertas cunha lousa de pedra foron atopadas na necr\u00f3pole de Marshan en T\u00e1nxer (Marrocos). Foron reutilizadas no per\u00edodo romano; e os obxectos romanos que conti\u00f1an estes t\u00famulos est\u00e1n expostos no Museo da Kasbah. O mesmo acontece coas atopadas en Palestina e Xordania, que tam\u00e9n foron reutilizadas na \u00e9poca romana."}
{"id": "421752", "revid": "98629", "url": "https://gl.wikipedia.org/wiki?curid=421752", "title": "Movella grande", "text": "A movella grande ou mobella grande (Gavia immer) \u00e9 unha especie de ave da familia das movellas (Gaviidae). Os adultos reprodutores te\u00f1en unha plumaxe cunha cabeza ancha e pescozo negros coas partes superiores dun ton verdoso ou purp\u00fareo, denegrido ou gris denegrido, e partes ventrais brancas, excepto algunhas coberteiras negras debaixo da cola e ano. Os adultos non reprodutores son pardos con pescozo e cabeza negros marcados con marr\u00f3n agrisado escuro; as s\u00faas partes superiores son pardas agrisadas escuras cun debuxo pouco claro de cadrados nos ombros, e as partes ventrais, parte inferior da cara, meixelas e garganta abrancazadas. Os sexos son de aparencia similar, a\u00ednda que os machos son significativamente m\u00e1is grandes e pesados que as femias. Durante a estaci\u00f3n reprodutora, viven en lagos e outras v\u00edas acu\u00e1ticas do Canad\u00e1, norte dos Estados Unidos (inclu\u00edda Alasca), e no sur de Groenlandia e Islandia. Ademais, un pequeno n\u00famero reprod\u00facese en Svalbard e esporadicamente noutras partes do \u00c1rtico de Eurasia. As movellas grandes invernan en ambas as costas dos Estados Unidos chegando polo sur ata M\u00e9xico, e no Atl\u00e1ntico \u00e1s costas europeas, inclu\u00edndo \u00e1s veces as costas galegas.\nComen unha ampla variedade de animais como peixes, crust\u00e1ceos, larvas de insectos, moluscos e ocasionalmente plantas acu\u00e1ticas. Tragan a maior\u00eda das s\u00faas presas baixo a auga, onde as capturaron, xa que se mergullan, pero algunhas que son moi grandes l\u00e9vanas \u00e1 superficie. Son reprodutores mon\u00f3gamos estacionais. Ambos os membros da parella traballan na construci\u00f3n do ni\u00f1o feito de herbas de pantano mortas e outras plantas que amontoan nas beiras con vexetaci\u00f3n de lagos. Cr\u00edan unha soa camada por ano e a posta consta dun ou dous ovos ovais marr\u00f3ns oliv\u00e1ceos con pintas marr\u00f3ns que son incubados durante 24 ou 25 d\u00edas por ambos os proxenitores. As cr\u00edas son alimentados polo pai e nai e empluman en 70 a 77 d\u00edas. Os polos poden mergullarse e voan \u00e1s s\u00faas \u00e1reas de invernada antes de que se forme o xeo no outono.\nA movella grande est\u00e1 considerada na Lista Vermella da IUCN como especie con status \"Pouco preocupante\". \u00c9 unha das especies \u00e1s que se aplica o Acordo para a conservaci\u00f3n das aves acu\u00e1ticas migratorias africano-euroasi\u00e1ticas. Nalg\u00fans pa\u00edses ten unha protecci\u00f3n especial, como nos Estados Unidos, onde o Servizo de Bosques dos Estados Unidos a designou como especie con status especial debido \u00e1s ameazas que afronta pola perda de h\u00e1bitat e envelenamento por metais t\u00f3xicos na s\u00faa \u00e1rea de distribuci\u00f3n estadounidense.\n\u00c9 a ave provincial de Ontario (Canad\u00e1), e aparece na moeda canadense dun d\u00f3lar, que popularmente se chama \"loonie\" (\"loon\" \u00e9 o nome ingl\u00e9s desta ave) e tam\u00e9n en series antigas de billetes canadenses de 20 d\u00f3lares. En 1961 foi designada ave estatal de Minnesota e aparece na moeda conmemorativa dun cuarto de d\u00f3lar correspondente a ese estado.\nTaxonom\u00eda e nome.\nA movella grande \u00e9 unha das cinco especies de movellas que constit\u00faen o x\u00e9nero \"Gavia\", o \u00fanico x\u00e9nero da familia Gaviidae e da orde Gaviiformes. O seu parente m\u00e1is pr\u00f3ximo \u00e9 outra especie de cabeza negra grande, a movella de bico branco (\"Gavia adamsii\"). Non se reco\u00f1ecen subespecies de movella grande.\nO zo\u00f3logo e mineral\u00f3logo dan\u00e9s Morten Thrane Br\u00fcnnich foi o que primeiro describiu a movella gande en 1764, co nome de \"Colymbus immer\" na s\u00faa obra \"Ornithologia Borealis\". O agora eliminado x\u00e9nero \"Colymbus\" conti\u00f1a os mergull\u00f3ns ademais das movellas, e permaneceu en uso ata que a Comisi\u00f3n Internacional de Nomenclatura Zool\u00f3xica intentou clarexar a nomenclatura en 1956 ao declarar que \"Colymbus\" era un nome suprimido e inapropiado para seguirse usando e estableceu \"Gavia\", creado por Johann Reinhold Forster en 1788, como o nome de x\u00e9nero v\u00e1lido para as movellas.\nO actual nome do x\u00e9nero \"Gavia\" era o nome latino dunha ave mari\u00f1a non identificada e o nome espec\u00edfico \"immer\" deriva do nome noruegu\u00e9s do animal, similar \u00e1 palabra islandesa moderna \"himbrimi\". A palabra pode estar relacionada co sueco \"immer\" ou \"emmer\": as cinzas grises ou denegridas dunha cacharela (refer\u00edndose \u00e1 plumaxe negra da ave); ou ao lat\u00edn \"immergo\", 'mergullarse', e \"immersus\", 'mergullado'.\nExisten varias especies f\u00f3siles de movellas desde o Plioceno, e ademais alg\u00fans esp\u00e9cimes do Plistoceno de California e Florida parecen representar unha paleosubespecie da movella grande actual.\nDescrici\u00f3n.\nA movella grande adulta pode medir de 69 a 91\u00a0cm de lonxitude cunha envergadura alar de entre 127 e 147\u00a0cm, \u00e9 lixeiramente menor que a similar movella de bico branco. O seu peso pode variar de 3,2 a 4,1\u00a0kg. Como media mide 81\u00a0cm de longo, ten unha envergadura alar media de 136\u00a0cm, e un peso medio de 4,1\u00a0kg. A plumaxe reprodutora do adulto consiste nunha cabeza ancha e pescozo negros con brillos verdosos, purp\u00fareos ou azulados. Ten un bico negro, \u00e1s veces coa punta clara, e ollos vermellos con iris vermello. O pescozo est\u00e1 rodeado dun caracter\u00edstico anel negro e ten dous colares brancos de oito a dez curtas li\u00f1as na parte anterior superior do pescozo, e un visible colar de li\u00f1as brancas paralelas que forman un \u00f3valo grande no lateral do pescozo. A parte central do pescozo anterior inferior \u00e9 branco, e as partes laterais inferiores do pescozo te\u00f1en li\u00f1as lonxitudinais brancas que se converten en ringleiras de pequenas pintas e li\u00f1as negras que se fan moi estreitas. As partes superiores son denegridas ou grises denegridas, e cada pluma ten pequenas pintas brancas. A parte superior da \u00e1 \u00e9 denegrida e con pequenas pintas brancas nas coberteiras non primarias, mentres que a parte inferior da \u00e1 \u00e9 m\u00e1is clara con cobreteiras brancas excepto as longas li\u00f1as do talo negras nas plumas axilares. As partes inferiores son brancas, pero con algo de negro nas coberteiras de debaixo da cola e ano. Ten un manto a cadros negros e brancos e unha cola anegrada. As patas son gris claras na s\u00faa metade interior e denegridas na metade externa, e as membranas entre as dedas dos seus p\u00e9s palmados son de cor carne.\nA plumaxe non reprodutora do adulto \u00e9 amarronada co pescozo e cabeza escuros marcados con marr\u00f3n agrisado escuro. Os ollos est\u00e1n rodeados de branco, e as p\u00e1lpebras son claras. O bico \u00e9 principalmente gris claro, cun culmen e punta escuros, pero ao inicio da primavera a punta pode volverse m\u00e1is branca. As partes inferiores, face inferior, meixela e garganta son abrancazadas. A parte anterior do pescozo \u00e9 abrancazada, xeralmente formando unha amosega con forma de cu\u00f1a nos lados do pescozo escuros, e pode por veces revelar un trazo sombr\u00edo do anel do pescozo ou un colar claro. Ten partes superiores grises amarronadas escuras cun padr\u00f3n pouco claro de cadrados nos ombros e algunhas coberteiras das \u00e1s con pintas brancas, o cal normalmente est\u00e1 oculto cando se mergullan. O macho e a femia te\u00f1en aspecto similar, a\u00ednda que mostran dimorfismo sexual nas s\u00faas dimensi\u00f3ns f\u00edsicas, xa que o macho \u00e9 meirande e significativamente m\u00e1is pesado.\nO pesado bico con forma de daga vai aguz\u00e1ndose progresivamente e \u00e9 agrisado con punta negra. A cor do bico e o seu \u00e1ngulo distingue esta especie da movella de bico branco. O pescozo \u00e9 curto e groso. Nada moi lentamente sobre a auga, \u00e1s veces s\u00f3 coa cabeza por riba da superficie e horizontal \u00e1 tona da auga. Debe correr sobre a superficie da auga despregando as \u00e1s para engalar e po\u00f1erse a voar. Durante o voo, a cabeza l\u00e9vaa lixeiramente m\u00e1is baixa que o corpo, e os p\u00e9s l\u00e9vaos arastrado detr\u00e1s. Ten unha estrutura esquel\u00e9tica constru\u00edda por \u00f3sos s\u00f3lidos (o que \u00e9 o normal en Gaviiformes e ping\u00fc\u00edns pero diferente da maior\u00eda das aves voadoras que te\u00f1en \u00f3sos moi pneumatizados, ocos e cheos de aire para seren m\u00e1is lixeiros), o que lle engade peso, pero lle axuda a mergullarse.\nOs individuos novos xeralmente te\u00f1en unha caluga gris amarronada escura que pode parecer m\u00e1is escura que as plumas negras de beiras claras. Ten unha cabeza, pescozo e partes superiores de negras a gris escuras, cunha gorxa, meixelas e partes inferiores brancas. Durante o seu primeiro inverno, a forma do bico dos novos pode non estar tan totalmente desenvolvida coma nos adultos, e durante o segundo inverno lembran o adulto reprodutor, pero con coberteiras das \u00e1s sen pintas brancas.\nA movella grande dist\u00ednguese da movella \u00e1rtica (\"G. arctica\") e da movella pequena (\"G. stellata\") principalmente polo seu maior tama\u00f1o. Xeralmente ten unha fronte m\u00e1is inclinada e unha parte anterior superior da cabeza protuberante, algo similar \u00e1 da movella \u00e1rtica. O bico \u00e9 m\u00e1is pesado e o dorso \u00e9 m\u00e1is claro que a parte traseira do pescozo. \u00c9 m\u00e1is dif\u00edcil de distinguir da movella de bico branco, pero a s\u00faa plumaxe reprodutora ten m\u00e1is marcas brancas no pescozo e os cadros do ombro adoitan ser m\u00e1is pequenos; a plumaxe non reprodutora ten laterais do pescozo negros que contrastan m\u00e1is abruptamente coas \u00e1reas claras e a cor do bico.\nMuda.\nA plumaxe xuvenil escamosa mantense ata xaneiro ou febreiro do ano seguinte \u00e1 eclosi\u00f3n, cando unha longa muda das plumas da cabeza e corpo lles d\u00e1 unha aparencia m\u00e1is adulta. Os adultos despr\u00e9ndense de todas as plumas de voo simultaneamente aproximadamente nesa \u00e9poca do ano, o que os deixa temporalmente incapaces de voar, antes de adquiriren a plumaxe reprodutora, pero as aves do segundo ano retardan esta muda substancial ata o ver\u00e1n. A plumaxe de inverno do adulto adqu\u00edrese entre outubro e xaneiro por unha muda parcial principalmente das plumas da cabeza, corpo e cola.\nDistribuci\u00f3n e h\u00e1bitat.\nAs movellas grandes son principalmente ne\u00e1rticas e reprod\u00facense entre os 48\u00b0 N e o C\u00edrculo polar \u00e1rtico, localmente ao sur dos 40\u00b0 N e ao norte dos 78\u00b0 N. Durante a s\u00faa tempada reprodutora en primavera e ver\u00e1n, o m\u00e1is com\u00fan \u00e9 que vivan en lagos e outras v\u00edas acu\u00e1ticas do norte dos Estados Unidos e o Canad\u00e1, e no sur de Groenlandia, en Islandia, en Svalbard, en Jan Mayen e na illa do Oso de Noruega; e polo oeste en Alasca, e polo leste, moi raramente, en Escocia. Os seus h\u00e1bitats de ver\u00e1n van desde lagos con bosque a lagoas da tundra. Os lagos deben ser grandes dabondo para que poidan engalar e botarse a voar, e proporcionen unha gran poboaci\u00f3n de peixes pequenos. Os lagos profundos con augas superficiais c\u00e1lidas, produtividade biol\u00f3xica relativamente baixa e baixa turbidez, onde os peixes que son as s\u00faas presas son doados de ver, son os h\u00e1bitats nos que as movellas que van reproducirse cr\u00edan con m\u00e1is \u00e9xito os fillos. Para protexerse dos predadores, as movellas grandes prefiren lagos con illas e covas. Son visitantes raros das costas do oc\u00e9ano Glacial \u00c1rtico. Mostran unha gran fidelidade polo sitio de cr\u00eda.\nAlgunhas movellas grandes permanecen en Islandia todo o ano, a\u00ednda que a maior\u00eda migran. En Norteam\u00e9rica invernan principalmente ao longo das costas do Atl\u00e1ntico norte e o nordeste do Pac\u00edfico, e moitas paran nos Grandes Lagos durante a s\u00faa migraci\u00f3n. Migran de d\u00eda, partindo unhas d\u00faas horas despois da sa\u00edda do sol e voando a altitudes de 1500 a 2700\u00a0m sobre o nivel do mar, sobre a capa convectiva e turbulenta de aire. En inverno poden verse nas costas de Norteam\u00e9rica baixando polo sur ata Baixa California, Sonora, norte de Sinaloa, sur de Texas, e raramente no norte de Tamaulipas. No leste, varios milleiros delas invernan ao longo das costas europeas, probablemente procedentes de Islandia, Groenlandia e o Canad\u00e1. A s\u00faa \u00e1rea de distribuci\u00f3n est\u00e9ndese polo noroeste de Europa desde Finlandia a Portugal, e poden verse en Galicia, Asturias e o sur de Espa\u00f1a, as\u00ed como no oeste do mar Mediterr\u00e1neo nas costas de Catalu\u00f1a, e Marrocos en \u00c1frica, a\u00ednda que s\u00f3 uns poucos centos viaxan ata o sur da pen\u00ednsula Ib\u00e9rica. A\u00ednda que a fidelidade polos sitios de invernada non se co\u00f1ece ben, anualmente, os adultos obs\u00e9rvanse regresando dos mesmos lugares de invernada no oc\u00e9ano Pac\u00edfico (Morro Bay), o golfo de M\u00e9xico (ba\u00eda Barataria), o oc\u00e9ano Atl\u00e1ntico (Maryland e Massachusetts), e o encoro de lago Pateros.\nUsualmente invernas ao longo das costas e lagos interiores, ba\u00edas, enseadas, e regatos, Hai aves que migran ao corpo de auga m\u00e1is pr\u00f3ximo que non se conxele en inverno: as movellas do oeste do Canad\u00e1 van ao Pac\u00edfico, as movellas dos Grandes Lagos \u00e1 rexi\u00f3n do golfo de M\u00e9xico, as movellas do leste do Canad\u00e1 van ao Atl\u00e1ntico, e algunhas van a grandes enseadas de lagos e encoros. Aparecen na maior\u00eda das augas interiores dos Estados Unidos. Na costa de Carolina do Sur, costa do golfo adxacente ao mango de Florida, e litoral atl\u00e1ntico desde Massachusetts a Maine danse algunhas das maiores concentraci\u00f3ns de movellas grandes. Rex\u00edstranse aves errantes ocasionais no interior de M\u00e9xico, en San Luis Potos\u00ed e Coahuila, e mesmo en Chiapas e Oaxaca no sur. Son accidentais no norte do Xap\u00f3n e nas illas do Comandante do noroeste do Pac\u00edfico, e en Cuba no Caribe.\nComportamento.\nA movella grande \u00e9 un experta nadadora, que captura as s\u00faas presas baixo a auga mergull\u00e1ndose \u00e1s veces ata 60\u00a0m. Cos seus grandes p\u00e9s palmados, a movella grande \u00e9 un predador perseguidor subacu\u00e1tico eficiente e destro mergullador. Necesita unha gran distancia de carreira para acumular momento par engalar e botarse a voar, e \u00e9 torpe en terra, desliz\u00e1ndose sobre o seu ventre e empurr\u00e1ndose cara a adiante coas patas. A s\u00faa torpeza en terra d\u00e9bese a que as patas est\u00e1n situadas moi atr\u00e1s no corpo; os seus m\u00fasculos p\u00e9lvicos est\u00e1n ben desenvolvidos, o que \u00e9 ideal para nadar pero non son nada axeitados para cami\u00f1ar. Cando ameriza, desl\u00edzase sobre a auga co ventre para perder velocidade, en vez de frear cos p\u00e9s, de novo porque estes est\u00e1n situados moi atr\u00e1s. A movella grande nada e merg\u00fallase moi ben, e voa moi aceptablemente durante centos de quil\u00f3metros durante a migraci\u00f3n. Voa co pescozo estendido, xeralmente emitindo un son tr\u00e9molo particular que pode usarse para identificalo. A s\u00faa velocidade en voo \u00e9 de ata 120\u00a0km/h na migraci\u00f3n.\nAlimentaci\u00f3n.\nOs peixes supo\u00f1en o 80% da dieta da movella grande. Alim\u00e9ntase de peixes de ata 26\u00a0cm de lonxitude, como cipr\u00ednidos, catost\u00f3midos, \"Dorosoma\", \"Ambloplites rupestris\", alosas, lucios, peixes brancos diversos, \"Sander canadensis\", \"Sander vitreus\", \"Ameiurus nebulosus\", \"Lepomis gibbosus\", lotas, \"Lepomis macrochirus\", \"Pomoxis annularis\", \"Pomoxis nigromaculatus\", \"Osmerus mordax\" e outros ciprinodontiformes. Os exemplares novos comen mormalmente pequenos cipr\u00ednidos, e \u00e1s veces insectos e fragmentos de vexetaci\u00f3n verde. A dieta en auga doce consiste principalmente en lucios, perciformes, cetr\u00e1rquidos e troitas; a dieta en auga salgada consiste maiormente en \"Sebastes\", peixes planos, salm\u00f3ns, arenques, esci\u00e9nidos, burros e ateriniformes. Cando hai escaseza de peixes ou son dif\u00edciles de capturar, depredan cangrexos e outros crust\u00e1ceos, caracois e outros moluscos, smesugas e outros an\u00e9lidos, larvas de insectos, ras e de cando en vez materia vexetal de plantas acu\u00e1ticas, como \"Potamogeton\", ra\u00edces, musgos, brotes de salgueiros, sementes, e algas. Tam\u00e9n se observou que en ocasi\u00f3ns comen cr\u00edas de pato.\nA movella grande usa as s\u00faas potentes extremidades posteriores para propulsar o corpo baixo a auga a gran velocidade e capturar as s\u00faas presas. Se o peixe intenta escapar, a ave pers\u00e9gueo con excelente manobrabilidade subacu\u00e1tica grazas \u00e1 enorme forza das s\u00faas patas. Tragan a maior\u00eda das presas baixo a auga, onde as capturaron, pero algunhas que son moi grandes as traen primeiro \u00e1 superficie. Tr\u00e1ganas coa cbeza or diante. \u00c9 un predador visual, polo que esencial para que te\u00f1a \u00e9xito na caza que as augas estean claras. Normalmente merg\u00fallase a entre 4 e 19\u00a0m de profundidade, pero rexistr\u00e1ronse inmersi\u00f3ns de ata os 70\u00a0m. O tempo medio que pasa mergullado \u00e9 duns 42 segundos, pero a duraci\u00f3n m\u00e1xima que aguanta mergullado \u00e9 de aproximadamente 1 minuto.\nReproduci\u00f3n.\nA movella grande \u00e9 mon\u00f3gama estacionalmente; as parellas que se forman permanecen xuntas durante toda a tempada reprodutora e sep\u00e1ranse cando migran en inverno. As parellas empezan a reproducirse aos dous anos de idade, e os lazos de parella persisten ata o final da tempada reprodutora. A copulaci\u00f3n ten lugar nas ribeiras, a mi\u00fado no sitio de nidaci\u00f3n, rep\u00edtena diariamente ata que po\u00f1en os ovos. O cortexo que a precede \u00e9 moi simple, cun mutuas inmersi\u00f3ns dos peteiros e mergullos de todo o corpo. As exhibici\u00f3ns que fan ante os intrusos, como saltar baixando a cabeza (unha alternacia de posturas de esgrima e inmersi\u00f3n de peteiros) e correr sobre a auga (correr pola \"superficie da auga coas \u00e1s dobradas ou medio estendidas e bater as \u00e1s coa mesma velocidade coma cando van engalar\") son a mi\u00fado malinterpretadas como se fosen o cortexo.\nA nidaci\u00f3n empeza normalmente a inicios de maio, e macho e femia constr\u00faen o ni\u00f1o xuntos. A maior\u00eda dos sitios de nidaci\u00f3n enc\u00f3ntranse en illas en vez de na costa principal. A parella reclama un territorio dunhas 24 a 80\u00a0ha e vix\u00edao intensamente, incluso de noite, defend\u00e9ndoo e marc\u00e1ndoo f\u00edsica e vocalmente. Entre o 16 e o 33% das loitas territoriais entre machos acaban coa morte da ave desprazada debido \u00e1s feridas. Debido a esta agresiva defensa territorial que fan os adultos reprodutores, \u00e9 improbable o parasitismo de posta. O ni\u00f1o ten uns 56\u00a0cm de ancho e constr\u00faese con herbas de pantano mortas e outras plantas ind\u00edxenas, e sit\u00faano nun mont\u00edculo nas costas con vexetaci\u00f3n de lagos de m\u00e1is de 3,7\u00a0ha. Despois dunha semana de construci\u00f3n a final da primavera, un dos membros da parella sobe \u00e1 parte superior do ni\u00f1o e moldea o seu interior coa forma do seu corpo. Os sitios de nidaci\u00f3n reutil\u00edzanse anualmente, e os estudos suxiren que nas seguintes reutilizaci\u00f3ns te\u00f1an m\u00e1is \u00e9xito na cr\u00eda dos fillos que no intento inicial. Base\u00e1ndose en varios estudos, a media de \u00e9xito reprodutor \u00e9 dun 40%, e maior\u00eda das cr\u00edas que eclosionan sobreviven debido aos coidados parentais.\nPo\u00f1en os ovos a finais de maio ou en xu\u00f1o. As postas constan dun ou dous ovos ovais marr\u00f3ns oliv\u00e1ceos con manchas negras, que deben incubarse durante 24 ou 25 d\u00edas, tarefa na cal colaboran ambos os proxenitores por quendas. O ni\u00f1o sit\u00faano xeralmente en costas de lagos con bastante pendente, nas que os adultos poden mergullarse na auga rapidamente se v\u00e9n alg\u00fan predador. Os ovos te\u00f1en unhas dimensi\u00f3ns de 88\u00d755\u00a0mm e cando po\u00f1en dous ovos fano cun intervalo de separaci\u00f3n dun a tres d\u00edas, e eclosionan asincronamente. Os polos acabados de eclosionar son de cor negro feluxe e te\u00f1en o ventre branco. \u00c1s poucas horas de eclosionaren, os pitos abandonan o ni\u00f1o cos pais, nadando preto deles e \u00e1s veces mont\u00e1ndose no lombo dos pais. Os pais e os polos ao principio permanecen en augas pouco profundas de ba\u00edas illadas, onde os pais poden defender mellor as cr\u00edas. Os polos poden facer pequenos mergullos desde o seu primeiro d\u00eda, pero fan mergullos m\u00e1is profundos a medida que medran. Tardan en emplumar de 70 a 77 d\u00edas. Xeralmente s\u00f3 cr\u00edan unha camada. Ambos os pais alimentan os fillos con presas vivas desde que eclosionan ata que empluman e cando te\u00f1en dous meses empezan a alimentarse e defenderse por si s\u00f3s. Os pais capuran pequenos peixes e l\u00e9vanllos en posici\u00f3n transversal no bico, chama os fillos e ach\u00e9gase a ele coa cabeza baixa para que os polos poidan agarrar o peixe. Se a comida \u00e9 escasa, a cr\u00eda pode loitar intensamente, e a mi\u00fado s\u00f3 sobrevive unha cr\u00eda. Os polos abandonan os territorios de cr\u00eda antes de que se empece a formar o xeo en outono. Estimouse que unha parella de movellas que cr\u00eden dous polos alim\u00e9ntanos con 423\u00a0kg de peixe durante os cinco meses e medio que pasan no territorio de reproduci\u00f3n. Algunhas movellas grandes chegan a vivir 20 anos ou m\u00e1is, e a idade m\u00e1xima rexistrada foi de 29 anos e 10 meses.\nVocalizaci\u00f3ns.\nA movella grande produce varias vocalizaci\u00f3ns, as m\u00e1is com\u00fans das cales son o tr\u00e9molo, o yodel, o laio, e o ouleo. Cada unha destas chamadas comunica unha mensaxe distinta. A frecuencia coa cal vocalizan var\u00eda segundo o momento do d\u00eda, o tempo climatol\u00f3xico, e a estaci\u00f3n. \u00c9 unha ave m\u00e1is activa vocalmente entre mediados de maio e mediados de xu\u00f1o. O laio, o yodel e o tr\u00e9molo son chamadas que fai m\u00e1is de noite que polo d\u00eda; as chamadas ocorren m\u00e1is frecuentemente con temperaturas fr\u00edas e cando chove pouco ou nada.\nO tr\u00e9molo, \u00e1s veces chamado \u201criso\u201d, caracter\u00edzse pola s\u00faa cualidade de curtas vacilaci\u00f3ns da voz. Adoitan utilizar esta chamada para indicar angustia ou alarma causadas por disputas territoriais ou ameazas percibidas. Emiten unha tr\u00e9mola serie de ata dez notas bastante altas, como un \"(hu)-heheheheheheha\". Tam\u00e9n a usan para comunicar a s\u00faa presenza a outras movellas cando chegan a un lago, xeralmene cando van voando por riba dos outros. \u00c9 a \u00fanica vocalizaci\u00f3n que usan mentres est\u00e1n a voar. O tr\u00e9molo ten tres niveis e intensidade que se correlacionan con nivel de angustia do animal, e os tipos difer\u00e9ncianse polas frecuencias cada vez m\u00e1is altas do ton que se engaden \u00e1 chamada.\nO yodel (canto tirol\u00e9s) \u00e9 unha longa e complexa chamada que fai s\u00f3 o macho. Util\u00edzase para establecer as fronteiras territoriais e en confrontaci\u00f3ns territoriais, e a lonxitude da chamada corresponde ao nivel de agresividade da movella. As frecuencias dominantes no yodel indican a masa corporal e, por tanto, a sa\u00fade dos machos. Un macho que ocupa un novo territorio parece alterar o seu yodel para que sexa claramente distinguible do que fac\u00eda o anterior dono do territorio.\nO laio (\"wail\") dunha movella \u00e9 unha longa chamada que consta de tres notas, e a mi\u00fado comp\u00e1rase ao ouveo dun lobo. Usan esta chamada para comunicar a s\u00faa localizaci\u00f3n a outras movellas. Em\u00edtena e dev\u00f3lvena entre a parella reprodutora ou entre un adulto e os seus polos, xa sexa para manteren o contacto ou como un intento de aproxim\u00e1rense despois de estaren separadas. \u00c9 algo as\u00ed como un forte \"aaoo\", \"wii-wea wii-wea wii-wea\", ou \"ooo-aaah-\u00e9\u00e9\u00e9\u00e9\".\nO ouleo (\"hoot\") \u00e9 unha chamada tenue e curta e \u00e9 outra forma de chamada de contacto. \u00e9 unha chamada m\u00e1is \u00edntima que o laio e util\u00edzase exclusivamente entre pequenos grupos familiares ou bandadas. Fana para deixar que outras familias ou membros da bandada saiban onde est\u00e1n. Pode oirse a mi\u00fado cando o adulto quere xuntar os polos para alimentalos.\nPredadores e parasitos.\nAs movellas grandes adultas te\u00f1en poucos predadores, a\u00ednda que as aguias de cabeza branca \"Haliaeetus leucocephalus\" atacan as aves que est\u00e1 incubando. Tam\u00e9n se te\u00f1en observado ataques de tibur\u00f3ns en inverno. Cando un predador se aproxima (ao ni\u00f1o ou \u00e1 propia ave), a movella grande \u00e1s veces ataca o predador correndo cara a el e tratando de cravarlle o seu peteiro similar a unha daga, apuntando ao abdome do predador ou \u00e1 parte posterior da cabeza ou pescozo.\nOs ovos poden comerllelos varios mam\u00edferos, como vis\u00f3ns americanos, mofetas, londras, raposos e mapaches; este \u00faltimo \u00e9 o responsable de case o 40% de todos os fracasos na reproduci\u00f3n. Aves como algunhas gaivotas, corvos grandes e corvos americanos comen ovos que non est\u00e1n vixiados. Como os seus ni\u00f1os est\u00e1n na beira da auga, os ovos son especialmente vulnerables se o adulto est\u00e1 ausente.\nOs polos poden ser v\u00edtimas das tartarugas \"Chelydra serpentina\", gaivotas grandes, aguias de cabeza branca, e grandes peixes como o lucio e o \"Micropterus salmoides\". A aguia especialmente \u00e9 un predador significativo dos polos.\nOs parasitos internos da movella grande son moitas especies de vermes, como os trematodos, cestodos, nematodos e acantoc\u00e9falos. Uns altos niveis de vermes poden ser o resultado de cambios na alimentaci\u00f3n debido a unha escasa dispo\u00f1ibilidade de peixes, e poden causar doenzas e morte. Detect\u00e1ronse nesta movella infecci\u00f3ns protozoarias como a causada por \"Eimeria gaviae\" e a malaria aviaria. A mosca negra \"Simulium annulus\" est\u00e1 estreitamente asociada coa movella grande, porque \u00e9 atra\u00edda polas secreci\u00f3ns da gl\u00e1ndula uropixial da ave e por sinais visuais e t\u00e1ctiles. Esta mosca \u00e9 prexudicial para as movellas, que son os seus h\u00f3spedes favoritos, que transmiten parasitos sangu\u00edneos e virus, e causan o abandono de ni\u00f1os cando hai moitas. Entre os parasitos externos est\u00e1n os piollos das plumas \"Ischnocera\", a\u00ednda que estes non se encontran na cabeza da ave.\nO botulismo, adquirido ao comer peixe infectado, pode orixinar a par\u00e1lise e o afogamento. A asperxilose \u00e9 outra causa de delgadez extrema e morte. Os gromos destas doenzas \u00e1s veces causan miles de mortes.\nStatus e conservaci\u00f3n.\nDesde 1998, a movella grande \u00e9 considerada especie con \"Preocupaci\u00f3n menor\" na Lista de especies ameazadas da IUCN, xa que ten unha ampla \u00e1rea de distribuci\u00f3n, de m\u00e1is de\n20\u00a0000\u00a0km2, e porque ten unha tendencia poboacional estable. Ademais, tam\u00e9n ten un gran tama\u00f1o de poboaci\u00f3n de 612\u00a0000 a 640\u00a0000 individuos. A poboaci\u00f3n reprodutora estimada vai de 1\u00a0400 a 2\u00a0600 individuos maduros en Europa. Aproximadamente a metade da poboaci\u00f3n reprodutora de Norteam\u00e9rica enc\u00f3ntrase en Ontario con 97\u00a0000 parellas territoriais, e no Quebec con 50\u00a0000 parellas territoriais. Uns 2\u00a0400 individuos aparecen nas provincias mar\u00edtimas do Canad\u00e1 (Nova Escocia e Nova Brunswick). Na Columbia Brit\u00e1nica hai 25\u00a0000 parellas territoriais. No alto norte do Canad\u00e1, hai unhas 50\u00a0000 parellas territoriais, e de 12\u00a0500 a 15\u00a0000 nas provincias das prader\u00edas: Alberta, Manitoba e Saskatchewan. Nos Estados Unidos, a maior poboaci\u00f3n reprodutora est\u00e1 presente en Alasca con de 3\u00a0600 a 6\u00a0000 parellas territoriais. Na rexi\u00f3n dos Grandes Lagos estadounidense hai de 5\u00a0900 a 7\u00a0200 destas parellas, o que sup\u00f3n a metade da poboaci\u00f3n reprodutora dos Estados Unidos. Hai unhas 100 parellas territoriais nos estados do noroeste de Washington, Idaho, Montana e Wyoming. Unhas 2\u00a0250 parellas territoriais enc\u00f3ntranse en Nova Inglaterra e Nova York. En inverno, de 3\u00a0500 a 4\u00a0500 individuos enc\u00f3ntranse no Reino Unido, e un n\u00famero menor enc\u00f3ntrase na li\u00f1a costeira de Europa occidental e en Islandia. Ao longo da costa do Pac\u00edfico, viven de 184\u00a0000 a 189\u00a0000 adultos e de 31\u00a0000 a 32\u00a0000 xuven\u00eds, e ao longo da costa atl\u00e1ntica de 423\u00a0000 a 446\u00a0000 adultos e de 72\u00a0000 a 76\u00a0000 xuven\u00eds.\nA especie est\u00e1 no Ap\u00e9ndice II da Convenci\u00f3n para a Conservaci\u00f3n de Especies Migratorias de Animais Salvaxes, e no Artigo I da Directiva de Aves da Uni\u00f3n Europea. \u00c9 unha das especies \u00e1s cales se aplica o Acordo sobre a Conservaci\u00f3n de Aves Acu\u00e1ticas Migratorias Africano-Euroasi\u00e1ticas (AEWA). En Europa aparece en 20 Zonas Importantes para a Conservaci\u00f3n das Aves, como Irlanda, Svalbard, Noruega continental, Islandia, Espa\u00f1a, e o Reino Unido. \u00c9 tam\u00e9n unha especie na lista de 83 ZEPAs da rede Natura 2000 da Uni\u00f3n Europea. O Servizo Forestal dos Estados Unidos designou a movella com\u00fan como especie con status especial, e na rexi\u00f3n dos Grandes Lagos superiores dos Bosques Nacionais de Huron-Manistee, de Ottawa e Hiawatha designouse como especie sensible gardabosques rexional.\nA \u00e1rea reprodutora da movella grande desprazouse ao norte; a especie reproduc\u00edase m\u00e1is ao sur ata Iowa hai un s\u00e9culo. Foi afectada negativamente pola chuvia \u00e1cida e a poluci\u00f3n, e o envelenamento por chumbo por causa das chumbadas usadas na pesca (especialmente as que son do tama\u00f1o das pedri\u00f1as que a ave inxire) e a contaminaci\u00f3n por mercurio como residuo industrial. Os metais pesados como o mercurio poden ser parcialmente retirados polos procesos biol\u00f3xicos como a excreci\u00f3n ou deposici\u00f3n nas plumas, pero os seus efectos adversos son magnificados pola concentraci\u00f3n dos elementos t\u00f3xicos en \u00f3rganos como o f\u00edgado. As cascas dos ovos poden tam\u00e9n conter metais contaminantes, que orixinan unha produtividade reprodutora baixa. Os altos niveis de metais pesados est\u00e1n ligados con que as movellas se encontren en peores condici\u00f3ns, e os machos son m\u00e1is afectados porque comen peixes m\u00e1is grandes.\nA movella grande enfrontouse tam\u00e9n a un declive na s\u00faa \u00e1rea reprodutora debido \u00e1 caza, predaci\u00f3n e flutuaci\u00f3ns do nivel da auga ou asolagamentos. Fix\u00e9ronse alg\u00fans intentos ambientalistas para incrementar o \u00e9xito na nidaci\u00f3n mitigando os efectos dalgunhas destas ameazas, principalmente a depredaci\u00f3n terrestre e as flutuaci\u00f3n no nivel das augas nos territorios de reproduci\u00f3n da movella. Ademais, proporcion\u00e1ronse plataformas flotantes artificiais para a nidaci\u00f3n para a movella grande nalg\u00fans lagos para reducir o impacto dos cambios no nivel das augas debido aos encoros e outras actividades humanas. A movella grande abandona os lagos que non lle proporcionan un h\u00e1bitat axeitado para a nidaci\u00f3n debido ao desenvolvemento urban\u00edstico ou econ\u00f3mico na s\u00faa li\u00f1a costeira. P\u00f3\u00f1ena en perigo as embarcaci\u00f3ns persoais e barcas a motor que poden afogar os polos novi\u00f1os, arrastrar os ovos \u00e1 auga, ou asolagar os ni\u00f1os. A\u00ednda se considera unha especie damnificada en Alasca pola cat\u00e1strofe da vertedura de petr\u00f3leo do Exxon Valdez.\nNa cultura.\nAs vocalizaci\u00f3ns e aspecto da movella grande fixeron dela un personaxe que aparece en moitos contos dos ind\u00edxenas americanos. Un exemplo \u00e9 unha historia dos ojibwe sobre unha movella que creou o mundo, e unha saga dos micmac na que interv\u00e9n Kwee-moo, unha movella que era un mensaxeiro especial do heroe tribal Glooscap (Glu-skap). O conto do colar da movella ten moitas versi\u00f3ns entre os pobos nativos da costa do Pac\u00edfico norteamericana. A tribo dos delaware do leste de Norteam\u00e9rica e os buryats de Siberia tam\u00e9n crearon historias nas que interv\u00e9n a movella.\nA movella grande era comida nas illas de Escocia desde o Neol\u00edtico ata o s\u00e9culo XVIII, e a grosa capa de graxa que ten baixo a pel utiliz\u00e1base para curar a ci\u00e1tica.\nA movella grande aparece nas moedas canadenses dun d\u00f3lar, chamadas popularmente \"loonies\" polo nome en ingl\u00e9s do animal, \"loon\", e tam\u00e9n en series antigas de billetes de 20 d\u00f3lares canadenses. \u00c9 a ave provincial de Ontario. Foi designada ave do estado de Minnesota en 1961, e tam\u00e9n aparece na moeda conmemorativa dun cuarto de d\u00f3lar correspondente a ese estado. Un club da Liga maior de f\u00fatbol estadounidense (\"Major League Soccer\"), o Minnesota United FC utiliza a movella no seu escudo e nome popular.\nA chamada de laio da movella utilizouse moito en pel\u00edculas e televisi\u00f3n para evocar a natureza salvaxe e suspense, e menci\u00f3nase en canci\u00f3ns como \"Old Devil Moon\" (\"wanna laugh like a loon\").\nA movella grande \u00e9 un personaxe central no argumento da novela para nenos \"Great Northern?\" de Arthur Ransome de 1947, onde os conservacionistas triunfan ante os coleccionistas de ovos, unha actividade que daquela non se consideraba moi nociva.\nNa pel\u00edcula de 2016 de Pixar \"Finding Dory\" (Buscando a Dory), convencen a unha movella algo desleixada e parva chamada Becky para que use un cubo para axudar a dous dos principais personaxes, Nemo e Marlin, a entrar nun instituto de vida mari\u00f1a onde Dory est\u00e1 atrapada. As movellas tam\u00e9n aparecen na pel\u00edcula de 1981 \"On Golden Pond\" (Na lagoa dourada)."}
{"id": "421754", "revid": "25871", "url": "https://gl.wikipedia.org/wiki?curid=421754", "title": "Setsuko Hara", "text": ", nada en Yokohama o 17 de xu\u00f1o de 1920 e finada en Kanagawa o 5 de setembro de 2015, foi unha actriz xaponesa. En Occidente, \u00e9 co\u00f1ecida especialmente polas s\u00faas interpretaci\u00f3ns en filmes de Yasujir\u014d Ozu como \"Primavera tard\u00eda\" (1949) e \"Contos de Toquio\" (1953), a\u00ednda que xa participara en 67 filmes antes de traballar co director.\nTraxectoria.\nInicios.\nSetsuko Hara naceu como na actual Hodogaya-ku, Yokohama nunha familia con tres fillos e cinco fillas. A s\u00faa irm\u00e1 m\u00e1is vella casou co director de cinema Hisatora Kumagai, que a introduciu no mundo do cinema, anim\u00e1ndoa a que deixase a escola, o que fixo e comezou a traballar para os estudios Nikkatsu en Tamagawa, nas aforas de Toquio, en 1935. Debutou aos quince anos co nome art\u00edstico escollido polo estudio en \"Tamerafu Nakare Wak\u014ddo Yo\"\nComezou a destacara como actriz na coproduci\u00f3n xermano-xaponesa de 1937 \"Die Tochter des Samurai\", co\u00f1ecida no Xap\u00f3n como \"Atarashiki Tsuchi\" (\"A nova terra\"), dirixida por Arnold Fanck e Mansaku Itami. No filme, Hara interpreta unha muller que intenta sen \u00e9xito inmolarse nun volc\u00e1n. Continuou a interpretar hero\u00ednas tr\u00e1xicas en moitos dos seus filmes ata o final da segunda guerra mundial, como en \"K\u0113kkon no seita\u012b\" (1942) e \"Aoi sanmyaku\" (1949), dirixidos por Tadashi Imai, e \"K\u0113ssen no \u014dzora he\", dirixido por Kunio Watanabe.\nPosguerra.\nHara protagonizou o primeiro filme de posguerra de Akira Kurosawa, \"Waga seishun ni kuinashi\" (1946). Tam\u00e9n traballou co director Kimisaburo Yoshimura en \"Anj\u014d-ke no but\u014dkai\" (1947) e con Keisuke Kinoshita en \"Oj\u00f4san kanpai\" (1949). En todos estes filmes, interpretou a \"nova\" muller xaponesa, arelando un futuro brillante. Por\u00e9n, en moitos dos seus filmes, especialmente os dirixidos por Yasujir\u014d Ozu e Mikio Naruse representou a t\u00edpica muller xaponesa, actuando de filla, esposa ou nai.\nO primeiro dos seus seis filmes con Yasujir\u014d Ozu foi \"Primavera tard\u00eda\" (1949), e a colaboraci\u00f3n entre eles durou os seguintes vinte anos. En \"Primavera tard\u00eda\" interpretou a Noriko, unha filla devota que prefire quedar na casa coidando do seu pai en lugar de casar, a pesar dos rogos dos seus familiares. En \"Bakush\u016b\" (1951), interpretou unha personaxe non relacionada tam\u00e9n chamada Noriko, que quer\u00eda casar e atopa o valor para facelo sen a aprobaci\u00f3n da s\u00faa familia. A este seguinos \"Contos de Toquio\" (1953), quizais o filme m\u00e1is c\u00e9lebre de Ozu, en que interpreta a unha vi\u00fava, tam\u00e9n chamada Noriko, cuxo marido foi asasinado na guerra. A s\u00faa devoci\u00f3n polo home morte preocupa \u00e1 s\u00faa familia pol\u00edtica, que insiste en que deber\u00eda mudarse ou volver casar.\nO \u00faltimo gran personaxe de Hara foi Riku, a esposa de \u014cishi Yoshio, no filme \"\" (1962).\n\u00daltimos anos.\nHara, que nunca casou, foi alcumada \"a virxe eterna\" no Xap\u00f3n e . Abandonou a interpretaci\u00f3n en 1963 (ano da morte de Ozu), e pasou unha vida reclu\u00edda en Kamakura, onde se rodaron moitos dos filmes en que a dirixiu Ozu, rexeitando todas as entrevistas e fotograf\u00edas. Durante anos, a xente especulou sobre as raz\u00f3ns para que abandonase a vida p\u00fablica. Hara confesou durante a s\u00faa \u00faltima conferencia de prensa que realmente nunca gozou da interpretaci\u00f3n e empreg\u00e1bao como medio para axudar a s\u00faa familia; non obstante, moita xente continuou a pensar na posibilidade de que tivese unha relaci\u00f3n rom\u00e1ntica con Ozu, ou a deteroraci\u00f3n da s\u00faa vista.\nTras ver a Hara nun filme, o novelista Sh\u016bsaku End\u014d escribiu: \"Suspirar\u00edamos ou deixar\u00edamos sa\u00edr unha grande exhalaci\u00f3n do m\u00e1is fondo do noso coraz\u00f3n, pero que o que n\u00f3s sentimos foi precisamente isto: Pode ser posible que haxe unha muller as\u00ed no mundo?\"\nTras m\u00e1is de cincuenta anos de reclusi\u00f3n, Hara faleceu de pneumon\u00eda no hospital da prefectura de Kanagawa o 5 de setembro de 2105, aos 95 anos. A s\u00faa morte non foi recollida nos medios de comunicaci\u00f3n ata o 25 de novembro dese ano debido a que a s\u00faa familia non achegou a informaci\u00f3n antes, seguramente por privacidade. O filme anime \"Sennen Joy\u016b\" (2001), dirixido por Satoshi Kon, est\u00e1 baseado en parte na s\u00faa vida, a\u00ednda que foi producido e estreado m\u00e1is dunha d\u00e9cada antes da s\u00faa morte."}
{"id": "421756", "revid": "27155", "url": "https://gl.wikipedia.org/wiki?curid=421756", "title": "Gavia immer", "text": ""}
{"id": "421757", "revid": "27155", "url": "https://gl.wikipedia.org/wiki?curid=421757", "title": "Mobella grande", "text": ""}
{"id": "421764", "revid": "88215", "url": "https://gl.wikipedia.org/wiki?curid=421764", "title": "Vicente G\u00f3mez Umpi\u00e9rrez", "text": "Vicente G\u00f3mez Umpi\u00e9rrez, nado nas Palmas de Gran Canaria o 31 de agosto\u00a0de 1988, \u00e9 un futbolista espa\u00f1ol. Xoga de centrocampista defensivo e o seu equipo actual \u00e9 o Kerala Blasters FC.\nTraxectoria.\nO 17 de agosto de 2018 fichou polo Deportivo da Coru\u00f1a (en Segunda Divisi\u00f3n), procedente do UD Las Palmas, firmando por tres temporadas. A operaci\u00f3n pechouse nunha cantidade superior ao medio mill\u00f3n de euros. O seu debut produciuse na segunda xornada, nunha vitoria a domicilio fronte o Extremadura UD (0\u20131)."}
{"id": "421769", "revid": "88215", "url": "https://gl.wikipedia.org/wiki?curid=421769", "title": "Diego Caballo", "text": "Diego Caballo Alonso, nado en Salamanca o 17 de febreiro\u00a0de 1994, \u00e9 un futbolista espa\u00f1ol. Xoga de lateral esquerdo e o seu equipo equipo actual \u00e9 o Albacete Balompi\u00e9, da Segunda Divisi\u00f3n.\nTraxectoria.\nO 13 de agosto de 2018 anunciouse que Caballo ascend\u00eda \u00f3 primeiro equipo do Deportivo da Coru\u00f1a para xogar na Segunda Divisi\u00f3n, tras unha tempada no Fabril.\nO 3 de setembro de 2019 rescindiu o seu contrato co Deportivo. Horas m\u00e1is tarde anunciouse a s\u00faa fichaxe polo Extremadura UD, por unha campa\u00f1a con opci\u00f3n a d\u00faas m\u00e1is.\nO 22 de xaneiro de 2020, asinou un contrato por d\u00faas tempadas e media co Albacete Balompi\u00e9 da Segunda Divisi\u00f3n, tras rescindir o seu contrato co Extremadura."}
{"id": "421790", "revid": "98629", "url": "https://gl.wikipedia.org/wiki?curid=421790", "title": "Contos de Toquio", "text": ", tam\u00e9n co\u00f1ecido como Viaxe a Toquio, \u00e9 un filme dram\u00e1tico xapon\u00e9s dirixido por Yasujir\u014d Ozu que se estreou en 1953. Est\u00e1 protagonizado por Chish\u016b Ry\u016b e Chieko Higashiyama.\nOzu e o guionista K\u014dgo Noda escribiu o gui\u00f3n en 103 d\u00edas e est\u00e1 baseado vagamente no filme estadounidense de 1937 \"Make Way for Tomorrow\", dirixido por Leo McCarey. Noda primeiro suxeriu adaptar o filme, que Ozu non vira. Ozu empregou moitos membros dos elencos e t\u00e9cnicos cos que traballara durante anos. Estreado no Xap\u00f3n en 1953, non tivo reco\u00f1ecemento internacional inmedianto e foi considerado \"demasiado xapon\u00e9s\" para os exportadores. Estreouse en Londres en 1957 e ga\u00f1ou o trofeo Sutherland o ano seguinte, recibindo eloxios dos cr\u00edticos estadounidenses trala s\u00faa estrea en Nova York en 1972.\n\"Contos de Tokio\" est\u00e1 reco\u00f1ecida como a obra mestra de Ozu e adoita ser citada como un dos mellores filmes da historia. En 2012, foi votado como o mellor filme de todos os tempos nunha enquisa entre directores realizada pola revista \"Sight &amp; Sound\".\nEstreouse en galego o 6 de marzo de 2004 a trav\u00e9s da TVG.\nArgumento.\nUns pais anci\u00e1ns, orixinarios de Onomichi, no Xap\u00f3n rural, visitan os seus fillos residentes en Toquio, mais son rexeitados en certa maneira polos seus fillos, que est\u00e1n moi ocupados para prestarlles atenci\u00f3n. Con todo, a actitude contrasta co comportamento da s\u00faa nora vi\u00fava, que os trata con afecto. A humanidade evoluciona tan rapidamente que entre as xeraci\u00f3ns se orixina un abismo que as mant\u00e9n incomunicadas entre si."}
{"id": "421796", "revid": "47401", "url": "https://gl.wikipedia.org/wiki?curid=421796", "title": "Viaxe a Toquio", "text": ""}
{"id": "421809", "revid": "1131", "url": "https://gl.wikipedia.org/wiki?curid=421809", "title": "Panader\u00eda Da Cunha", "text": "Panader\u00eda Da Cunha \u00e9 unha empresa galega adicada \u00e1 produci\u00f3n e comercializaci\u00f3n de derivados da fari\u00f1a e con sede en Carral.\nAs orixes da empresa est\u00e1n en Manuel da Cunha, un emigrante portugu\u00e9s de Chaves que chegou a Carral. Empezou traballando cargando sacos de fari\u00f1a. Comezou a fabricar pan que vend\u00eda polas portas. O pan de Carral xa \u00e9 co\u00f1ecido dende o s\u00e9culo XVIII. A empresa ten 14 tendas propias e fabrica para outras marcas.\nEn 2015, iniciou a produci\u00f3n de xeados."}
{"id": "421811", "revid": "15490", "url": "https://gl.wikipedia.org/wiki?curid=421811", "title": "Ra\u00ed\u00f1as e emperatrices de Francia", "text": ""}
{"id": "421878", "revid": "23204", "url": "https://gl.wikipedia.org/wiki?curid=421878", "title": "Henk Wolf", "text": "Hendrikus Abraham Ytsen (Henk) Wolf, nado en\u00a0Utrecht\u00a0o\u00a025 de febreiro de 1973, \u00e9 un\u00a0ling\u00fcista, tradutor e escritor fris\u00f3n.\nTraxectoria.\n\u00c9 profesor de ling\u00fc\u00edstica e fris\u00f3n na Universidade NHL. As s\u00faas publicaci\u00f3ns ling\u00fc\u00edsticas tratan principalmente das relaci\u00f3ns entre\u00a0sintaxe e\u00a0socioling\u00fc\u00edstica, a orde dos constitu\u00edntes en fris\u00f3n, cambio\u00a0ling\u00fc\u00edstico. Tam\u00e9n publica columnas de divulgaci\u00f3n ling\u00fc\u00edstica en \u00a0\"Frysk Deibl\u00ead\", \"Pompebl\u00eaden\" e\u00a0\"Doar\" e presentou en Omrop Frysl\u00e2n os programas \"Praat mar Frysk\" e \"Skriuw mar Frysk\" . Wolf escribe tam\u00e9n sobre e en\u00a0fris\u00f3n setentrional, participou no m\u00e9todo de aprendizaxe\u00a0\"Sn\u00e5\u00e5k Frasch\" realizado pola Fryske Akademy e\u00a0Af\u00fbk\u00a0e que incl\u00fae un libro mais un vocabulario\u00a0fris\u00f3n occidental/fris\u00f3n setentrional. En 2006 publicou unha colleita de relatos humor\u00edsticos, \"W\u00fbnderaardichheden\" e unha novela, tam\u00e9n de ton humor\u00edstico, \"Youmir, Soan fan in T\u00fanslang\".\nO\u00a05 de abril de 2015 sufriu un accidente de tr\u00e1nsito no seu\u00a0jeep\u00a0mentres conduc\u00eda entre\u00a0Aldegea e Garyp\u00a0cando unha\u00a0gali\u00f1ola negra pasou voando e feriuno co\u00a0peteiro\u00a0no p\u00e9\u00a0e no\u00a0ollo\u00a0dereito. Tras unha operaci\u00f3n os m\u00e9dicos dix\u00e9ronlle que \u00eda quedar cego do seu ollo dereito, pero ao cabo dun mes comezou a ver zonas de luz. A s\u00faa experiencia neste accidente e na s\u00faa rehabilitaci\u00f3n contouna no libro en neerland\u00e9s\u00a0\"Een meerkoet in mijn oog\"."}
{"id": "422007", "revid": "98629", "url": "https://gl.wikipedia.org/wiki?curid=422007", "title": "Kepler-90h", "text": "Kepler-90h (tam\u00e9n co\u00f1ecido pola s\u00faa designaci\u00f3n de obxecto de interese Kepler \"KOI-351.01\") \u00e9 un exoplaneta que orbita \u00f3 redor da estrela na secuencia principal tipo-G, Kepler-90, e est\u00e1 situado dentro da zona de habitabilidade da s\u00faa estrela. \u00c9 o planeta m\u00e1is externo dos oito planetas que se co\u00f1ecen do sistema planetario de Kepler-90, todos eles descubertos polo telescopio Kepler. Est\u00e1 situado a preto de 2.545 anos luz (780 parsecs), ou case 2,4078 \u00d7 1016 km) da Terra, na constelaci\u00f3n de Draco. Este exoplaneta \u00e9 o oitavo no sistema multiplanetario da estrela. A partir de decembro de 2017, Kepler-90 \u00e9 a estrela que alberga m\u00e1is exoplanetas co\u00f1ecidos. Atopouse a Kepler-90h co m\u00e9todo de tr\u00e1nsito, no que se mide o efecto atenuante que provoca un planeta mentres cruza por diante da s\u00faa estrela.\nCaracter\u00edsticas.\nMasa, raio e temperatura.\nKepler-90h \u00e9 un exoplaneta do tipo xigante gasoso cunha masa de case 1,2 veces \u00e1 masa de X\u00fapiter e un raio case igual. Ten unha temperatura de 292 K (19\u00a0\u00b0C; 66\u00a0\u00b0F), semellante \u00e1 temperatura media da Terra. En termos de masa e raio \u00e9 un planeta moi semellante a X\u00fapiter.\nEstrela nai.\nO planeta orbita unha estrela (tipo-G) chamada Kepler-90. A estrela ten unha masa de 1,2 masas solares e un raio de 1,2 raios solares. Ten unha temperatura superficial de 6.080 K e ten unha idade estimada do arredor de 2.000 mill\u00f3ns de anos, cunha considerable incerteza. En comparaci\u00f3n, o Sol ten uns 4.600 mill\u00f3ns de anos e ten unha temperatura superficial de 5.778 K.\nA magnitude aparente da estrela, ou o brillante que aparece dende a perspectiva da Terra, \u00e9 de 14. \u00c9 moi feble para ser vista a simple vista.\nCaracter\u00edsticas orbitais.\nKepler-90h orbita a s\u00faa estrela nai cada 331,6 d\u00edas, a unha distancia de 1,01 UAs, moi semellante \u00e1 distancia orbital entre a Terra \u00e9 o Sol (a cal \u00e9 de 1 UA).\nHabitabilidade.\nKepler-90h reside na zona habitable da s\u00faa estrela nai. O exoplaneta, cun radio de 1,01 \"R\"x, \u00e9 demasiado grande para ser rochoso, e por iso o planeta en si non pode ser habitable. Hipoteticamente, as l\u00faas suficientemente grandes, con suficiente atmosfera e presi\u00f3n, poden ser capaces de ter auga l\u00edquida e potencialmente ter vida. Non obstante, tales l\u00faas non se forman en torno \u00f3s planetas, probablemente ter\u00edan que ser capturadas de lonxe; por exemplo, un protoplaneta que est\u00e1 \"fuxindo\". Un planeta de tama\u00f1o semellante \u00f3 de X\u00fapiter probablemente formar\u00eda l\u00faas de tama\u00f1os semellantes \u00e1s L\u00faas de Galileo ou \u00e1 l\u00faa Tit\u00e1n de Saturno. Non obstante, sabemos que incluso as l\u00faas deste tama\u00f1o poden conter atmosferas e ter campos magn\u00e9ticos, xa que Tit\u00e1n ten unha atmosfera m\u00e1is espesa c\u00e1 da Terra e ten masas estables de l\u00edquidos na s\u00faa superficie. Unha l\u00faa de tama\u00f1o similar, a l\u00faa Gan\u00edmedes de X\u00fapiter, ten o seu propio campo magn\u00e9tico.\nPara unha \u00f3rbita estable, a relaci\u00f3n entre o per\u00edodo orbital dunha L\u00faa \"P\"s \u00f3 redor do seu primario e do primario en torno \u00e1 s\u00faa estrela \"P\"p debe ser &lt; 1/9, por exemplo, se a un planeta lle leva 90 d\u00edas facer unha \u00f3rbita \u00f3 redor da s\u00faa estrela, a \u00f3rbita m\u00e1xima estable dunha l\u00faa dese planeta ten que ser de 10 d\u00edas ou inferior. As simulaci\u00f3ns suxiren que unha l\u00faa cun per\u00edodo orbital de menos de 45 a 60 d\u00edas permanecer\u00e1 con toda seguridade unida a un planeta xigante masivo ou anana marr\u00f3n que orbite a 1 UA dende unha estrela parecida \u00f3 Sol. No caso de Kepler-90h, isto ser\u00eda practicamente o mesmo ter unha \u00f3rbita estable.\nOs efectos das marea gravitatorias tam\u00e9n p\u00f3denlle permitir \u00e1 l\u00faa ter procesos de tect\u00f3nica de placas, o que far\u00eda que a actividade volc\u00e1nica regulase a temperatura da l\u00faa e tam\u00e9n permitir\u00edalle crear un efecto xeodin\u00e1mico que dar\u00eda \u00f3 sat\u00e9lite un campo magn\u00e9tico forte. Para soportar unha atmosfera terrestre de aproximadamente 4.600 mill\u00f3ns de anos (a idade da Terra), a hipot\u00e9tica l\u00faa ter\u00eda que ter unha densidade semellante a de Marte e polo menos unha masa de 0,07 M\u2295. Unha forma de diminui-las perdas causadas pola pulverizaci\u00f3n cat\u00f3dica \u00e9 que a l\u00faa tivese un campo magn\u00e9tico forte que puidese desv\u00eda-lo vento estelar e os cintos de radiaci\u00f3n. As medici\u00f3ns da sonda Galileo da NASA suxiren c\u00e1s grandes l\u00faas poden ter campos magn\u00e9ticos; atopou que a l\u00faa Gan\u00edmedes de X\u00fapiter ten a s\u00faa propia magnetosfera, a\u00ednda que a s\u00faa masa \u00e9 tan s\u00f3 0,025 M\u2295.\nDescubrimento.\nNo 2009, o telescopio espacial Kepler estaba acabando de observar estrelas no seu fot\u00f3metro, o instrumento que utiliza para detectar eventos de tr\u00e1nsito, nos que un planeta pasa por diante da s\u00faa estrela nai e fai que o brillo desta dimin\u00faa durante un per\u00edodo de tempo breve e relativamente regular. No seu \u00faltimo test, o telescopio Kepler xa levaba observadas unhas 50.000 estrelas no seu cat\u00e1logo de entradas, inclu\u00edndo a Kepler-90; as curvas de luz preliminares foron enviadas \u00f3 equipo cient\u00edfico do \"Kepler\" para a s\u00faa an\u00e1lise, que elixiu \u00e1s que ti\u00f1an obvios compa\u00f1eiros planetarios para o seu seguimento nos observatorios. As observaci\u00f3ns de estrelas con posibles planetas extrasolares tiveron lugar entre o 13 de maio do 2009 e o 17 de marzo do 2012. Despois de observa-los tr\u00e1nsitos respectivos, que para Kepler-90h ocorreron aproximadamente cada 331 d\u00edas (o seu per\u00edodo orbital), finalmente conclu\u00eduse que era un corpo planetario o responsable dos tr\u00e1nsitos peri\u00f3dicos de 331 d\u00edas. O descubrimento, anunciouse o 12 de novembro de 2013."}
{"id": "422097", "revid": "85894", "url": "https://gl.wikipedia.org/wiki?curid=422097", "title": "Carlos Rov\u00e9s", "text": "Carlos \u00c1lvarez-Rov\u00e9s P\u00e9rez-Santamarina, tam\u00e9n chamado Carlos Rob\u00e9s, nado en 1816 no Carril (Vilagarc\u00eda de Arousa) e finado en Santiago de Compostela o 5 de outubro de 1854, foi un xurista e pol\u00edtico galego.\nTraxectoria.\nFillo do comerciante avilesino Sim\u00f3n \u00c1lvarez Rov\u00e9s e da compostel\u00e1 Mar\u00eda del Carmen P\u00e9rez-Santamarina Fl\u00f3rez-Villaamil, foi sobri\u00f1o de Lu\u00eds L\u00f3pez Ballesteros e de Pedro M\u00e9ndez-de Vigo. Estudou Leis na Universidade de Santiago de Compostela, licenci\u00e1ndose en Xurisprudencia.\nAfincouse en Santiago de Compostela como avogado. Durante a alcald\u00eda do Marqu\u00e9s de B\u00f3veda de Limia foi o 2\u00ba tenente de alcalde e, tras a Vicalvarada, foi elixido alcalde de Santiago de Compostela o 23 de xullo de 1854, presidindo a Xunta de Goberno. A Xunta estivo composta por progresistas de corte \"esparterista\". Por\u00e9n, tras o Decreto do 1 de agosto de Espartero polo que se minguaba o poder das xuntas locais, deix\u00e1ndoas como simples \u00f3rganos consultivos, Rov\u00e9s presentou a s\u00faa dimisi\u00f3n o d\u00eda 4, quedando co posto de primeiro tenente de alcalde. Desde esta data ata o mes de outubro, a cidade continuou sen alcalde, ocupando de xeito provisional a alcald\u00eda C\u00e1ndido Vald\u00e9s. Finalmente, o 2 de outubro volveu a presidir a corporaci\u00f3n o Marqu\u00e9s de B\u00f3veda, pero Rov\u00e9s non entrou a formar parte da nova corporaci\u00f3n por estar enfermo do c\u00f3lera, que neste ano afectou profundamente a Galicia. Finalmente, tres d\u00edas despois Carlos Rov\u00e9s faleceu no seu domicilio, no n\u00famero 3 da r\u00faa do Preguntoiro."}
{"id": "422161", "revid": "32797", "url": "https://gl.wikipedia.org/wiki?curid=422161", "title": "Carlos Rob\u00e9s", "text": ""}
{"id": "422167", "revid": "32797", "url": "https://gl.wikipedia.org/wiki?curid=422167", "title": "Carlos \u00c1lvarez Rov\u00e9s", "text": ""}
{"id": "422175", "revid": "32797", "url": "https://gl.wikipedia.org/wiki?curid=422175", "title": "Carlos \u00c1lvarez-Rov\u00e9s P\u00e9rez-Santamarina", "text": ""}
{"id": "422344", "revid": "89787", "url": "https://gl.wikipedia.org/wiki?curid=422344", "title": "Psiconautas, los ni\u00f1os olvidados", "text": "Psiconautas, los ni\u00f1os olvidados \u00e9 un filme galego de animaci\u00f3n de 2015, dirixido por Alberto V\u00e1zquez e Pedro Rivero.\n\u00c9 a adaptaci\u00f3n da novela gr\u00e1fica \"Psiconautas\", do propio Alberto V\u00e1zquez. Ga\u00f1ou o Goya \u00e1 mellor pel\u00edcula de animaci\u00f3n do 2016 e foi preseleccionada para os Oscar.\nArgumento.\nBirdboy e Dinki son dous adolescentes que decidiron escapar dunha illa asolagada por unha cat\u00e1strofe ecol\u00f3xica: Birdboy ill\u00e1ndose do mundo, Dinki emprendendo unha arriscada viaxe coa esperanza de que Birdboy a acompa\u00f1e.\nProduci\u00f3n.\n\u00c9 unha coproduci\u00f3n entre a galega ZircoZine, de Luis Tosar e Farruco Castrom\u00e1n, e a vasca Basque Films. Tr\u00e1tase da segunda adaptaci\u00f3n da novela de Alberto V\u00e1zquez, despois da curta \"Birdboy\", que tam\u00e9n ga\u00f1ou un Goya e foi preseleccionada para os Oscar.\nA pesar de ser proxectada en diversos festivais dende o 2015, non se estreou nos cines at\u00e9 o 2017.\nRecepci\u00f3n e premios.\nO filme foi ben recibido pola cr\u00edtica e acumulou premios dende a s\u00faa mesma estrea no Festival de Donostia, no que ga\u00f1ou o premio Lurra (\"Terra\" en \u00e9uscaro), entregado por Greenpeace. Cando o filme se estreou nos cines, xa levaba ga\u00f1ados numerosos premios como o Goya \u00e1 mellor pel\u00edcula de animaci\u00f3n, o Premio Platino \u00e1 mellor pel\u00edcula de animaci\u00f3n ou os premios a mellor pel\u00edcula de animaci\u00f3n dos festivais de Stuttgart e Sof\u00eda. Ademais foi preseleccionado para os Oscar.\nO \u00e9xito de cr\u00edtica non foi acompa\u00f1ado por un \u00e9xito de audiencia e o filme rematou 2017 cunha recadaci\u00f3n acumulada nos cines espa\u00f1ois de 15.912\u20ac e 2.883 espectadores. Con todo, f\u00f3ra de Espa\u00f1a o filme logrou unha recadaci\u00f3n unhas seis veces maior."}
{"id": "422391", "revid": "88215", "url": "https://gl.wikipedia.org/wiki?curid=422391", "title": "Fanny Blankers-Koen", "text": "Francina \"Fanny\" Elsje Blankers-Koen, nada en Baarn o 26 de abril de 1918 e finada en Hoofddorp o 25 de xaneiro de 2004, foi unha atleta e campioa ol\u00edmpica neerlandesa, vencedora, aos 30 anos de idade, de catro probas de atletismo nos Xogos Ol\u00edmpicos de 1948 en Londres, cando xa era nai de dous fillos. Foi considerada a \"Atleta Feminina do S\u00e9culo\", pola Associaci\u00f3n Internacional de Federaci\u00f3ns de Atletismo (IAAF). En 2012, foi inmortalizada no Sal\u00f3n da Fama do atletismo, creado no mesmo ano como parte das celebraci\u00f3ns polo centenario da IAAF.\nDurante a s\u00faa vida deportiva, Fanny bateu vinte marcas mundiais en probas de velocidade, obst\u00e1culos, saltos de altura, saltos de lonxitude e h\u00e9ptatlon.\nTraxectoria.\nFrancina Elsje Koen, naceu en Lage Vuursche, preto de Baarn, cidade do centro dos Pa\u00edses Baixos. Iniciouse nos deportes practicando nataci\u00f3n e aos 17 anos comezou a practicar o atletismo. Un ano despois, o seu adestrador Jan Blankers convenceuna para entrar no equipo ol\u00edmpico neerland\u00e9s, que participar\u00eda nos Xogos Ol\u00edmpicos de Berl\u00edn de 1936. Blankers-Koen obtivo dous quintos lugares, un en salto de altura e outro nos 4\u00d7100 metros lisos. Tam\u00e9n conseguiu un aut\u00f3grafo do atleta Jesse Owens, que se converteu na posesi\u00f3n m\u00e1is valorada.\nEn 1938 conquistou o seu primeiro resultado significativo ao levar a medalla de bronce nos 100 metros lisos do Campionato Europeo de atletismo. Co estalido da segunda guerra mundial, os Xogos Ol\u00edmpicos de 1940 e 1944 foron cancelados, mais Koen continuou a dedicarse ao atletismo durante o per\u00edodo da guerra. En 1946, poucas semanas despois de dar a luz a s\u00faa segunda filla, ga\u00f1ou a medalla de ouro nos 80 metros con obst\u00e1culos do Campionato Europeo de Atletismo.\nO seu feito m\u00e1is not\u00e1bel foi nos Xogos de Londres de 1948, cando ga\u00f1ou catro medallas de ouro en nove das probas femininas do acontecemento (100 e 200 metros lisos, 80 metros con obst\u00e1culos e 4\u00d7100 metros), convert\u00e9ndose no gran nome daqueles xogos. Competiu en once series e finais en oito d\u00edas. Foi a primeira muller que ga\u00f1ou catro medallas de ouro, e ademais conseguiuno nuns \u00fanicos xogos. Alcumada \"a ama de casa voadora\", \"a neerlandesa voadora\" e \"a asombrosa Fanny\" pola prensa internacional, foi recibida na s\u00faa chegada a Amsterdam por unha gran multitude.\nAos 34 anos, tomou parte nos seus terceiros Xogos Ol\u00edmpicos, que tiveron lugar en Helsinqui. A pesar de que estaba en boa forma f\u00edsica, sufriu graves bochas. Cualificouse para as semifinais dos 100 metros lisos, pero retirouse para asegurar a carreira de valados. Alcanzou a final nesa proba, pero tras golpear o segundo valado, abandonou a carreira. O 7 de agosto de 1955, venceu por \u00faltima vez, ga\u00f1ando o t\u00edtulo nacional de lanzamento de peso, o seu 58.\u00ba t\u00edtulo neerland\u00e9s.\nFanny Blankers-Koen faleceu aos 85 anos a causa do alzh\u00e9imer na s\u00faa casa de Hoofddorp."}
{"id": "422444", "revid": "5863", "url": "https://gl.wikipedia.org/wiki?curid=422444", "title": "T\u00eda Ni", "text": ""}
{"id": "422445", "revid": "5863", "url": "https://gl.wikipedia.org/wiki?curid=422445", "title": "Mar\u00eda de las Nieves Loperena", "text": ""}
{"id": "422469", "revid": "47401", "url": "https://gl.wikipedia.org/wiki?curid=422469", "title": "H\u00e9ctor de Saavedra", "text": "H\u00e9ctor (de) Saavedra y Rovira, nado en Santiago de Cuba en 1862 e finado en 1922, foi un escritor e xornalista cubano-espa\u00f1ol.\nTraxectoria.\nDe antepasados galegos, foi fillo de Juan de Saavedra e S\u00e1nchez, natural da Habana, e Numa Rovira e Valeriano. Casou con Mar\u00eda Luisa Sarachaga e Molina, que faleceu s\u00f3 alg\u00fans anos despois, e volveu a casar. Foi redactor de \"El F\u00edgaro\" (1892-1918), de \"La Habana Elegante\" (1894), de \"La Discusi\u00f3n\" (1903-1904) e de \"Diario de la Marina\" (1913-1922) tam\u00e9n da Habana, e f\u00edxose famoso como cronista de sociedade. As s\u00faas ofensas de palabra e de obra val\u00e9ronlle m\u00e1is dun duelo a pistola, por exemplo contra o se\u00f1or Francisco Romero, a quen alcanzou no peito, sendo el ferido na cabeza. Formou parte do faladoiro habaneiro de \"El F\u00edgaro\", onde co\u00f1eceu o famoso poeta Juli\u00e1n del Casal e colaborou na revista pedag\u00f3xica \"La Escuela Cubana\" (1912) e en \"Cuba y Am\u00e9rica\" (1889-1917).\nViaxou a Espa\u00f1a polo menos entre 1893 e 1895 e en Madrid, o sete de maio de 1895, presidiu o duelo do cabaleiro Athos de San Malatto contra Felix Lyon por mor dunha inxuria que este creu ter recibido por escrito do primeiro, levantando acta do mesmo. Logo viaxou a Par\u00eds, onde colaborou en \"La Rep\u00fablica Cubana\" (1896).\nUsou os pseud\u00f3nimos de \"Fleur de Elegante\", \"Mar\u00eda Vitoria\" e \"H\u00e9ctor\" en \"El F\u00edgaro\" e \"La Habana Elegante\", \"A. Yax\" en \"La Rep\u00fablica Cubana\", \"Fieramosca\" en \"La Discusi\u00f3n\" e \"Segismundo Krasinki\" en \"El Diario de la Marina\"."}
{"id": "422524", "revid": "6939", "url": "https://gl.wikipedia.org/wiki?curid=422524", "title": "Basilio de Ces\u00e1rea", "text": ""}
{"id": "422530", "revid": "624", "url": "https://gl.wikipedia.org/wiki?curid=422530", "title": "Rei de Xerusal\u00e9n", "text": ""}
{"id": "422533", "revid": "27155", "url": "https://gl.wikipedia.org/wiki?curid=422533", "title": "Gavia (x\u00e9nero)", "text": ""}
{"id": "422543", "revid": "5863", "url": "https://gl.wikipedia.org/wiki?curid=422543", "title": "Jos\u00e9 Manuel Cabada V\u00e1zquez", "text": ""}
{"id": "422544", "revid": "27155", "url": "https://gl.wikipedia.org/wiki?curid=422544", "title": "Movella", "text": ""}
{"id": "422545", "revid": "54334", "url": "https://gl.wikipedia.org/wiki?curid=422545", "title": "Nikolai Budarin", "text": "Nikolai Mikhailovich Budarin \u00e9 un astronauta ruso retirado que participou nas misi\u00f3ns STS-71, Soiuz TM-27, STS-113, Soiuz TMA-1 e Soiuz TMA-21. Pasou un total de 444,06 d\u00edas no espazo.\nTraxectoria.\nBudarin naceu o 29 de abril de 1953 en Kirya (Rep\u00fablica dos Chuvaxos). \u00c9 graduado en enxe\u00f1ar\u00eda mec\u00e1nica polo Instituto de Aviaci\u00f3n S. Ordzhonikidze de Moscova en 1979. Est\u00e1 casado con Marina Lvovna Budarina e ten dous fillos.\nEn 1976 comezou a ocupar os postos de enxe\u00f1eiro e enxe\u00f1eiro xefe en RSC Energia. Foi seleccionado en 1989 como candidato a cosmonauta e en xaneiro de 1991 pasou a ser cosmonauta de probas. Formou parte da tripulaci\u00f3n das misi\u00f3ns STS-71, Soiuz TM-27, STS-113, Soiuz TMA-1 e Soiuz TMA-21."}
{"id": "422550", "revid": "25871", "url": "https://gl.wikipedia.org/wiki?curid=422550", "title": "Pierre Trudeau", "text": "Joseph Philippe Pierre Yves Elliott Trudeau, nado en Montreal o 18 de outubro de 1919 e finado na mesma cidade o 28 de setembro de 2000), foi un pol\u00edtico canadense, 15.\u00b0 primeiro ministro do Canad\u00e1. Exerceu o cargo entre 1968 e 1979, foi reelixido en 1980 e en 1984 renunciou ao cargo.\nTrudeau liderou a idea dun estado unido por un Goberno central forte co franc\u00e9s e o ingl\u00e9s como linguas oficiais. Est\u00e1 considerado como o fundador do Canad\u00e1 moderno que asumiu o federalismo, o biling\u00fcismo e o multiculturalismo como sinais de identidade. Mesmo os seus adversarios pol\u00edticos reco\u00f1eceron unha fonda admiraci\u00f3n pola s\u00faa figura. Como escritor publicou o seu primeiro libro en 1956. Foi despedido nun multitudinario funeral ao que asistiron persoeiros de relevancia mundial. O Aeropuerto Internacional de Montreal foi bautizado co seu nome o 1 de xaneiro de 2004.\nTraxectoria.\nTrudeau naceu en Montreal no seo dunha familia adi\u00f1eirada, de nai escocesa (Grace Elliott) e pai franc\u00e9s (Charles-\u00c9mile Trudeau). Educouse nalgunhas das escolas m\u00e1is prestixiosas do mundo, inclu\u00edndo a universidade Harvard.\nCarreira pol\u00edtica.\nAo rematar os seus estudos percorreu Europa durante varios anos. Regresou ao Canad\u00e1 en 1943 e comezou a traballar como avogado. Tam\u00e9n regresou \u00e1 Universidade do Quebec como profesor adxunto, mentres establec\u00eda os seus primeiros contactos pol\u00edticos como funcionario na Secretar\u00eda do Gabinete de Ottawa, convert\u00e9ndose no principal asesor en cuesti\u00f3ns de dereito laboral e liberdades civ\u00eds.\nEn 1961 foi nomeado catedr\u00e1tico adxunto da facultade de dereiro da universidade de Montreal en que estivo ata 1965. Ese mesmo ano presentouse \u00e1s elecci\u00f3ns parlamentarias polo Partido Liberal e foi elixido deputado por primeira vez. Un ano m\u00e1is tarde foi nomeado secretario parlamentario do primeiro ministro Lester Pearson, posto que desempe\u00f1ou ata abril de 1967 cando foi nomeado ministro de Xustiza e procurador xeral do Canad\u00e1, cargos que desempe\u00f1ou ata 1968. Na s\u00faa etapa como ministro de Xustiza practicou reformas liberais en asuntos como o aborto e a homosexualidade.\nEn 1968 ga\u00f1ou as elecci\u00f3ns e foi nomeado primeiro ministro sucedendo a Lester Pearson. Durante este mandato destacaron entre outras medidas o decreto de estado de guerra ante diversos actos de terrorismo, entre os que se inclu\u00edu o asasinato do ministro de traballo Pierre Laporte.\nEn 1972 estableceu un goberno minoritario que o reelixiu como primeiro ministro. Durante este per\u00edodo tivo o apoio dos socialdem\u00f3cratas do NDP. A\u00ednda que o 9 de maio de 1974 perdeu unha moci\u00f3n de censura, o 8 de xu\u00f1o do mesmo ano foi reelixido con maior\u00eda absoluta nas elecci\u00f3ns lexislativas. En 1976 visitou Cuba nunha visita en que levou a s\u00faa familia. Foi o primeiro xefe de estado dun pa\u00eds membro da OTAN que o fixo e estableceu unha forte amizade con Fidel Castro, que acudiu ao funeral de Trudeau, onde saudou a toda a familia. Non obstante, en 1978 decretou o embargo a Cuba que se mantivo ata o ver\u00e1n de 1993, ao ter co\u00f1ecemento da presenza militar en Angola.\nEn 1979 foi derrotado polos conservadores de Joe Clark, convert\u00e9ndose no l\u00edder da oposici\u00f3n. O novo goberno durou oito meses e Trudeau foi reelixido por cuarta vez o 18 de febreiro de 1980. Ese mesmo ano, cunha apaixonada campa\u00f1a en contra do separatismo, conseguiu que nun referendo formulado no Quebec sobre a cuesti\u00f3n, a proposta fose derrotada por un 60\u00a0% dos votos.\nEn 1982 promoveu a sinatura da nova constituci\u00f3n. Durante este mandato a s\u00faa popularidade tocou fondo, chegado ao 23\u00a0%, a m\u00e1is baixa para un primeiro ministro canadense dende a segunda guerra mundial. Isto f\u00edxoo dimitir do seu partido e despois, en 1984, do seu cargo.\n\u00daltimos anos.\nTrudeau foi membro do Consello de Interacci\u00f3n, grupo de ex-gobernantes de diversos pa\u00edses formado co prop\u00f3sito de analizar os problemas econ\u00f3micos, estrat\u00e9xicos e ecol\u00f3xicos mundiais. As\u00ed mesmo foi membro do Consello de xefes de Goberno Libremente Elixidos, entre os que tam\u00e9n estaba o expresidente estadounidense Jimmy Carter.\nManifestouse ante distintos comicios canadenses e fixo unha campa\u00f1a en contra do refer\u00e9ndum sobre a secesi\u00f3n do Quebec en outubro de 1992, alegando que provocar\u00eda un caos que levar\u00eda \u00e1 desintegraci\u00f3n do pa\u00eds. En 1993 tam\u00e9n se manifestou en contra do acabado de crear Bloc qu\u00e9b\u00e9cois, sostendo que o seu ascenso ao poder ser\u00eda unha ameaza para o Canad\u00e1.\nVida persoal.\nTrudeau casou o 4 de marzo de 1971 con Margaret Sinclair nunha cerimonia secreta no norte de Vancouver. Co\u00f1ec\u00e9ranse en Tahit\u00ed cando ela ti\u00f1a vinte anos, vinte e nove menos ca el. Formaron unha parella con grande impacto social ata a s\u00faa separaci\u00f3n en 1977. Tiveron tres fillos e divorci\u00e1ronse oficialmente en 1984.\nEn 1998 faleceu o seu fillo m\u00e1is novo, Michel, con vinte e tres anos nunha avalancha mentres practicaba alpinismo. O seu fillo m\u00e1is vello, Justin, seguiu os seus pasos na pol\u00edtica, convert\u00e9ndose en primeiro ministro do Canad\u00e1 en 2015. O seu fillo mediano, Alexandre, \u00e9 cineasta e xornalista.\nDespois do divorcio en 1984, Trudeau converteuse no primeiro xefe de goberno canadense pai solteiro. Mantivo unha relaci\u00f3n rom\u00e1ntica coa actriz canadense Margot Kidder, nos \u00faltimos meses do seu exercicio e despois de deixar o cargo.\nEn 1991, foi pai de novo, con Deborah Margaret Ryland Coyne, da s\u00faa \u00fanica filla, Sarah.\nLegado.\nProbablemente pode ser cualificado como o primeiro ministro m\u00e1is popular e pol\u00e9mico na historia do Canad\u00e1. Unha vez no cargo f\u00edxose responsable do establecemento como oficiais das linguas francesa e inglesa, creou a lexislaci\u00f3n da Carta Canadense dos Dereitos e as Liberdades, que establece a igualdade de dereitos e implica que todos os cidad\u00e1ns te\u00f1en \"dereito \u00e1 protecci\u00f3n e beneficio da lei sen discriminaci\u00f3n ningunha por orixe, cor, raza, sexo, idade ou discapacidade mental ou f\u00edsica\". Esta carta incl\u00fae a liberdade de expresi\u00f3n e de prensa.\nO documento establece na secci\u00f3n 27 que \"esta Carta deber\u00e1 interpretarse dunha maneira consistente coa preservaci\u00f3n e mellora do patrimonio multicultural dos canadenses\".\nTam\u00e9n tivo que ver na repatriaci\u00f3n dende Inglaterra da Constituci\u00f3n de 1867, \"British North America Act\", terminando deste xeito cun dos \u00faltimos lazos coloniais. Estableceu ademais a constituci\u00f3n do Canad\u00e1 de 1982."}
{"id": "422551", "revid": "47401", "url": "https://gl.wikipedia.org/wiki?curid=422551", "title": "Pierre Elliott Trudeau", "text": ""}
{"id": "422552", "revid": "88215", "url": "https://gl.wikipedia.org/wiki?curid=422552", "title": "Antonio Casal Rivadulla", "text": ""}
{"id": "422553", "revid": "88215", "url": "https://gl.wikipedia.org/wiki?curid=422553", "title": "Antonio Casas Barros", "text": ""}
{"id": "422554", "revid": "1131", "url": "https://gl.wikipedia.org/wiki?curid=422554", "title": "Ram\u00f3n Pardi\u00f1as", "text": "Ram\u00f3n Pardi\u00f1as Villardefrancos y Taboada, nado en Santiago de Compostela o 27 de maio de 1802 e finado en Maella o 1 de outubro de 1838, foi un destacado militar e pol\u00edtico galego, falecido en combate na primeira guerra carlista.\nTraxectoria.\nFillo de Jos\u00e9 Rafael Pardi\u00f1as Villardefrancos y Varela, tam\u00e9n militar, e de Ana Mar\u00eda Taboada y Moscoso, Pardi\u00f1as ingresou no ex\u00e9rcito espa\u00f1ol en 1816, como subtenente no Rexemento Provincial de Santiago de Compostela. Falecido Fernando VII, combateu na primeira guerra carlista, tomando partido polo bando cristino. Foi elixido deputado a Cortes en 1834 e en 1837. Ese mesmo ano alcanzar\u00eda o rango de brigadier, e ao ano seguinte o de Mestre de Campo. Faleceu na Batalla de Maella, na que foi derrotado por Ram\u00f3n Cabrera."}
{"id": "422557", "revid": "89787", "url": "https://gl.wikipedia.org/wiki?curid=422557", "title": "Tiro deportivo", "text": "O tiro deportivo \u00e9 un deporte que implica po\u00f1er a proba a precisi\u00f3n e concentraci\u00f3n no manexo dunha arma de fogo ou de aire comprimido.\nTodas as s\u00faas normas r\u00e9xense de acordo coa Federaci\u00f3n Internacional de Tiro Deportivo, (en ingl\u00e9s, \"International Shooting Sport Federation\", ISSF), organismo internacional con sede en Alema\u00f1a, que \u00e9 a organizaci\u00f3n que dirixe o tiro deportivo a nivel internacional, e \u00e9 a encargada de celebrar periodicamente competici\u00f3ns e eventos en cada unha das s\u00faas disciplinas.\nA pr\u00e1ctica deste deporte require formaci\u00f3n e disciplina, sendo esencial o uso dun equipo de protecci\u00f3n persoal (PPE) (lentes protectoras e protector auditivo).\nTiro ol\u00edmpico.\nO programa ol\u00edmpico de tiro deportivo consta de 15 competici\u00f3ns diferentes: 9 para homes (M = masculino) e 6 para mulleres (F = feminino), en tres disciplinas diferentes, son cinco eventos de tiro con carabinas, cinco con pistolas e cinco para tiro ao prato con escopeta.\nO programa ol\u00edmpico cambiou para os Xogos Ol\u00edmpicos de Pek\u00edn 2008, e o n\u00famero de eventos de tiro pasou de 17 a 15. A pesar da reduci\u00f3n, houbo maior participaci\u00f3n, 390 tiradores procedentes de m\u00e1is de 100 pa\u00edses participaron nesa edici\u00f3n dos XX.OO."}
{"id": "422558", "revid": "1131", "url": "https://gl.wikipedia.org/wiki?curid=422558", "title": "Donato Fuejo", "text": "Donato Fuejo Lago, nado en Vigo o 27 de outubro de 1926, \u00e9 un m\u00e9dico e pol\u00edtico galego.\nTraxectoria.\nCursou os estudos de Medicina nas universidades de C\u00e1diz e Sevilla, licenci\u00e1ndose con Premio Extraordinario e doutor\u00e1ndose como especialista en pulm\u00f3n e coraz\u00f3n. O seu pai foi un dos primeiros m\u00e9dicos espa\u00f1ois que estudaron na Universidade Harvard cunha bolsa da Fundaci\u00f3n Rockefeller.\nFoi Xefe cl\u00ednico do Hospital Universitario de la Paz e participou no primeiro transplante de coraz\u00f3n que se realizou en Espa\u00f1a xunto a Crist\u00f3bal Mart\u00ednez Bordi\u00fa e Vital Aza.\nTivo os seus primeiros contactos coa actividade pol\u00edtica durante a d\u00e9cada de 1950 ao co\u00f1ecer a Enrique Tierno Galv\u00e1n, integr\u00e1ndose no Partido Socialista Popular (PSP) (denominado ent\u00f3n \"Partido Socialista do Interior\") e sendo un dos fundadores da Xunta Democr\u00e1tica. Precisamente, a convocatoria dunha rolda de prensa da Plataforma levouno a Carabanchel durante un tempo.\nNas primeiras elecci\u00f3ns democr\u00e1ticas celebradas en 1977 foi un dos tres deputados elixidos pola circunscrici\u00f3n electoral de Madrid na candidatura do PSP-Unidade Socialista, xunto a Tierno Galv\u00e1n e Ra\u00fal Morodo. Membro do Grupo Mixto do Congreso, participou de forma moi activa nas reuni\u00f3ns e negociaci\u00f3ns para a elaboraci\u00f3n da Constituci\u00f3n Espa\u00f1ola de 1978. Despois da fusi\u00f3n entre o PSP e o Partido Socialista Obreiro Espa\u00f1ol, volveu ser elixido deputado, agora nas listas do PSOE pola circunscrici\u00f3n de Madrid na primeira e II lexislatura. Foi membro da Executiva Federal do PSOE. Foi nomeado Vicepresidente da Organizaci\u00f3n Mundial da Sa\u00fade, cargo do que dimitiu pouco tempo despois. Ocupou a presidencia da Comisi\u00f3n do Defensor do Pobo no Congreso dos Deputados e foi elixido vogal do Consello de Seguridade Nuclear, onde pasou a ser o seu presidente desde 1987 a 1994."}
{"id": "422559", "revid": "88215", "url": "https://gl.wikipedia.org/wiki?curid=422559", "title": "Donato Fuejo Lago", "text": ""}
{"id": "422560", "revid": "98629", "url": "https://gl.wikipedia.org/wiki?curid=422560", "title": "Ram\u00f3n de Carranza", "text": "Ram\u00f3n de Carranza y Fern\u00e1ndez de la Reguera, nado en Ferrol o 16 de abril de 1863 e finado en C\u00e1diz o 13 de setembro de 1937, foi un pol\u00edtico, militar e empresario galego. Desenvolveu boa parte da s\u00faa carreira en C\u00e1diz, cidade da que foi alcalde entre 1927 e 1931, e novamente entre 1936 e 1937. Foi deputado en Cortes en varias ocasi\u00f3ns.\nTraxectoria.\nPrimeiros anos.\nNaceu en Ferrol o 16 de abril de 1863 no seo dunha familia militar.\nIngresou na Escola Naval en 1876, aos trece anos, onde comezou a carreira de mari\u00f1o. Estando de agregado naval en Washington ao estalar o conflito cos Estados Unidos, participou na Guerra de Cuba ao mando do canoneiro \"Contramaestre\", polo que se lle outorgou a Cruz Laureada de San Fernando. Continuou coa s\u00faa carreira militar ata que en 1930 alcanzou o rango de contraalmirante da Armada en situaci\u00f3n de retirado, e marqu\u00e9s da Vila de Pesadilla.\nCarreira pol\u00edtica.\nDestinado a C\u00e1diz en 1886, desde aquel momento quedou ligado coa capital gaditana.\nTras as elecci\u00f3ns de 1903 foi designado deputado a Cortes polo distrito de Alxeciras, dentro das filas do Partido Conservador; nas elecci\u00f3ns de 1919 volveu obter acta de deputado, esta vez polo distrito de El Puerto de Santa Mar\u00eda. Ademais, entre 1910 e 1917 foi Senador do Reino. Sendo un destacado membro da oligarqu\u00eda gaditana e andaluza, coa recomendaci\u00f3n de Jos\u00e9 Mar\u00eda Pem\u00e1n (Uni\u00f3n Patri\u00f3tica) foi designado alcalde non electo de C\u00e1diz durante a ditadura de Primo de Rivera, substitu\u00edndo ao anterior alcalde, Agust\u00edn Bl\u00e1zquez y Pa\u00fal en xullo de 1927 e durante o Goberno do Xeneral Berenguer, at\u00e9 o 14 de abril de 1931, ao proclamarse a Segunda Rep\u00fablica. Durante o seu mandato acomet\u00e9ronse en C\u00e1diz algunhas obras urbanas, como a construci\u00f3n da Praza de Touros, o edificio do cine Municipal na Praza do Palillero e empezouse a constru\u00edr o que logo ser\u00eda o Hotel Playa, ademais do Hotel Atl\u00e1ntico.\nNas elecci\u00f3ns municipais do 12 de abril de 1931 a s\u00faa candidatura foi a m\u00e1is votada, o que constitu\u00edu unha excepci\u00f3n naquelas elecci\u00f3ns que deron paso \u00e1 Segunda Rep\u00fablica. A pesar de ser o ga\u00f1ador dos comicios, por orde do goberno tivo que abandonar a alcald\u00eda. Concorreu \u00e1s elecci\u00f3ns xerais de 1933 e 1936, logrando obter acta de deputado en ambos os comicios. Para ent\u00f3n militaba no partido dereitista Renovaci\u00f3n Espa\u00f1ola.\nGuerra civil.\nTras o estalido da Guerra civil, o 18 de xullo de 1936, chegou de novo a C\u00e1diz desde Sevilla en avioneta, mostrando a s\u00faa completa disposici\u00f3n aos sublevados, o que lle valeu para facerse de novo co cargo o d\u00eda 29 do mesmo mes. Tam\u00e9n asumiu brevemente o cargo de gobernador civil de C\u00e1diz. Gravemente enfermo, abandonou o seu cargo como alcalde o 16 de xullo de 1937. Faleceu pouco despois, o 13 de setembro de 1937, aos 74 anos de idade.\nAsistiron ao seu enterro numerosas personalidades tanto de C\u00e1diz como doutras provincias andaluzas.\nVida privada.\nCasou coa rica herdeira Josefa G\u00f3mez Aramburu e tiveron varios fillos. O fillo m\u00e1is vello foi Jos\u00e9 Le\u00f3n de Carranza, que tam\u00e9n foi alcalde de C\u00e1diz. Outro dos fillos foi Ram\u00f3n de Carranza G\u00f3mez, que foi alcalde de Sevilla, presidente da Deputaci\u00f3n Provincial de Sevilla, procurador en Cortes e presidente do Sevilla F.C.\nReco\u00f1ecementos.\nA cidade de C\u00e1diz dedicoulle a avenida principal da extensi\u00f3n da cidade nos 80, a\u00ednda que en 2017 retir\u00f3uselle a dedicatoria pola s\u00faa participaci\u00f3n no golpe e posterior represi\u00f3n franquista.\nO estadio do C\u00e1diz Club de F\u00fatbol levou o nome de Estadio Ram\u00f3n de Carranza desde a s\u00faa construci\u00f3n en 1955 at\u00e9 2021, cando se renomeou como Estadio Nuevo Mirandilla. Leva o seu nome o prestixioso torneo de ver\u00e1n Trofeo Ram\u00f3n de Carranza."}
{"id": "422564", "revid": "65337", "url": "https://gl.wikipedia.org/wiki?curid=422564", "title": "Medalla de bronce", "text": " \nUnha medalla de bronce \u00e9 unha medalla que se outorga ao terceiro clasificado de diversas competici\u00f3ns como, por exemplo, nos Xogos Ol\u00edmpicos, nos Campionatos Mundiais de Atletismo ou nos Campionatos Europeos de Atletismo.\nNestas competici\u00f3ns, os que acaban en primeiro e terceiro lugar reciben, respectivamente, a medalla de ouro e a medalla de prata.\nPor\u00e9n, nos primeiros Xogos Ol\u00edmpicos modernos o subcampi\u00f3n recib\u00eda a medalla de bronce e o campi\u00f3n a de prata.\nPrimeira medalla de bronce galega nun campionato absoluto de Europa.\nAna Peleteiro, aos seus 22 anos, no concurso de triplo salto no campionato europeo de Berl\u00edn de 2018, obtivo a medalla de bronce, cun mellor salto de 14,44 m, a un cent\u00edmetro da prata, que foi para a alem\u00e1 Kristin Gierisch; o ouro foi para a grega Paraskevi Papachristou, que saltou 14,60 m. A galega estivo en posici\u00f3ns de podio de principio a fin do concurso. Fixo dous moi bos saltos, pero que resultaron nulos, e ti\u00f1a a marca de 14,55 m conseguidos ese ano en Xetafe).\nNoutras instituci\u00f3ns.\nOutras instituci\u00f3ns, como, por exmplo, a Xunta de Galicia, outorga medallas nesta categor\u00eda, como na Medalla de Galicia."}
{"id": "422566", "revid": "98629", "url": "https://gl.wikipedia.org/wiki?curid=422566", "title": "Igrexa de Hamra", "text": "A igrexa de Hamra (sueco: \"Hamra kyrka\") \u00e9 unha igrexa medieval luterana en Hamra, na illa sueca de Gotland, pertencente \u00e1 diocese de Visby.\nHistoria e arquitectura.\nA historia arquitect\u00f3nica da igrexa \u00e9 suxerida polo seu aspecto pouco com\u00fan, coa torre asimetricamente situada na esquina suroeste da nave. O edificio planeouse como unha bas\u00edlica de tres naves, pero s\u00f3 se completou a parte oriental, formada polo coro, a nave transversal e a torre sobre o centro da estrutura planeada. Na presente igrexa cons\u00e9rvanse a torre e as partes m\u00e1is grandes do transepto, constru\u00eddas a mediados do s\u00e9culo XIII. Por raz\u00f3ns desco\u00f1ecidas a nave prevista s\u00f3 se executou nunha forma provisional. O plan orixinal est\u00e1 marcado con lousas no c\u00e9spede do oeste da igrexa. No seu lugar levouse a cabo unha reconstruci\u00f3n radical a principios do s\u00e9culo XIV, na que se retiraron o coro e a parte sur do transepto. A conversi\u00f3n recibiu o dese\u00f1o t\u00edpico das igrexas de Gotland cunha nave e un coro m\u00e1is estreito. No coro atop\u00e1ronse marcos das fiestras, o portal e meterial de pedra reciclado da anterior igrexa. Na nave colocouse un novo portal g\u00f3tico na antiga abertura entre a praza central e o brazo do transepto sur abortado. Na antiga zona do coro a \u00fanica b\u00f3veda que se conserva da vella igrexa contrasta co resto das b\u00f3vedas. A fiestra da parede norte \u00e9 como o simple portal apuntado que hai debaixo da primeira igrexa. Na parede oeste hai un grande arco abovedado cara a nave nunca constru\u00edda e tras o \u00f3rgano est\u00e1 o arco inferior cara o corredor norte.\nNo interior a s\u00faa p\u00eda bautismal \u00e9 do s\u00e9culo XII e foi realizada polo artista an\u00f3nimo co\u00f1ecido como Sigraf. Nela repres\u00e9ntase a infancia de Xes\u00fas e a San Miguel. A s\u00faa cor \u00e9 do s\u00e9culo XVIII. Na parede norte hai un friso do s\u00e9culo XV que representa a Paix\u00f3n de Cristo. As pinturas na b\u00f3veda son de principios do XVIII.\nO retablo de arenita en forma de front\u00f3n foi realizado no ano 1792. Anteriormente era a representaci\u00f3n dun cordeiro cunha bandeira cruzada. No ano 1953 foi substitu\u00eddo por un gran grupo do Calvario de ao redor do ano 1280, cuxa imaxe de Cristo se asemella ao da famosa cruz triunfal da igrexa de \u00d6ja. Probablemente o grupo colocouse orixinalmente no arco de triunfo m\u00e1is antigo da igrexa. A presente cruz triunfal, as\u00ed como as figuras lateriais, son de mediados ou da segunda metade do s\u00e9culo XIV. Hai tam\u00e9n outras esculturas medievais de madeira, como unha que representa a San Xurxo de ao redor do ano 1400 sobre a porta da sancrist\u00eda, e partes dun retablo alado coa Coroaci\u00f3n de Mar\u00eda no centro (tam\u00e9n de ao redor de 1400) e un Cristo de mediados do s\u00e9culo XV."}
{"id": "422568", "revid": "54334", "url": "https://gl.wikipedia.org/wiki?curid=422568", "title": "Daniel C. Burbank", "text": "Daniel Christopher Burbank, nado en Manchester, Connecticut o 27 de xullo de 1961, \u00e9 un astronauta estadounidense que participou nas misi\u00f3ns STS-115, STS-106 e Soiuz TMA-22. Pasou un total de 188,91 d\u00edas no espazo.\nTraxectoria.\n\u00c9 graduado en enxe\u00f1er\u00eda el\u00e9ctrica pola Academia de Gardacostas dos Estados Unidos en 1985, e graduado en ciencia aeron\u00e1utica pola Universidade Aeron\u00e1utica Embry Riddle en 1990. Est\u00e1 casado e ten dous nenos.\nFoi seleccionado como candidato a astronauta pola NASA en abril de 1996. Formou parte da tripulaci\u00f3n das misi\u00f3ns STS-115, STS-106 e Soiuz TMA-22."}
{"id": "422569", "revid": "89787", "url": "https://gl.wikipedia.org/wiki?curid=422569", "title": "Daniel W. Bursch", "text": "Daniel Wheeler Burschnado en Bristol, Pensilvania o 27 de xullo de 1957, \u00e9 un astronauta estadounidense que participou nas misi\u00f3ns STS-51, STS-68, STS-77, STS-108 e STS-111. Pasou un total de 226,93 d\u00edas no espazo.\nTraxectoria.\n\u00c9 graduado en f\u00edsica pola Academia Naval dos Estados Unidos en 1979, e graduado en enxe\u00f1er\u00eda pola Escola Naval de Posgraduados en 1991. Est\u00e1 casado con Roni J. Patterson e ten tres nenos.\nFoi seleccionado como candidato pola NASA en xaneiro de 1990 e pasou a ser astronauta oficialmente en xullo de 1991. Formou parte da tripulaci\u00f3n das misi\u00f3ns STS-51, STS-68, STS-77, STS-108 e STS-111."}
{"id": "422570", "revid": "72012", "url": "https://gl.wikipedia.org/wiki?curid=422570", "title": "Daniel Bursch", "text": ""}
{"id": "422571", "revid": "23204", "url": "https://gl.wikipedia.org/wiki?curid=422571", "title": "Osman Aq\u00e7oqraql\u0131", "text": "Osman Nuri-Asan o\u011flu Aq\u00e7oqraql\u0131, nado en Ba\u011f\u00e7asaray o 3 de xaneiro de 1878 e finado o 17 de abril de 1938, foi un escritor, arque\u00f3logo e etn\u00f3logo t\u00e1rtaro de Crimea.\nTraxectoria.\nFillo dun cal\u00edgrafo, viviu na s\u00faa cidade natal ata que fixo os quince anos, cando foi a\u00a0Simfer\u00f3pol\u00a0para realizar estudos secundarios. No cambio de s\u00e9culo traballou en\u00a0San Petersburgo\u00a0e al\u00ed fixo tam\u00e9n o servizo militar. En 1906 traballou primeiro xornal en t\u00e1rtaro de Crimea, \"Terciman\". Entre 1907 e 1909 viviu en\u00a0Istambul e\u00a0O Cairo. \u00c1 volta traballou de novo en \"Terciman\" (1910-1916). Delegado do Qurultay (Asemblea dos t\u00e1rtaros de Crimea) en 1917, daquela tam\u00e9n comezou a dar clases, f\u00edxoo na madrasa de Z\u0131nc\u0131rl\u0131de e na Universidade de Crimea, deu clases primeiro de otom\u00e1n e caligraf\u00eda \u00e1rabe e m\u00e1is tarde de etnograf\u00eda dos t\u00e1rtaros de Crimea no Instituto Pedag\u00f3xico de Crimea. A finais da d\u00e9cada de 1920 entrou na Academia de Ciencias de\u00a0Ucra\u00edna e en 1921 pola s\u00faa iniciativa abriu o museo dedicado a Ismail Gasprinski. In 1937 durante a Gran Purga a NKVD det\u00edvoo en Bac\u00fa acusado de participar nunha organizaci\u00f3n nacionalista contrarrevolucionaria. O 17 de abril de 1938 fusil\u00e1rono canda outros reco\u00f1ecidos representantes da cultura t\u00e1rtara de Crimea: Asan Sabri Aivazov, Yakub Ablyamitov, Yakub Azizov, Ramazan Alexandrovich, Yagya Bayrashevsky, Usein Bodaninsky, Jafar Gafarov, Kerim Dzhemaledinov, Suleiman Idrisov, Ibraim Ismailov, Abdullah Latif-zade, Fevzi Musanif, Mamut Nedim, Abduraim Samedinov, Ilyas Tarkhan, Server Trupchu, Seitjilil Khattatov e mais Bilyal Chagar.\nActividade literaria e cient\u00edfica.\nComezou a escribir mentres estaba no ex\u00e9rcito. En 1899 publicou en San Petersburgo en forma de libro o relato \u201cNenekecan han\u0131m d\u00fcrbesi\u201d. Os libros \u201cKr\u0131lovdan on q\u0131sse\u201d (1900) e \u201cQ\u0131r\u0131m g\u00f6nceleri\u201d (1906) incl\u00faen traduci\u00f3ns de cl\u00e1sicos rusos. En 1927 estreou a peza teatral \u201cBa\u011f\u00e7asaray k\u00f6zya\u015f \u00e7e\u015fmesi\u201d, que representou o Teatro Estatal de Crimea.\u00a0\nInfluenciado pola obra do intelectual crimeano Ismail Gasprinski realizou abonda actividade cient\u00edfica. En 1925 descubriu en Qapsihor con Usein Bodaninsky o manuscrito do poema do s\u00e9culo XVII \"To\u011fay bey\" de Mehmed Efendi. Publicou entre outros os traballos \u00a0\u201cQ\u0131r\u0131mn\u0131 k\u00fc\u00e7\u00fck bir dola\u015fuv\u201d (1924), \u201cQart muallim ve yaz\u0131c\u0131lar\u0131m\u0131zdan \u0130. Gasprinskiy\u201d (1925), \u201cQ\u0131r\u0131mda tatar tam\u011falar\u0131\u201d (1926) ou \u201cCanmuhammedni\u00f1 \u2018To\u011fay bey\u2019 poemas\u0131\u201d (1930). Como arque\u00f3logo descubriu en Sulkhat, entre 1925 e 1928, 320 l\u00e1pidas isl\u00e1micas con inscrici\u00f3ns en \u00e1rabe e turco e 1 xud\u00eda."}
{"id": "422572", "revid": "624", "url": "https://gl.wikipedia.org/wiki?curid=422572", "title": "Mar\u00eda de Courtenay", "text": "Mar\u00eda de Courtenay, nada sobre 1204 e finada en setembro de 1228, foi a filla de Pedro II de Courtenay e Iolanda de Flandres. casou con Teodoro I de Nicea. Mar\u00eda serviu como rexente do seu irm\u00e1n m\u00e1is novo Baldu\u00edno II de Courtenay e nomeouse a si mesma como emperatriz de Constantinopla.\nTraxectoria.\nFamilia e antecedentes.\nOs seus pais foron os sucesivos gobernantes do Imperio latino de Constantinopla. O seu pai foi elixido como emperador en 1216. En 1217, ao tentar chegar a Constantinopla por terra, Pedro foi tomado prisioneiro por Teodoro Comneno Ducas, gobernante de Epiro. Pasou o resto da s\u00faa vida en cativerio. Iolanda chegou a Constantinopla no seu lugar e f\u00edxose cargo do Imperio. A nai de Mar\u00eda, Iolanda foi por dereito a rexente en nome do seu esposo pero gobernou s\u00f3 desde 1217 at\u00e9 1219. Entre as alianzas negociadas por Iolanda unha foi con Teodoro I L\u00e1scaris do Imperio de Nicea. A alianza foi selada co matrimonio de Teodoro e Mar\u00eda despois que Teodoro repudiase \u00e1 s\u00faa segunda esposa Filipa de Armenia.\nEmperatriz de Nicea.\nMar\u00eda foi emperatriz de Nicea desde 1219 at\u00e9 novembro de 1222, cando Teodoro morreu. Non tiveron fillos co\u00f1ecidos. Unha das s\u00faas fillastras, Mar\u00eda Lascarina, foi a esposa do rei Bela IV de Hungr\u00eda, e a outra, Irene Lascarina, casou con Xo\u00e1n III Ducas Vatatz\u00e9s quen sucedeu a Teodoro I no trono do Imperio de Nicea. Mar\u00eda serviu brevemente como rexente de Nicea en 1222.\nRexente e emperatriz de Constantinopla.\nO seu irm\u00e1n Roberto de Courtenay sucedera \u00e1 s\u00faa nai en 1219. A finais de xaneiro de 1228, o mesmo Roberto morreu. O seu irm\u00e1n m\u00e1is novo Baldu\u00edno II de Courtenay ascendeu ao trono. Ti\u00f1a s\u00f3 once anos de idade e por tanto era menor de idade. Os bar\u00f3ns de Constantinopla elixiron a Mar\u00eda como rexente. Segundo o historiador Patrick van Kerrebrouck Mar\u00eda nomeouse a si mesma emperatriz. A s\u00faa rexencia s\u00f3 durou at\u00e9 a s\u00faa morte oito meses despois."}
{"id": "422574", "revid": "98629", "url": "https://gl.wikipedia.org/wiki?curid=422574", "title": "Nina Karlovna Bari", "text": "Nina Karlovna Bari (en ), nada en Moscova o 19 de novembro de 1901 e finada na mesma cidade o 15 de xullo de 1961 foi unha matem\u00e1tica sovi\u00e9tica, reco\u00f1ecida polo seu traballo sobre series trigonom\u00e9tricas.\nTraxectoria.\nEducaci\u00f3n e mocidade.\nBari naceu en Rusia en 1901, filla de Olga Eduardovna Seligs e do f\u00edsico Karl Adolfovich Bari. En 1918, converteuse nunha das primeiras mulleres en ser aceptada no Departamento de F\u00edsica e Matem\u00e1tica da prestixiosa Universidade Estatal de Moscova. Graduouse en 1921, tres anos despois de ingresar na universidade e despois da s\u00faa graduaci\u00f3n comezou a s\u00faa carreira no ensino. Foi profesora no Instituto Forestal de Moscova, no Instituto Polit\u00e9cnico de Moscova e no Instituto Comunista Sverdlov. Bari solicitou e recibiu a \u00fanica bolsa de investigaci\u00f3n remunerada no novo Instituto de Investigaci\u00f3n de Matem\u00e1tica e Mec\u00e1nica. Al\u00ed, como estudante, uniuse a un grupo de elite alcumado Luzitania, que era unha organizaci\u00f3n acad\u00e9mica informal e social. Estudou funci\u00f3ns e series trigonom\u00e9tricas baixo a tutela de Nikolai Luzin e axi\u00f1a destacou nese campo, convert\u00e9ndose nunha das s\u00faas alumnas estrela.&gt; Presentou os resultados das s\u00faas investigaci\u00f3ns na Sociedade Matem\u00e1tica de Moscova en 1922, sendo a primeira muller que expuxo perante dita sociedade.\nEn 1926, Bari completou a s\u00faa tese de doutoramento cunha investigaci\u00f3n sobre as expansi\u00f3ns trigonom\u00e9tricas, o que lle valeu o premio Glavnauk. En 1927, viaxou a Par\u00eds coa fin de estudar na Sorbona e no Coll\u00e8ge de France. Posteriormente Bari asistiu ao Congreso Matem\u00e1tico polaco en Lw\u00f3w, onde obtivo financiamento para sufragar o seu regreso a Par\u00eds e a continuaci\u00f3n dos seus estudos. A decisi\u00f3n de viaxar a Par\u00eds puido que se vise influ\u00edda pola desintegraci\u00f3n do grupo Luzitania. A irascible personalidade de Luzin dificultou as relaci\u00f3ns no grupo de matem\u00e1ticos que o compu\u00f1an. En 1930, todas as pegadas do movemento Luzitania desapareceran e Luzin deixara a Universidade Estatal de Moscova polo Instituto Steklov de Matem\u00e1ticas da Academia da Ciencia. En 1932, Bari converteuse en profesora na Universidade Estatal de Moscova e en 1935 conced\u00e9uselle o t\u00edtulo de doutora en Ciencias F\u00edsicas e Matem\u00e1ticas, un t\u00edtulo de investigaci\u00f3n m\u00e1is prestixioso que o tradicional de doutor. Naquel momento, Bari xa completara o seu traballo fundacional sobre series trigonom\u00e9tricas.\nCarreira e vida posterior.\nBari foi unha colaboradora achegada de Dmitrii Menshov nun gran n\u00famero de proxectos de investigaci\u00f3n. Durante a d\u00e9cada de 1940, ela e Menshov traballaron no estudo da teor\u00eda de funci\u00f3ns na Universidade Estatal de Moscova. En 1952, publicou un importante estudo sobre as funci\u00f3ns primitivas e as series trigonom\u00e9tricas demostrando a s\u00faa converxencia en case todos os puntos. Bari presentou diversos relatorios nos congresos de \"Third All-Union\" de 1956 en Moscova e no Congreso Internacional de Matem\u00e1ticos en Edimburgo en 1958.\nAs matem\u00e1ticas eran o centro da vida intelectual de Bari, mais os seus intereses eran m\u00e1is amplos, gozando tam\u00e9n da literatura e das artes. Foi unha entusiasta do monta\u00f1ismo e viaxou polas cordilleiras do C\u00e1ucaso, Altai, Pamir e Tian Shan en Rusia. Bari compart\u00eda este ineterese co seu home, o tam\u00e9n matem\u00e1tico Viktor Vladimirovich Nemytskii, profesor na Universidade Estatal de Moscova e \u00e1vido explorador de monta\u00f1a. Non se disp\u00f3n documentaci\u00f3n sobre o seu matrimonio, mais os seus contempor\u00e1neos cr\u00edan que casara d\u00faas veces.\nO \u00faltimo traballo de Bari (a s\u00faa 55.\u00aa publicaci\u00f3n) era unha monograf\u00eda de 900 p\u00e1xinas sobre o estado da arte da teor\u00eda das series trigonom\u00e9tricas, que foi considerado no seu tempo como o estudo de referencia da teor\u00eda de funci\u00f3ns trigonom\u00e9tricas.\nEn xullo de 1961, Bari faleceu ao caer diante dun tren no metro de Moscova."}
{"id": "422575", "revid": "47401", "url": "https://gl.wikipedia.org/wiki?curid=422575", "title": "Nina Bari", "text": ""}
{"id": "422576", "revid": "98629", "url": "https://gl.wikipedia.org/wiki?curid=422576", "title": "Narjot de Toucy", "text": "Narjot de Toucy, finado en 1241, se\u00f1or de Bazarnes, foi o fillo de Narjot II de Toucy (Francia) e da s\u00faa esposa In\u00e9s de Dampierre.\nTraxectoria.\nXunto ao seu sogro Teodoro Branas e Godofredo de Merry, Narjot de Toucy formou parte do consello que brevemente gobernou Constantinopla desde o 17 de decembro de 1219 (tras a morte de Conon de B\u00e9thune at\u00e9 a chegada do emperador designado, Roberto de Courtenay, en 1220). Serviu como rexente do Imperio latino en 1228-1231, durante a minor\u00eda de Baldu\u00edno II de Constantinopla, e en 1238-1239 na recadaci\u00f3n de fondos para a viaxe do emperador a Europa occidental. Faleceu en 1241.\nA primeira esposa de Narjot de Toucy foi a filla de Teodoro Branas e a emperatriz vi\u00fava Ana (In\u00e9s de Francia). Tiveron catro fillos:\nEn 1239 ou 1240, probabelmente despois da morte da s\u00faa primeira esposa, Narjot de Toucy casou coa filla de Xon\u00e1s, o rei dos cumanos. Ela f\u00edxose monxa despois da s\u00faa morte."}
{"id": "422578", "revid": "7596", "url": "https://gl.wikipedia.org/wiki?curid=422578", "title": "Filipe de Toucy", "text": "Filipe de Toucy, finado o 12 de xaneiro de 1277, foi rexente (bail\u00edo) do Imperio latino de Constantinopla.\nTraxectoria.\nFoi fillo de Narjot de Toucy e unha filla de Teodoro Branas. A trav\u00e9s da s\u00faa avoa materna, In\u00e9s de Francia, estaba relacionado coa dinast\u00eda real francesa dos Capetos. Durante a segunda ausencia do emperador Baldu\u00edno II de 1243 en Europa Toucy asumiu a rexencia en Constantinopla. En outubro de 1248, o emperador regresou, pero foi no ver\u00e1n de 1249 desde a cidade exipcia de Damietta, que acaba de ser tomada polo rei Lu\u00eds IX de Francia.\nEn 1251 Toucy viaxou a Cesarea, onde se reuniu co rei Lu\u00eds IX. As s\u00faas historias sobre os peculiares xestos rituais de amizade e enterramento dos cumanos foron posteriormente detalladas novamente por Jean de Joinville. O pai de Toucy casou en segundas nupcias cunha princesa cumana cos que o pobo quer\u00eda que se unise o emperador Baldu\u00edno II contra Nicea. O xefe cumano K\u00f6ten foi asasinado en 1241, Toucy posibelmente foi testemu\u00f1a ocular do seu funeral en persoa.\nDespois da ca\u00edda do Imperio latino en 1261 Toucy fuxiu co emperador Baldu\u00edno II a Francia, onde foi ao parecer un partidario de Carlos de Anjou. Na cr\u00f3nica de Saba Malaspina (\"Rerum sicularum\") \u00e9 co\u00f1ecido para o 6 de abril de 1273 como Almirante do rei anjou de Sicilia.\nFilipe de Toucy casou con Portia de Roye. Os seus fillos foron:"}
{"id": "422580", "revid": "785", "url": "https://gl.wikipedia.org/wiki?curid=422580", "title": "Fernan Peres de Trava", "text": ""}
{"id": "422581", "revid": "785", "url": "https://gl.wikipedia.org/wiki?curid=422581", "title": "Vermudo Ov\u00e9quiz", "text": ""}
{"id": "422586", "revid": "5863", "url": "https://gl.wikipedia.org/wiki?curid=422586", "title": "Aurelius Augustinus", "text": ""}
{"id": "422588", "revid": "5863", "url": "https://gl.wikipedia.org/wiki?curid=422588", "title": "Pepe da Xila", "text": ""}
{"id": "422589", "revid": "5863", "url": "https://gl.wikipedia.org/wiki?curid=422589", "title": "Pepe Frangullas", "text": ""}
{"id": "422590", "revid": "5863", "url": "https://gl.wikipedia.org/wiki?curid=422590", "title": "J. Lamen\u00fa", "text": ""}
{"id": "422647", "revid": "83328", "url": "https://gl.wikipedia.org/wiki?curid=422647", "title": "B\u00e1rbara Rey", "text": "B\u00e1rbara Rey, nome art\u00edstico de Mar\u00eda Margarita Garc\u00eda Garc\u00eda, nada en Totana (Murcia) en 1949, \u00e9 unha vedete, actriz e presentadora de televisi\u00f3n espa\u00f1ola.\nTraxectoria.\nComezou a s\u00faa carreira en 1970 cando se presentou ao concurso de Miss Espa\u00f1a, no que non ga\u00f1ou pero acabou representando o pa\u00eds en Miss Mundo porque tanto a ga\u00f1adora como a primeira dama de honra estaban casadas e o regulamento non permit\u00eda que se presentaran ao certame internacional. A partir dese momento participou en m\u00e1is de trinta pel\u00edculas nunha d\u00e9cada, a maior parte pertencentes ao x\u00e9nero do \u201cdestape\u201d.\nTraballou tam\u00e9n en televisi\u00f3n presentando galas e o programa de variedades \"Palmar\u00e9s\". Traballou como vedete de revista nos espect\u00e1culos \"Barcelona \u00e9s B\u00e1rbara\" e \"Una Noche de B\u00e1rbara\", entre outros. Entre 1978 i 1995 foi amante do rei Xo\u00e1n Carlos. En 1996 o Centro Nacional de Intelixencia depositou m\u00e1is de 25 mill\u00f3ns de pesetas en Luxemburgo para comprar o seu silencio. En 1980 casou con \u00c1ngel Cristo, un domador de le\u00f3ns que traballaba no circo, e ela acompa\u00f1ouno como domadora de elefantes durante nove anos. En 1989 separ\u00e1ronse e ela volveu \u00e1 televisi\u00f3n para presentar programas de variedades, ademais de \"En casa de B\u00e1rbara\", un programa de coci\u00f1a que se emitiu por Canal 9 entre 2000 e 2005."}
{"id": "423349", "revid": "12452", "url": "https://gl.wikipedia.org/wiki?curid=423349", "title": "Jos\u00e9 Lu\u00eds Mira Lema", "text": ""}
{"id": "423414", "revid": "6939", "url": "https://gl.wikipedia.org/wiki?curid=423414", "title": "R\u00edo Sava", "text": ""}
{"id": "423421", "revid": "75439", "url": "https://gl.wikipedia.org/wiki?curid=423421", "title": "Sessh\u016b T\u014dy\u014d", "text": ", nado na provincia de Bitch\u016b en 1420 e finado o 26 de agosto de 1506, tam\u00e9n co\u00f1ecido como T\u014dy\u014d, Unkoku ou Bikeisai, foi un pintor xapon\u00e9s, un dos principais expo\u00f1entes do \"suibokuga\" (pintura con tinta), e un monxe budista zen. Est\u00e1 considerado un dos mestres da pintura xaponesa.\nTraxectoria.\nNaceu dentro do clan Oda, na provincia de Bitch\u016b (actual prefectura de Okayama). Converteuse en monxe zen en 1431 e estudou no templo H\u014dfuku-ji, na cidade de S\u014dja. En 1440 trasladouse ao templo Sh\u014dkoku-ji en Quioto, onde continuou os seus estudos zen e aprendeu pintura co monxe Sh\u016bbun. Nesta etapa imitou as t\u00e9cnicas dos pintores paisaxistas da China da dinast\u00eda Sung, como Ma Yuan e Xia Gui.\nDurante a d\u00e9cada de 1460, trasladouse a un templo budista zen en Yamaguchi e en 1467 realizou unha misi\u00f3n de dous anos \u00e1 China, acudindo \u00e1 corte imperial en Pequ\u00edn, onde logrou pintur un mural no palacio. Durante a s\u00faa estad\u00edan na China acudiu a varios mosteiros zen chineses.\nAo seu regreso ao Xap\u00f3n en 1469, conseguiu mellorar as s\u00faas composici\u00f3ns baseadas no estilo chin\u00e9s, que eran m\u00e1is racionais e ti\u00f1an maior intensidade e solidez nas s\u00faas pinturas c\u00e1s do seu mestre, consideradas m\u00e1is incoherentes e po\u00e9ticas. Con Sessh\u016b substitu\u00eduse o tema do baleiro na pintura zen xaponesa, incorpor\u00e1ndose monta\u00f1as, \u00e1rbores, r\u00edos, templos e persoas nas pinturas, elementos da dinast\u00eda Ming. Nesta etapa pintou biombos, pergami\u00f1os, paisaxes e figuras zen.\nEn 1476, fundou un estudio preto da prefectura de \u014cita chamado , onde ensinou pintura. Durante os seus \u00faltimos anos viaxou arredor do Xap\u00f3n.\nPinturas.\nExisten seis obras que est\u00e1n debidamente acreditados a Sessh\u016b, todas designadas como Tesouros Nacionais. Existen outras obras atribu\u00eddas a el, mais non est\u00e1n corroboradas. Entre as s\u00faas pinturas est\u00e1n o \"Rolo da longa paisaxe\", a \"Vista de Ama-no-Hashidate\", os biombos \"Flores e cimbro\" e \"Falc\u00f3ns e garzas\".\nOs traballos de Sessh\u016b at\u00f3panse no Museo Nacional de Toquio, a Galer\u00eda Freer de Arte en Washington, D.C. e o Museo de Belas Artes de Boston.\nContinuadores.\nA t\u00e9cnica de Sessh\u016b foi continuada por Bunsei, Shengon e Soga Rasoku, fundador da escola Soga de pintura."}
{"id": "423422", "revid": "27155", "url": "https://gl.wikipedia.org/wiki?curid=423422", "title": "G\u00e1vidos", "text": ""}
{"id": "423424", "revid": "56817", "url": "https://gl.wikipedia.org/wiki?curid=423424", "title": "Luciano Garc\u00eda Rodr\u00edguez", "text": "Luciano Garc\u00eda Rodr\u00edguez, nado en Santa Luc\u00eda de Gord\u00f3n, La Pola de Gord\u00f3n, Provincia de Le\u00f3n, en 1865, e finado en Madrid o 18 de xaneiro de 1935, foi c\u00f3engo arquiveiro e maxistral da Catedral de Santiago de Compostela, orador e poeta, profesor da Universidade Pontificia de Compostela.\nTraxectoria.\nEstudou no seminario de Oviedo e obtivo o doutoramento en teolox\u00eda en 1892 na Universidade Pontificia de Salamanca. Foi profesor nos seminarios de Valdedi\u00f3s, Astorga e Santiago de Compostela. Colaborou na presa escrita de Santiago de Compostela, Oviedo e Le\u00f3n."}
{"id": "423449", "revid": "98629", "url": "https://gl.wikipedia.org/wiki?curid=423449", "title": "Elizabeth Bishop", "text": "Elizabeth Bishop, nada en Worcester (Massachusetts) o 8 de febreiro de 1911 e finada en Boston o 6 de outubro de 1979, foi unha poeta estadounidense, distinguida como poeta laureada dos Estados Unidos (1949-1950) e Premio Pulitzer de poes\u00eda en 1956.\nTrayectoria.\nInfancia e mocidade.\nDespois de que o seu pai falecese cando ela ti\u00f1a s\u00f3 oito meses de idade, a nai da poeta sufriu unha doenza mental e foi enviada a unha residencia psiqui\u00e1trica en 1916. A\u00ednda que a nai de Bishop viviu ata 1934 nun asilo, nunca m\u00e1is volveron verse. Orfa na pr\u00e1ctica, Bishop viviu cos seus av\u00f3s en Nova Escocia, un per\u00edodo que posteriormente idealizou nos seus poemarios.\nAnos m\u00e1is tarde foi internada en Walnut Hill School en Natick, Massachusetts, onde publicou os seus primeiros poemas nunha revista de estudantes grazas ao seu amigo Frani Blough. Matriculouse en Vassar College no outono de 1929, xusto antes do colapso bolsista. En 1933 fundou \"Con Spirito\", unha revista literaria independente xunto coa escritora Mary McCarthy, Margaret Miller, e as s\u00faas irm\u00e1s Eunice e Eleanor Clark.\nEscritora.\nA escritura de Bishop estivo fortemente influ\u00edda pola poeta Marianne Moore. Foi presentada a Marianne por un bibliotecario de Vassar en 1934. Moore interesouse moito polo traballo de Bishop e chegouna a disuadir de estudar medicina na Cornell Medical School, onde a poeta se matriculara tras mudarse a Nova York logo da s\u00faa graduaci\u00f3n. Foi catro anos antes de que Bishop se dirixise \u00e1 \"Querida se\u00f1ora Moore\" como \"Querida Marianne\", e s\u00f3 porque as\u00ed llo dixo Moore. A amizada entre as d\u00faas mulleres durou ata a morte de Moore en 1972. O libro de Bishop \"At the Fishhouses\" (1955) cont\u00e9n varias alusi\u00f3ns ao poema de Moore \"A Grave.\"\nBishop viaxou moito e viviu en diferentes cidades e pa\u00edses, moitos dos cales est\u00e1n descritos nos seus poemas. Viviu en Francia durante varios anos na metada da d\u00e9cada de 1930, grazas en parte ao padroado dunha amiga da universidade, Louise Crane. En 1938 Bishop comprou unha casa con Crane no 624 de White Street, en Key West, Florida. Mentres viv\u00eda al\u00ed, Bishop f\u00edxose amiga de Pauline Pfeiffer Hemingway, quen se divorciara de Ernest Hemingway en 1940.\nFoi presentada a Robert Lowell por Randall Jarrell en 1947 e escribiu o poema \"Visits to St. Elizabeth's\" en 1950 como lembranza das s\u00faas visitas a Ezra Pound. Tam\u00e9n co\u00f1eceu a James Merrill en 1947, e f\u00edxose amiga s\u00faa nos \u00faltimos anos.\nEn 1946, Marianne Moore presentou persoalmente a Bishop para o premio Houghton Mifflin de poes\u00eda, que finalmente ga\u00f1ou. O seu primeiro libro, \"North &amp; South\", foi publicado con mil exemplares; Randall Jarrell escribiu sobre el que \"todos os seus poemas foron escritos dende o m\u00e1is fondo, vino\". Bishop, que tivo problemas financeiros ao longo de case toda a s\u00faa carreira, cada vez se manti\u00f1a m\u00e1is grazas \u00e1 concesi\u00f3n de bolsas e premios. Tras recibir a importante cantidade de 2500 d\u00f3lares como bolsa para viaxes do Bryn Mawr College en 1951, Bishop partiu a circunnavegar Suram\u00e9rica en barco. Chegou a Santos, Brasil en novembro dese ano. Bishop pensaba estar d\u00faas semanas, mais permaneceu quince anos.\nMentres viv\u00eda no Brasil, recibiu o premio Pulitzer en 1956 polo seu libro \"North &amp; South \u2014 A Cold Spring\", que agrupaba varios poemarios. Posteriormente recibiu o National Book Award e o National Book Critics Circle Award, as\u00ed como d\u00faas bolsas da Fundaci\u00f3n Solomon R. Guggenheim e outra da Ingram Merrill Foundation. En 1976, converteuse na primeira muller que recibiu o premio internacional de literatura de Neustadt. Con frecuencia Bishop escrib\u00eda artigos para \"The New Yorker\", e en 1964 escribiu o obituario de Flannery O'Connor en \"The New York Review of Books\".\nBishop foi conferenciante de universidades durante moitos anos. Durante un curto per\u00edodo de tempo foi profesora da Universidade de Washington, antes de selo na Universidade Harvard durante sete anos. Tam\u00e9n ensinou na Universidade de Nova York antes de acabar no Instituto de Tecnolox\u00eda de Massachusetts. Adoitaba pasar os ver\u00e1ns na s\u00faa casa da illa de North Haven, en Maine.\nTradutora.\nDurante a s\u00faa estad\u00eda no Brasil, Bishop comezou a interesarse polas linguas e literaturas de Latinoam\u00e9rica. Co tempo traduciu moitos poetas ao ingl\u00e9s, entre os que destacan Octavio Paz, Jo\u00e3o Cabral de Melo Neto e Carlos Drummond de Andrade, de quen dixo:\nFalecemento.\nBishop faleceu dunha hemorraxia cerebral na s\u00faa casa de Lewis Wharf, Boston. Foi enterrada na s\u00faa cidade natal, Worcester, Massachusetts.\nVida privada.\nBishop converteuse nunha icona como poetisa lesbiana. Tivo d\u00faas relaci\u00f3ns estables, a primeira coa arquitecta brasileira Lota de Macedo Soares. Soares pertenc\u00eda a unha familia importante econ\u00f3mica e politicamente e as d\u00faas viviron xuntas durante un per\u00edodo de quince anos. Por\u00e9n, nos \u00faltimos anos da s\u00faa relaci\u00f3n, esta deteriorouse por mor da depresi\u00f3n e o alcoholismo. Bishop tivo unha relaci\u00f3n con outra muller e finalmente deixou a Lota e volveu aos Estados Unidos. Soares, afectada por unha profunda depresi\u00f3n, seguiuna e suicidouse en 1967.\nA outra gran relaci\u00f3n de Bishop foi con Alice Methfessel, a quen co\u00f1eceu en 1971. Methfessel converteuse na s\u00faa parella e trala morte de Bishop, herdou os dereitos literarios da s\u00faa obra."}
{"id": "423497", "revid": "98629", "url": "https://gl.wikipedia.org/wiki?curid=423497", "title": "Aminotransferase", "text": "As aminotransferases ou transaminases son un conxunto de encimas do grupo das transferases, que transfiren grupos amino desde un metabolito a outro, xeralmente amino\u00e1cidos. A s\u00faa reacci\u00f3n \u00e9 libremente reversible e a s\u00faa constante de equilibrio est\u00e1 pr\u00f3xima \u00e1 unidade. Estes encimas son inducibles, porque a s\u00faa actividade pode aumentarse por acci\u00f3n de diversas hormonas como a tiroxina ou os glicocorticoides.\nA s\u00faa nomenclatura establ\u00e9cese a partir do amino\u00e1cido desde o cal transfiren o grupo amino. Os n\u00fameros EC 2.6 representan os encimas transferases que transfiren grupos que conte\u00f1en nitr\u00f3xeno.\nMecanismos da transaminaci\u00f3n.\nAs transaminases necesitan un coencima chamado piridoxal fosfato (derivado da piridoxina ou vitamina B6) para exerceren a s\u00faa funci\u00f3n; este act\u00faa como transportador do grupo amino entre os substratos, alternando a s\u00faa estrutura entre a forma aldehido (piridoxal fosfato, PLP) e a forma aminada (piridoxamina-5-fosfato, PMP). O PLP cont\u00e9n un anel de piridina lixeiramente b\u00e1sico e un hidroxilo que \u00e9 feblemente \u00e1cido, feito que fai que sexa moi estable porque \u00e9 moi flexible. O grupo m\u00e1is importante do PLP \u00e9 o aldehido. O piridoxal fosfato \u00fanese covalentemente ao centro activo das transaminases por medio do grupo amino \u00e9psilon dun residuo de lisina, e durante a reacci\u00f3n transf\u00edrese ao amino\u00e1cido, formando unha base de Schiff, a partir da cal se producen as modificaciones qu\u00edmicas que levan \u00e1 transaminaci\u00f3n. Por\u00e9n, algunhas aminotransferases utilizan o piruvato como cofactor. (V\u00e9xase a Fig 1)\nAs transaminases catalizan as reacci\u00f3ns de transaminaci\u00f3n, importantes en especial para a s\u00edntese de amino\u00e1cidos non esenciais e para a degradaci\u00f3n da maior\u00eda de amino\u00e1cidos, que perden o seu grupo amino por transaminaci\u00f3n, excepto os amino\u00e1cidos lisina e treonina, para os que esta reacci\u00f3n non \u00e9 posible. Hai unha aminotransferase para cada amino\u00e1cido exceptuando a eses dous. As principais aminotransferases son as hep\u00e1ticas como:\nA concentraci\u00f3n destas transaminases no plasma sangu\u00edneo el\u00e9vase en diversas doenzas. En ocasi\u00f3ns, o tipo espec\u00edfico de aminotransferase elevada suxire o \u00f3rgano afectado pola s\u00faa relativa abundancia nel.\nNa transaminaci\u00f3n participan normalmente, como doante e receptor, o glutamato e o \u03b1-cetoglutarato (\u03b1-KG), que participan nas diferentes reacci\u00f3ns catalizadas polas distintas aminotransferases. A transaminaci\u00f3n consiste en transportar un grupo \u03b1-amino desde un \u03b1-amino\u00e1cido doante, ao carbono ceto dun \u03b1-ceto\u00e1cido receptor. Este proceso ten lugar en d\u00faas etapas e catal\u00edzano as aminotransferases espec\u00edficas de cada substrato.\na) Na primeira etapa, un \u03b1-amino\u00e1cido que act\u00faa como doante transfire o grupo \u03b1-amino ao encima transaminase, producindo o correspondente \u03b1-ceto\u00e1cido e o encima quedar\u00e1 aminado. (V\u00e9xase Fig. 2).\nb) Nunha segunda etapa, o grupo amino transf\u00edrse ao \u03b1-ceto\u00e1cido aceptor (\u03b1-cetoglutarato, piruvato ou oxaloacetato) formando un novo amino\u00e1cido e rexenerando o encima. (V\u00e9xase Fig. 3)\nA reacci\u00f3n da aminotransferase ocorre por medio dun mecanismo de tipo ping-pong.\nPapel das aminotransferases no metabolismo.\nOs humanos inxerimos nitr\u00f3xeno a partir dos amino\u00e1cidos da dieta, prote\u00ednas e amon\u00edaco fixado polas nitroxenases das bacterias do intestino. A glutamato deshidroxenasa e a glutamina sintase converten o amon\u00edaco a glutamato e glutamina respectivamente, dos cales as transaminases transfiren os seus grupos amino e amida a outros esqueletos carbonados por reacci\u00f3ns de transaminaci\u00f3n e transamidaci\u00f3n.\nA reacci\u00f3n de transaminaci\u00f3n ten lugar no citosol e nas mitocondrias. Ao ser reversible, p\u00f3dense utilizar os \u03b1-ceto\u00e1cidos para a s\u00edntese de amino\u00e1cidos; por exemplo, se os alimentos conte\u00f1en os \u03b1-ceto\u00e1cidos que corresponden aos esqueletos de carbono dos amino\u00e1cidos esenciais poder\u00e1n sintetizarse estes amino\u00e1cidos cunha simple transaminaci\u00f3n, catalizada pola aminotransferase correspondente. O sentido da reacci\u00f3n determ\u00ednano as concentraci\u00f3ns de produtos e reactivos no f\u00edgado porque neste os metabolitos est\u00e1n pr\u00f3ximos ao equilibrio.\nA GPT ten unha grande importancia na cat\u00e1lise de reacci\u00f3ns que transfiren carbono e nitr\u00f3xeno do m\u00fasculo esquel\u00e9tico ao f\u00edgado en forma de alanina. Primeiro, no m\u00fasculo esquel\u00e9tico, o piruvato act\u00faa como receptor dun grupo amino e transf\u00f3rmase en alanina, que se transporta a trav\u00e9s do torrente sangu\u00edneo ata o f\u00edgado, onde a alanina aminotransferase (ALT) transfire o grupo amino ao \u03b1-cetoglutarato, rexenerando as\u00ed o piruvato, que pode incorporarse \u00e1 gliconeox\u00e9nese como fonte de carbono; a glicosa resultante poder\u00e1 pasar de novo ao m\u00fasculo. Este proceso co\u00f1\u00e9cese como o ciclo da glicosa-alanina e permite a eliminaci\u00f3n do nitr\u00f3xeno do m\u00fasculo esquel\u00e9tico en forma de urea, transformaci\u00f3n que se dar\u00e1 grazas ao ciclo da urea.\nS\u00edntese de amino\u00e1cidos non esenciais.\nOs amino\u00e1cidos non esenciais son aqueles que poden ser sintetizados no organismo, polo que non hai necesidade de inxerilos como tales, posibilitando un correcto funcionamento de todos os \u00f3rganos. Tr\u00e1tase de: alanina, asparaxina, aspartato, ciste\u00edna, glutamato, glutamina, glicina, prolina, serina e tirosina. A transaminaci\u00f3n ten un papel importante na s\u00edntese dos amino\u00e1cidos non esenciais. A arxinina, metionina e fenilalanina p\u00f3dense sintetizar, pero non en cantidades dabondo como para cubrir as funci\u00f3ns do noso metabolismo, polo que se consideran esenciais.\nO glutamato f\u00f3rmase a partir de amon\u00edaco e \u03b1-cetoglutarato por unha reacci\u00f3n catalizada pola glutamato deshidroxenase. O aspartato p\u00f3dese sintetizar a partir da asparaxina ou ben por medio dunha transaminaci\u00f3n catalizada pola aspartato aminotransferase.\nA asparaxina e a glutamina son sintetizadas pola asparaxina sintetase e a glutamina sintetase, respectivamente. A glutamina prod\u00facese pola fixaci\u00f3n de nitr\u00f3xeno a partir do glutamato e a asparaxina prod\u00facese por transaminaci\u00f3n.\nA uni\u00f3n de ATP con metionina forma S-adenosilmetionina, \u00e1 que se lle engade un grupo SH para formar homociste\u00edna, que \u00e1 s\u00faa vez reaccionar\u00e1 con serina dando cistationina, que liberar\u00e1 un i\u00f3n amonio e formar\u00e1 ciste\u00edna e \u03b1-cetobutirato.\nA tirosina sintet\u00edzase a partir de fenilalanina por medio dunha reduci\u00f3n dependente de NADH que cataliza a fenilalanina hidroxilase empregando como cofactor a biopterina. A transaminaci\u00f3n de fenilalanina d\u00e1 como produto o \u00e1cido fenilpir\u00favico, que se reduce a fenilacetato e fenilactato.\nA ornitina e a prolina derivan do glutamato. A ornitina sintet\u00edzase a partir do glutamato cando hai escaseza de arxinina na dieta, a principal fonte de ornitina.\nA serina sintet\u00edzase a partir do 3-fosfoglicerato, que se converte nun ceto\u00e1cido mediante unha deshidroxenase que utiliza NADH. A serina pode ser precursor de glicina por medio dunha transaminaci\u00f3n catalizada pola serina hidroximetiltransferase (SHMT1 cando se trata do encima citos\u00f3lico ou SHMT2 cando se trata do mitocondrial) na que se transfire o grupo hidroximetilo da serina ao tetrahidrofolato (THF) obtendo como produtos glicina e N5,N10-metilen-THF. A glicina pode ser tam\u00e9n precursora da serina. (v\u00e9xase imaxe). A glicina xoga un papel importante no anabolismo de nucle\u00f3tidos de purina, glutati\u00f3n, creatina etc.\nAs reacci\u00f3ns de transaminaci\u00f3n son reversibles, mentres que as de transamidaci\u00f3n necesitan ATP e consid\u00e9ranse irreversibles. O grupo \u03b1-amino \u00e9 imprescindible para a s\u00edntese de amino\u00e1cidos e deriva do amonio dos grupos amino do L-glutamato. Destes sintet\u00edzanse glutamina, prolina e arxinina. O \u00e1cido glut\u00e1mico \u00e9 a principal fonte dos grupos amino para a transaminaci\u00f3n.\nDegradaci\u00f3n de amino\u00e1cidos.\nO exceso de nitr\u00f3xeno potencialmente t\u00f3xico dos amino\u00e1cidos elim\u00ednase da c\u00e9lula por transaminaci\u00f3n, desaminaci\u00f3n e formaci\u00f3n de urea, e os esqueletos de carbono poden transformarse en carbohidratos coa s\u00faa incorporaci\u00f3n \u00e1 gliconeox\u00e9nese ou poden conservarse como \u00e1cidos graxos coa s\u00faa incorporaci\u00f3n \u00e1 v\u00eda de s\u00edntese de \u00e1cidos graxos.\nSegundo os produtos obtidos neste proceso de degradaci\u00f3n para eliminar o exceso de nitr\u00f3xeno, os amino\u00e1cidos poden clasificarse en glicox\u00e9nicos, cetox\u00e9nicos ou glicox\u00e9nicos e cetox\u00e9nicos. Os amino\u00e1cidos glicox\u00e9nicos dan como produto o piruvato ou intermediarios do ciclo de Krebs, como son o \u03b1-cetoglutarato ou o oxalocetato, precursores da glicosa se se incorporan \u00e1 gliconeox\u00e9nese. Os amino\u00e1cidos unicamente cetox\u00e9nicos son s\u00f3 dous; a lisina e a leucina, que dan como produto acetil-CoA ou acetoacetil-CoA, dos cales non se pode producir glicosa. Os amino\u00e1cidos isoleucina, fenilalanina, treonina, tript\u00f3fano e tirosina poden dar produtos precursores tanto da glicosa coma dos \u00e1cidos graxos; por iso se lles clasifica como glicox\u00e9nicos e cetox\u00e9nicos.\nOs amino\u00e1cidos non son utilizados como unha fonte principal de enerx\u00eda, a\u00ednda que se non se precisan para o recambio proteico, como non se poden almacenar, poden utilizarse como tales.\nA \"desaminaci\u00f3n\" \u00e9 o primeiro paso de todas as rutas de degradaci\u00f3n de amino\u00e1cidos que ten lugar na matriz mitocondrial. Moitos amino\u00e1cidos son desaminados por transaminaci\u00f3n. As aminotransferases retiran o grupo \u03b1-amino desde o \u03b1-amino\u00e1cido doante ata o carbono ceto dun \u03b1-ceto\u00e1cido receptor (piruvato, oxaloacetato ou \u03b1-cetoglutarato). Se o aceptor do grupo amino \u00e9 o cetoglutarato, producirase como novo amino\u00e1cido o glutamato.\nPosteriormente, l\u00e9vase a cabo unha desaminaci\u00f3n oxidativa, na que o encima \u00e1cido glut\u00e1mico-deshidroxenase elimina o grupo amino do \u00e1cido glut\u00e1mico ou glutamato. Esta reacci\u00f3n require NAD+ e NADP+, rexenera o cetoglutarato e f\u00f3rmase amon\u00edaco, que \u00e9 t\u00f3xico para o cerebro. O amon\u00edaco transp\u00f3rtase ata o f\u00edgado, onde ter\u00e1 lugar o ciclo da urea que trasformar\u00e1 este composto en urea grazas \u00e1 s\u00faa uni\u00f3n con CO2 para poder ser excretado. O ceto\u00e1cido pode degradarse desamin\u00e1ndose pola v\u00eda do \u00e1cido c\u00edtrico ou transformarse en glicosa pola v\u00eda da gliconeox\u00e9nese, ou en l\u00edpidos pola v\u00eda da lipox\u00e9nese.\nNivel de transaminases en sangue.\nA elevaci\u00f3n de transaminases \u00e9 un proceso moi inespec\u00edfico que pode ocorrer en case todas as doenzas hep\u00e1ticas e en numerosas extrahep\u00e1ticas.\nOs niveis de transaminases en sangue util\u00edzanse como indicador para detectar posibles patolox\u00edas nas funci\u00f3ns do f\u00edgado. Tanto a AST como a ALT est\u00e1n presentes no soro en concentraci\u00f3ns inferiores a 30-40 UI/L, pero se o f\u00edgado est\u00e1 danado, a permeabilidade da membrana celular aumenta e estas encimas son liberadas ao sangue en grandes cantidades, feito que non sempre se asocia con necrose dos hepatocitos. De feito, hai escasa correlaci\u00f3n entre o dano celular hep\u00e1tico e o grao de elevaci\u00f3n das transaminases. Practicamente calquera doenza hep\u00e1tica que supo\u00f1a un dano necroinflamatorio pode ser a causa.\nEntre as doenzas hep\u00e1ticas que producen unha elevaci\u00f3n dos niveis de transaminases en sangue est\u00e1n a hepatite viral, a cirrose, o f\u00edgado graxo, a hepatite autoinmune, o consumo excesivo de alcohol, os quistes ou tumores no f\u00edgado e obstruci\u00f3ns graves da v\u00eda biliar. Na maior\u00eda de tipos de doenzas hep\u00e1ticas, a actividade da ALT \u00e9 maior que a da AST. A hepatite alcoh\u00f3lica \u00e9 unha excepci\u00f3n a esta regra, xa que o alcohol incrementa a actividade da AST no plasma, ao contrario que outras formas de hepatite; a maior\u00eda de formas de dano hep\u00e1tico fan diminu\u00edr a actividade hepatocitaria de ambas as formas da AST mentres que o alcohol s\u00f3 reduce a actividade citos\u00f3lica. Nos alcoh\u00f3licos \u00e9 com\u00fan a deficiencia en piridoxina, que reduce a actividade da ALT e, finalmente, o alcohol induce a liberaci\u00f3n da AST mitocondrial a partir de c\u00e9lulas sen dano celular visible.\nA elevaci\u00f3n das transaminases pode ser causada por unha enfermidade cel\u00edaca non diagnosticada nin tratada e pode ser a \u00fanica manifestaci\u00f3n desta doenza, en ausencia de s\u00edntomas dixestivos ou doutro tipo. Na maior\u00eda dos casos, o tratamento coa dieta sen glute produce a normalizaci\u00f3n dos niveis de transaminases.\nOutras doenzas non hep\u00e1ticas, como poden ser aquelas relacionadas con procesos musculares (distrofias, polimiosites ou traumatismos ou un infarto agudo de miocardio), poden ser a causa dun incremento marcado da glutamato-oxalacetato transaminase (AST), debido \u00e1 s\u00faa presenza, ademais de no f\u00edgado, noutros \u00f3rganos.\nProbas da funci\u00f3n hep\u00e1tica.\nEn medicina, o feito de ter niveis m\u00e1is altos do normal destes encimas non indica, necesariamente, unha doenza hep\u00e1tica establecida e a\u00ednda d\u00e1ndose o caso, existen varios tipos de dano hep\u00e1tico que poden producir este efecto. Por tanto, a interpretaci\u00f3n dos niveis altos de ALT e AST depende do cadro cl\u00ednico en xeral (se o paciente presenta enfermidades sist\u00e9micas asociadas, consumo de alcohol ou outros f\u00e1rmacos, gravidade dos s\u00edntomas, se se acompa\u00f1a de ictericia hep\u00e1tica\u2026). Por este motivo real\u00edzanse as chamadas probas de funci\u00f3n hep\u00e1tica, que incl\u00faen a da fosfatase alcalina (FA), gamma glutamil transpeptidase (GGT), albumina, bilirrubina (total e directa) e estudo de coagulaci\u00f3n. (Ver probas na t\u00e1boa).\nHipertransaminasemia aguda.\nUn caso de hipertransaminasemia por encima de dez veces o seu valor normal e de pouca duraci\u00f3n (inferior a 3-6 meses), levar\u00e1 a unha necrose hep\u00e1tica aguda ou hepatite aguda. Cando a ALT \u00e9 superior a 1000 UI/L a causa vir\u00e1 dada case con toda seguranza por unha hepatite aguda viral (virus A, B e C) unha hepatite por f\u00e1rmacos ou t\u00f3xicos ou unha hepatite isqu\u00e9mica (insuficiencia card\u00edaca aguda). As hepatites v\u00edricas supo\u00f1en a causa m\u00e1is frecuente de elevaci\u00f3n de aminotransferases, constitu\u00edndo m\u00e1is do 90% dos casos de hepatite aguda, a\u00ednda que deben investigarse outras causas.\nCon valores inferiores a 1000 UI/L a hipertransaminasemia aguda pode ser debida ao consumo de alcohol ou certos f\u00e1rmacos, colanxite, enfermidade de Wilson, hepatite autoinmune, hepatite por CMV, VEB e VHS, como tam\u00e9n hepatite por xermes infrecuentes (\"Brucella\", febre Q, \"Leptospira\" etc).\nProcedemento.\nSe un paciente presenta hepatite aguda, consid\u00e9rase primeiramente que esta se debe a un consumo de alcohol, unha inxesta de medicamentos ou ten unha orixe v\u00edrica, polo que se utilizan os marcadores serol\u00f3xicos de infecci\u00f3n viral por virus hepatotr\u00f3picos cl\u00e1sicos (anticorpo anti-HA IgM, HBs Ag, anticorpo anti-HBc IgM e anticorpo anti-VHC). Se estas probas son negativas, p\u00e1sase a realizar outras para descartar causas menos com\u00fans de hepatite aguda, enfermidades hep\u00e1ticas cr\u00f3nicas (sobre todo enfermidade de Wilson e hepatite autoinmune) ou patolox\u00eda biliar, polo que se realiza unha ecograf\u00eda abdominal. (Ver probas na t\u00e1boa).\nSer\u00e1 preciso derivar o paciente ao especialista cando se detecte unha insuficiencia hep\u00e1tica aguda, na presenza dun diagn\u00f3stico de hepatopat\u00eda de etiolox\u00eda pouco frecuente, cando haxa a posibilidade de instaurar un tratamento espec\u00edfico (por exemplo: antivirais) ou se a hepatopat\u00eda cr\u00f3nica se considera de gravidade e consid\u00e9rase necesario realizar un transplante. (Ver esquema: Hipertransaminasemia aguda).\nCando se produce unha curaci\u00f3n destas enfermidades v\u00f3lvese gradualmente aos valores normais de transaminases en sangue. Mais cando o dano hep\u00e1tico se estableceu de modo cr\u00f3nico ou se produciu unha rotura notable de c\u00e9lulas hep\u00e1ticas, con transformaci\u00f3n cirr\u00f3tica, a baixada das transaminases non indica curaci\u00f3n sen\u00f3n que \u00e9 sinal de que xa non hai m\u00e1is c\u00e9lulas hep\u00e1ticas que vertan estes encimas no sangue.\nHipertransaminasemia prolongada.\nA elevaci\u00f3n das transaminases inferior a dez veces o valor normal cunha duraci\u00f3n superior a seis meses, \u00e9 a situaci\u00f3n m\u00e1is frecuente na pr\u00e1ctica cl\u00ednica. Det\u00e9ctanse moitos casos de maneira accidental en pacientes asintom\u00e1ticos (sen s\u00edndromes de enfermidade hep\u00e1tica ou biliar) por medio de anal\u00edticas rutineiras, doaz\u00f3ns sangu\u00edneas, estudos preoperatorios etc. Entre o 1-4% da poboaci\u00f3n asintom\u00e1tica pode presentar elevaci\u00f3n s\u00e9rica de transaminases.\nAs causas hep\u00e1ticas poden ser un abuso de f\u00e1rmacos, hepatite cr\u00f3nica B, esteatose hep\u00e1tica e esteatohepatite non alcoh\u00f3lica, hepatite autoinmune, hemocromatose, enfermidade de Wilson, d\u00e9ficit de alfa 1-antitripsina, a\u00ednda que as m\u00e1is frecuentes son o abuso de alcohol, esteatose e a hepatite polo virus C. As causas non hep\u00e1ticas son a enfermidade cel\u00edaca, enfermidades hereditarias do m\u00fasculo, enfermidades musculares adquiridas, exercicio extenuante, patolox\u00eda tiroide e suprarrenal e enfermidade inflamatoria intestinal cr\u00f3nica.\nProcedemento.\nNa cl\u00ednica, o primeiro paso \u00e9 confirmar a persistencia pasadas 6-8 semanas da elevaci\u00f3n das aminotransferases do paciente (co fin de confirmar unha hipertransaminasemia prolongada), xa que moitos episodios de aumento de transaminases normal\u00edzanse nun segundo control. Se o paciente consome alcohol de maneira habitual ou \u00e9 obeso ser\u00e1 necesario que cambie os seus h\u00e1bitos durante este per\u00edodo e se este toma alg\u00fan tratamento farmacol\u00f3xico deber\u00e1 retiralo sempre que sexa posible.\nSe as alteraci\u00f3ns anal\u00edticas persisten nun novo control anal\u00edtico, c\u00f3mpre iniciar unha investigaci\u00f3n sistematizada das distintas causas hep\u00e1ticas. Real\u00edzanse varias probas que incl\u00faen a da bilirrubina, GGT, FA (encimas hep\u00e1ticas que poden ser \u00fatiles \u00e1 hora de orientar a etiolox\u00eda do proceso, por exemplo cara a unha patolox\u00eda colost\u00e1tica), glicemia, colesterol e triglic\u00e9ridos, hemograma, tempo de protrombina, proteinograma e determinaci\u00f3n de inmunoglobulinas, marcadores de infecci\u00f3n viral cr\u00f3nica, ferro e ferritina e transferrina plasm\u00e1ticos, as\u00ed como a realizaci\u00f3n dunha ecograf\u00eda abdominal. (Ver esquema: Hipertransaminasemia prolongada).\nSe a\u00ednda as\u00ed non se disp\u00f3n dun diagn\u00f3stico terase en conta que a causa poidan ser enfermidades non hep\u00e1ticas. Se tampouco se detecta a causa, ser\u00e1 necesario un seguimento cl\u00ednico e anal\u00edtico.\nCando se considere a posibilidade dun tratamento espec\u00edfico (por exemplo: antivirais), ou se a hepatopat\u00eda cr\u00f3nica se considera de gravidade e se ve necesario realizar un trasplante considerarase derivar o paciente ao especialista."}
{"id": "423502", "revid": "27155", "url": "https://gl.wikipedia.org/wiki?curid=423502", "title": "Transaminase", "text": ""}
{"id": "423535", "revid": "85894", "url": "https://gl.wikipedia.org/wiki?curid=423535", "title": "Mar\u00eda \u00c1lvarez de la Granja", "text": "Mar\u00eda \u00c1lvarez de la Granja, nada en Vigo o 17 de agosto de 1971, \u00e9 unha ling\u00fcista galega.\nTraxectoria.\nProfesora Titular do Departamento de Filolox\u00eda Galega da Universidade de Santiago de Compostela e Licenciada en Filolox\u00eda Galega con grao en 1994. Ten t\u00edtulo de doutora dende 2002. \u00c9 coordinadora do Grao en Lingua e Literatura Galega e secretaria da revista \"Estudos de Ling\u00fc\u00edstica Galega\" (ILG)."}
{"id": "423697", "revid": "109216", "url": "https://gl.wikipedia.org/wiki?curid=423697", "title": "Bu\u00f1ol", "text": "Bu\u00f1ol (en valenciano: \"Bunyol\") \u00e9 un concello da provincia de Valencia, no Pa\u00eds Valenciano. Pertence \u00e1 comarca da Foia de Bunyol. Ti\u00f1a unha poboaci\u00f3n de 9.596 habitantes en 2017.\nA\u00ednda que xa exist\u00edan poboados na zona durante o Paleol\u00edtico, o n\u00facleo urbano data da \u00e9poca musulm\u00e1 e xurdiu arredor do castelo.\u200b Bu\u00f1ol e a s\u00faa comarca incorporouse ao Reino de Valencia a mediados do s\u00e9culo XIII durante a conquista de Valencia.\u200b A expulsi\u00f3n dos musulm\u00e1ns (1609) supuxo un grave quebranto demogr\u00e1fico e econ\u00f3mico.\u200b A chegada do ferrocarril en 1887 fortaleceu a industria papeleira, que no \u00faltimo terzo do XIX chegaba a doce f\u00e1bricas.\u200b A industrializaci\u00f3n seguiu sendo forte en Bu\u00f1ol; na d\u00e9cada de 1970 do s\u00e9culo XX, o sector primario apenas supo\u00f1\u00eda un 5% da poboaci\u00f3n activa, fronte ao 75% da industria.\u200b Actualmente, esa porcentaxe diminu\u00edu pero contin\u00faa a ser forte a industria no concello.\nEntre o seu patrimonio destacan o castelo, a igrexa de San Pedro, a ermida de San Luis Beltr\u00e1n e varias vendas do s\u00e9culo XVII en adiante.\u200b O evento m\u00e1is co\u00f1ecido \u00e9 a tomatina, festa declarada de interese tur\u00edstico internacional en 2002. Cel\u00e9branse tam\u00e9n varios actos musicais e, como en moitas outras localidades valencianas, fallas."}
{"id": "423707", "revid": "10599", "url": "https://gl.wikipedia.org/wiki?curid=423707", "title": "Bunyol", "text": ""}
{"id": "423717", "revid": "98629", "url": "https://gl.wikipedia.org/wiki?curid=423717", "title": "Elza Medeiros", "text": "Elza Cansan\u00e7\u00e3o Medeiros, militar (comandante de ex\u00e9rcito) nada o 21 de outubro de 1921 e finada o 8 de decembro de 2009 foi a primeira voluntaria brasileira que participou como enfermeira e oficial militar xunto \u00e1 Forza Expedicionaria Brasileira en Italia, durante a segunda guerra mundial. Das 67 mulleres militares que participaron na guerra, foi a que continuou m\u00e1is tempo en activo no campo militar.\nTraxectoria.\nElza Medeiros era filla do m\u00e9dico de sa\u00fade p\u00fablica Tadeu de Ara\u00fajo Medeiros, amigo de Alberto Santos Dumont e auxiliar directo de Oswaldo Cruz na campa\u00f1a contra a febre amarela. A decisi\u00f3n de participar da guerra chegou cando Elza a\u00ednda era menor de idade. A \u00fanica posibilidade, pola limitaci\u00f3n activa no pa\u00eds do acceso das mulleres ao ex\u00e9rcito, foi como enfermeira, parte da s\u00faa formaci\u00f3n, diante da recusa do pai recorreu \u00e1 nai para ingresar, en 1942, na turma das Samaritanas, como parte dun curso ofrecido pola Escola de Enfermar\u00eda da Cruz Vermella. \nAo termo do curso en 1943, dirixiuse ao Ministerio do Ex\u00e9rcito e manifestou o seu desexo de servir ao seu pa\u00eds. Obtivo ent\u00f3n do Director de Sa\u00fade, o xeneral Souza Ferreira, a promesa de que ser\u00eda avisada en caso de deslocalizaci\u00f3n das tropas. Neste primeiro contacto recibiu unha carta de recomendaci\u00f3n, a mesma que presentou ao Comandante do 7\u00aa Distrito Militar, no Recife, para onde se mudou despois de organizar o socorro aos feridos do nav\u00edo Itapag\u00e9, en Alagoas, bombardeado polos alem\u00e1ns.\nEn 1944 \u00e9 recrutada polas forzas de guerra enviadas a Italia, como parte dun continxente de cinco mil brasileiros da FEB que viaxaban a bordo do nav\u00edo General Mann. Polo seu dominio da lingua inglesa, alem\u00e1, francesa e italiana actuou como int\u00e9rprete, xunto ao equipo de m\u00e9dicos e enfermeiras que atend\u00edan aos m\u00e1is de trescentos feridos brasileiros no 45th Field Hospital, en N\u00e1poles.\nDirix\u00edndose ao Comandante da Forza Expedicionaria Brasileira- FEB, relatou a forma humillante como as enfermeiras brasileiras- que non ti\u00f1an patente militar- eran tratadas polas colegas americanas- todas oficiais. Grazas a Elza, as profesionais brasileiras, ap\u00f3s an\u00e1lise realizada polas forzas militares, pasaron a ocupar o posto de 2\u00ba Tenente. Ademais de Elza Medeiros, Antonieta Ferreira, Carmem Bebiano, Ign\u00e1cia de Melo Braga e Virginia Portocarreiro recibiron a promoci\u00f3n.\nEntre as moitas homenaxes recibidas pola Comandante en referencia a s\u00faa loita antifascista, Elza Medeiros recibiu as medallas de campa\u00f1a e a de Meritorius Service United Plaque, concedida polo ex\u00e9rcito americano."}
{"id": "423771", "revid": "5863", "url": "https://gl.wikipedia.org/wiki?curid=423771", "title": "Co\u00f1ac", "text": "O co\u00f1ac (en franc\u00e9s: \"cognac\") \u00e9 un tipo de brandy que se elabora a partir do vi\u00f1o de uva branca das cepas cultivadas nos arredores da cidade de Cognac, zona relativamente c\u00e1lida do departamento franc\u00e9s de Charente, cun proceso espec\u00edfico de destilaci\u00f3n e selecci\u00f3n das uvas.\nA calcaria do chan contrib\u00fae \u00e1 calidade do co\u00f1ac, debendo o seu sabor e fragrancia aos m\u00e9todos de destilaci\u00f3n e maduraci\u00f3n de polo menos dous anos en cubas de carballo. A cidade de Cognac \u00e9 unha das tres rexi\u00f3ns con denominaci\u00f3n de orixe europeo para elaborar brandy. As outras d\u00faas son Armagnac e Jerez de la Frontera."}
{"id": "423830", "revid": "5863", "url": "https://gl.wikipedia.org/wiki?curid=423830", "title": "Manuel \u00c1lvarez Tard\u00edo", "text": "Manuel \u00c1lvarez Tard\u00edo, nado en Madrid en 1972, \u00e9 un historiador espa\u00f1ol.\nTraxectoria.\nDoutorado pola Universidade Complutense de Madrid, \u00e9 profesor na Universidade\u200b Rey Juan Carlos. \u00c9 autor de estudos sobre o anticlericalismo,\u200b a Segunda Rep\u00fablica Espa\u00f1ola\u200b e a transici\u00f3n democr\u00e1tica en Espa\u00f1a.\nTen publicado artigos de investigaci\u00f3n en revistas como \"Journal of Contemporary History\", \"Historia e Pol\u00edtica\", \"Revista de Estudios Pol\u00edticos\", \"Ayer\", \"Historia Contempor\u00e1nea\", \"Bulletin for Hispanic and Portuguese Historical Studies\" e \"Hispania Sacra\". Ten escrito artigos de ensaios, divulgaci\u00f3n e an\u00e1lise pol\u00edtica en revistas como \"Revista de Libros\", \"La Aventura de la Historia\", \"Cuadernos de Pensamiento Pol\u00edtico\", \"Revista Hispano-Cubana\" ou \"El Noticiero de las Ideas\"."}
{"id": "423855", "revid": "56817", "url": "https://gl.wikipedia.org/wiki?curid=423855", "title": "Rafael Rivelles", "text": "Rafael Rivelles Guill\u00e9n, nado en Valencia o 23 de decembro de 1897 e finado en Madrid o 3 de decembro de 1971, foi un actor espa\u00f1ol.\nTraxectoria.\nNaceu en Valencia, pero pronto a s\u00faa familia se trasladou ao Cabanyal, municipio de Valencia que en 1897 foi anexionado ao da capital, e onde pasou toda a s\u00faa infancia. Membro dunha familia de artistas, os seus pais foron os prestixiosos actores de teatro Jaime Rivelles e Amparo Guillem Minguet. Moi pronto comezou a traballar no teatro no que lograr\u00eda rotundos \u00e9xitos; a\u00ednda que tam\u00e9n traballou no cine ao longo da s\u00faa vida, pero de forma m\u00e1is espor\u00e1dica. Nos anos 30 traballou durante un tempo en Hollywood, pero pronto regresou a Espa\u00f1a, onde fundou a s\u00faa propia compa\u00f1\u00eda de teatro xunto \u00e1 s\u00faa esposa, a actriz Mar\u00eda Fernanda Ladr\u00f3n de Guevara coa que contraeu matrimonio o 15 de marzo de 1922, na Igrexa de San Jos\u00e9 de Madrid.\nEn 1925 naceu a s\u00faa filla, a actriz Amparo Rivelles, que continuou a saga art\u00edstica xunto a unha nova xeraci\u00f3n familiar de actores, entre eles Amparo Larra\u00f1aga e Luis Merlo.\nNo cine \u00e9 lembrado como Don Quixote na pel\u00edcula de 1947, \"Don Quijote de la Mancha\" xunto a un espl\u00e9ndido Juan Calvo, no papel de Sancho Panza.\nEn 1954 interpretou a Xudas Iscariote na pel\u00edcula \"El beso de Judas\" dirixida por Rafael Gil.\nFaleceu en Madrid o 3 de decembro de 1971 e de acordo cos seus desexos foi enterrado en Valencia, no cemiterio do Cabanyal, xunto aos seus pais."}
{"id": "423938", "revid": "15490", "url": "https://gl.wikipedia.org/wiki?curid=423938", "title": "Amparo Rivelles", "text": "Mar\u00eda Amparo Rivelles y Ladr\u00f3n de Guevara, nada en Madrid o 11 de febreiro de 1925 e finada no mesmo lugar o 7 de novembro de 2013, foi unha actriz espa\u00f1ola de ampla traxectoria teatral e cinematogr\u00e1fica iniciada en 1939. Converteuse, xunto coa actriz Aurora Bautista, na principal figura feminina do cine espa\u00f1ol da posguerra merc\u00e9 \u00e1s produci\u00f3ns de Cifesa.\nCo\u00f1ecida como a \"ra\u00ed\u00f1a das telenovelas mexicanas\", no pa\u00eds azteca tam\u00e9n logrou enorme popularidade polos seus traballos para a televisi\u00f3n, ademais de pertencer \u00e1 chamada \u00c9poca de Ouro do cine mexicano. De volta ao seu pa\u00eds natal, protagonizou a adaptaci\u00f3n de \"Los Gozos y las sombras\" e foi a primeira actriz galardoada co Premio Goya da Academia de Cine, por \"Hay que deshacer la casa\" (1986).\nAt\u00e9 o seu retiro en 2006 interpretou obras de Jacinto Benavente, Enrique Jardiel Poncela, Miguel Mihura, Jean Cocteau, Fernando de Rojas, Jean Giraudoux, \u00d3scar Wilde e Alejandro Casona, entre outros.\nTraxectoria.\nNaceu en Madrid no seo dunha familia con gran tradici\u00f3n na escena. Filla dos actores Rafael Rivelles e Mar\u00eda Fernanda Ladr\u00f3n de Guevara, foi irm\u00e1 por parte de nai de Carlos Larra\u00f1aga e t\u00eda de Amparo Larra\u00f1aga e Luis Merlo.\nCon catorce anos incorporouse profesionalmente \u00e1 compa\u00f1\u00eda teatral da s\u00faa nai e un ano despois apareceu na s\u00faa primeira pel\u00edcula. Ao comezo da d\u00e9cada de 1940 asinou un contrato en exclusiva coa produtora Cifesa, interpretando papeis protagonistas en \"Alma de Dios\", de Ignacio Farr\u00e9s Iquino; \"Malvaloca\", de Luis Marquina; \"Elo\u00edsa est\u00e1 debajo de un almendro\", \"El clavo\" e \"La fe\", de Rafael Gil; \"Eugenia de Montijo\", de Jos\u00e9 L\u00f3pez Rubio ou \"Alba de Am\u00e9rica\", de Juan de Ordu\u00f1a, que a conduciron rapidamente ao \u00e9xito e o reco\u00f1ecemento.\nTraballou \u00e1 vez en teatro, onde en 1947 representou \"A puerta cerrada\", de Jean-Paul Sartre, con direcci\u00f3n de Luis Escobar e xunto a Lola Membrives e Guillermo Mar\u00edn.\nRodou \u00e1s ordes de Orson Welles na versi\u00f3n espa\u00f1ola de \"Mister Arkadin\" (1955) e de Tulio Demicheli en \"La herida luminosa\" (1956).\nTrasladouse a Am\u00e9rica para traballar na televisi\u00f3n cubana e estableceu a s\u00faa residencia durante vinte anos en M\u00e9xico, onde fixo teatro e rodou moitas pel\u00edculas e famosas telenovelas, moitas delas en compa\u00f1\u00eda do actor mexicano Ernesto Alonso. O seu regreso a Espa\u00f1a produciuse en 1979 coa obra \"Salvar a los delfines\", de Santiago Moncada, sendo xa considerada unha das actrices m\u00e1is prestixiosas do panorama espa\u00f1ol.\nA\u00ednda que potenciou a s\u00faa carreira teatral, en 1986 conseguiu o primeiro \"Premio Goya \u00e1 mellor actriz\", pola pel\u00edcula \"Hay que deshacer la casa\", que rodou Jos\u00e9 Luis Garc\u00eda S\u00e1nchez a partir da obra de Sebasti\u00e1n Junyent que Rivelles representara en m\u00faltiples escenarios xunto a Lola Cardona. Con \"Esquilache\" (1989), de Josefina Molina, obtivo un segundo nomeamento, esta vez como actriz secundaria.\nPara televisi\u00f3n destacou o seu traballo nas adaptaci\u00f3ns de dous cl\u00e1sicos literarios: \"Os gozos e as sombras\" (1982), con Eusebio Poncela, Charo L\u00f3pez e Carlos Larra\u00f1aga nos papeis principais e \"La Regenta\" (1995), de Fernando M\u00e9ndez-Leite.\nEn 1996 recibiu o Premio Nacional de Teatro. En 2004 recibiu por votaci\u00f3n popular o IX Premio Nacional de Teatro Pepe Isbert, que concede por votaci\u00f3n a Asociaci\u00f3n de Amigos de los Teatros de Espa\u00f1a (Amite).\nTam\u00e9n foi Doutora \"Honoris Causa\" pola Universidade Polit\u00e9cnica de Valencia, sendo a primeira actriz en recibir tal honra. A pesar de non vivir nunca en Valencia, sent\u00edase moi vinculada a esta cidade, da que foi filla adoptiva, xa que nela estaban as s\u00faas orixes.\nCo teatro como eixo da s\u00faa actividade profesional, en 2004 anunciou que a representaci\u00f3n de \"La brisa de la vida\", que encabezaba xunto a N\u00faria Espert, poder\u00eda ser a s\u00faa \u00faltima funci\u00f3n, a\u00ednda que tam\u00e9n afirmou que \"se atopo algo que me ilusione, que me apeteza moito, fareino, pero se non, esta pode ser unha preciosa despedida\". Dixo adeus ao teatro en xaneiro de 2006 tras unha representaci\u00f3n de \"La duda\" en Santander, mesma cidade do seu debut en escena.\nVida privada.\nCara a 1942 viviu un primeiro noivado co actor Alfredo Mayo. Nunca contraeu matrimonio e a comezos da d\u00e9cada de 1950 afrontou en solitario a maternidade da s\u00faa filla Mar\u00eda Fernanda, que lle deu dous netos. A s\u00faa neta Amparo, residente en M\u00e9xico, faleceu no ver\u00e1n de 1981 con s\u00f3 oito anos de idade v\u00edtima de lupus eritematoso.\nMorreu en Madrid o xoves aos 88 anos de ida, v\u00edtima de osteoporose, no Hospital Universitario Fundaci\u00f3n Jim\u00e9nez D\u00edaz."}
{"id": "424020", "revid": "23204", "url": "https://gl.wikipedia.org/wiki?curid=424020", "title": "Conon de B\u00e9thune", "text": "Conon de B\u00e9thune, nado aprox. en 1150 na antiga rexi\u00f3n de Artois, actual Pas-de-Calais e finado o 17 de decembro de 1219 ou 1220, en ou preto de Constantinopla ou quizais Adrian\u00f3pole, foi un cruzado e poeta \u00abtrobador\u00bb.\nTraxectoria.\nNaceu en 1150, foi o d\u00e9cimo fillo de Roberto V de B\u00e9thune e oficial de xustiza (\"avou\u00e9\") da abad\u00eda de Saint-Vaast de Arras (na actual Pas-de-Calais), que morreu no sitio de Acre en 1191. A trav\u00e9s da s\u00faa avoa, Conon de B\u00e9thune estaba relacionado co gobernante familia de Hainaut en Flandres. \u00c9 prob\u00e1bel (a partir das observaci\u00f3ns formuladas nun dos seus poemas) que Conon se presentase ante a corte de Francia, con motivo das vodas do rei Filipe Augusto con Isabel de Hainaut en 1180 e cantase as s\u00faas canci\u00f3ns ante Mar\u00eda de Champa\u00f1a (co\u00f1ecida pola s\u00faa conexi\u00f3n con Chr\u00e9tien de Troyes).\nDespois de tomar parte na Terceira Cruzada, Conon de B\u00e9thune foi (co seu irm\u00e1n Guillaume) \u00e1 Cuarta Cruzada en 1200, acompa\u00f1ando aos cabaleiros de Baldu\u00edno de Flandres e servindo como orador oficial. A s\u00faa elocuencia, sabedor\u00eda e cabaleirosidade foron eloxiadas por Godofredo de Villehardouin (que dixo de Conon: \u00abBon chevalier et sage estoit et ben eloquens\u00bb). Despois da conquista de Constantinopla (1204), Conon de B\u00e9thune desempe\u00f1ou unha serie de cargos importantes no goberno de Baldu\u00edno (e despois de Henrique de Flandres e Pedro II de Courtenay) e desempe\u00f1ou un papel clave na reconciliaci\u00f3n de Baldu\u00edno con Bonifacio de Montferrato e na batalla de Adrian\u00f3pole. Despois da morte da emperatriz Iolanda de Flandres en 1219, foi elixido polos bar\u00f3ns como rexente do Imperio, pero morreu pouco despois en 1219 ou 1220 na cidade de Adrian\u00f3pole (actual Edirne, na Turqu\u00eda europea).\nPoes\u00edas.\nS\u00f3 sobreviviron 14 obras de poes\u00eda atribu\u00eddas a Conon de B\u00e9thune, e varias destas atribuci\u00f3ns poden ser dubidosas. Foi educado por un parente pr\u00f3ximo, Huon d'Oisy, ch\u00e2telain de Cambrai, quen lle ensinou a arte da poes\u00eda. A s\u00faa poes\u00eda foi escrita para ser cantada e dez dos seus poemas dan notaci\u00f3n musical. A maior\u00eda dos seus poemas son canci\u00f3ns de amor cortes\u00e1n, pero dous deles son importantes chansons de croisade ou canci\u00f3ns da cruzada na que o poeta-amante deplora a s\u00faa pr\u00f3xima partida \u00e1 s\u00faa amada, pero con todo acepta a \u00abnobre vocaci\u00f3n\u00bb dos cruzados. Conon de B\u00e9thune tam\u00e9n manifesta \u00e1s veces ser ir\u00f3nico ou sat\u00edrico, e nun dos poemas da s\u00faa cruzada ataca con vehemencia os abusos financeiros por parte deses para a recolecci\u00f3n de fondos dos cruzados.\nAlgunhas das obras de Conon son:"}
{"id": "424036", "revid": "55340", "url": "https://gl.wikipedia.org/wiki?curid=424036", "title": "Dryocosmus kuriphilus", "text": ""}
{"id": "424059", "revid": "23204", "url": "https://gl.wikipedia.org/wiki?curid=424059", "title": "Filipe de Courtenay", "text": "Filipe de Courtenay, nado en Constantinopla en 1243 e finado en Viterbo en 1283, foi Emperador Titular de Constantinopla desde 1273 at\u00e9 a s\u00faa morte en 1283. Foi fillo de Baldu\u00edno II de Constantinopla e de Mar\u00eda de Brienne.\nTraxectoria.\nNa s\u00faa mocidade, o seu pai viuse forzado a \u00abempe\u00f1alo\u00bb aos mercadores venecianos para poder axudar ao seu Imperio que estaba a ser atacado por Nicea; por\u00e9n este caeu en 1261.\nEn 1267 e de acordo ao Tratado de Viterbo casou coa filla do rei de Sicilia e N\u00e1poles e da duquesa de Provenza, Beatriz de Anjou. O matrimonio de feito realizouse en 1273 e aos meses 'Filipe herdar\u00eda os dereitos do Imperio e ser\u00eda reco\u00f1ecido polas s\u00faas posesi\u00f3ns en Grecia e grazas ao apoio dos seus sogros.\nO matrimonio s\u00f3 tivo unha filla, a que ser\u00eda Catarina de Courtenay, esposa de Carlos de Valois. Filipe de Courtenay morrer\u00eda en 1283.\nDevanceiros.\nDevanceiros de Filipe de Courtenay"}
{"id": "424094", "revid": "624", "url": "https://gl.wikipedia.org/wiki?curid=424094", "title": "Catarina de Courtenay", "text": "Catarina de Courtenay, nada en 1274 e finada o 13 de outubro de 1307, foi a emperatriz titular de Constantinopla desde 1283 at\u00e9 a s\u00faa morte.\nTraxectoria.\nFoi filla de Filipe de Courtenay, emperador titular de Constantinopla, e de Beatriz de Anjou, filla de Carlos I de Sicilia e Beatriz de Provenza. \n\u00c1 morte do seu pai, herdou os dereitos do trono e foi reco\u00f1ecida como emperatriz dos Estados Latinos en Grecia. O 8 de febreiro de 1301 contraeu matrimonio co conde Carlos de Valois, fillo segundo de Filipe III de Francia e Isabel de Arag\u00f3n, transform\u00e1ndose as\u00ed o seu esposo en emperador titular.\nDo matrimonio nacer\u00edan catro fillos:"}
{"id": "424172", "revid": "1131", "url": "https://gl.wikipedia.org/wiki?curid=424172", "title": "Museo Nacional de Colombia", "text": "O Museo Nacional de Colombia \u00e9 o museo m\u00e1is antigo de Colombia. O seu acervo div\u00eddese en catro colecci\u00f3ns: arte, historia, arqueolox\u00eda e etnograf\u00eda. A s\u00faa colecci\u00f3n de arte colombiana, latinoamericano e europeo incl\u00fae pinturas, debuxos, gravados, esculturas, instalaci\u00f3ns e artes decorativas dende o per\u00edodo colonial at\u00e9 o presente. O seu inmoble foi orixinalmente a penitenciar\u00eda do panoptico, sendo o seu arquitecto o dan\u00e9s Thomas Reed. Fronte \u00f3 museo at\u00f3pase a estaci\u00f3n subterr\u00e1nea de TransMilenio que leva o nome de \"Museo Nacional\".\nHistoria.\nFundado por Lei do primeiro Congreso da Rep\u00fablica o 28 de xullo de 1823, o Museo Nacional de Colombia \u00e9 o m\u00e1is antigo dos museos do pa\u00eds e un dos m\u00e1is antigos de Am\u00e9rica. Durante case dous s\u00e9culos consagrouse \u00e1 conservaci\u00f3n e divulgaci\u00f3n de testemu\u00f1os representativos dos valores culturais da naci\u00f3n colombiana.\nAbriu as s\u00faas portas \u00f3 p\u00fablico o 4 de xullo de 1824, data en que o vicepresidente, xeral Francisco de Paula Santander declarouno oficialmente creado, sendo o seu primeiro director o cient\u00edfico e anticuario peruano Mariano Eduardo de Rivero y Ustariz. Rivero fora contratado en maio de 1822 en Par\u00eds por Francisco Antonio Zea, Ministro Plenipotenciario de Colombia, a fin de constitu\u00edr unha Escola de Minar\u00eda e un Museo de Historia Natural na capital da nova rep\u00fablica. O Museo Nacional de Colombia instalouse inicialmente na Casa Bot\u00e1nica, a cal albergaba a colecci\u00f3n de historia natural reunida por Jos\u00e9 Celestino Mutis e que coidaban os seus disc\u00edpulos. Co tempo, a estas pezas sum\u00e1ronse outras de car\u00e1cter arqueol\u00f3xico, hist\u00f3rico e art\u00edstico.\nA devandita penitenciar\u00eda, dese\u00f1ada por Thomas Reed na d\u00e9cada de 1850 e constru\u00edda a partir do 1 de outubro de 1874, foi a prisi\u00f3n m\u00e1is importante do pa\u00eds durante case 72 anos. Por\u00e9n, en 1946 os reclusos foron trasladados \u00f3 novo c\u00e1rcere La Picota e o Goberno destinou o edificio para albergar o Museo Nacional."}
{"id": "424180", "revid": "23204", "url": "https://gl.wikipedia.org/wiki?curid=424180", "title": "Eixe cafeteiro", "text": ""}
{"id": "424185", "revid": "23204", "url": "https://gl.wikipedia.org/wiki?curid=424185", "title": "Sabela de Cambados", "text": " \nSabela de Cambados \u00e9 un filme galego de 1949 dirixido por Ram\u00f3n Torrado.\nArgumento.\nNo pazo de Armental, en Cambados, os marqueses de So\u00f1eira viven un matrimonio infeliz. A marquesa Sabela (Mar\u00eda Fernanda Ladr\u00f3n de Guevara) sente que o seu marido Jaime (Rafael Bardem) non a quere. Jaime marcha a Madrid, onde vive unha vida de luxos xunto \u00e1 s\u00faa curm\u00e1 e amante Julia (Margarita Sandra). Un d\u00eda regresa de Am\u00e9rica Juan de Mourente (Fernando Fern\u00e1ndez de C\u00f3rdoba), un indiano que fora un amor de mocidade de Sabela antes de marchar el, e do que nunca se esqueceu.\nPor outra banda, o fillo de Sabela, Eduardo (Jorge Mistral), marcha estudar a Santiago e deixa soa a s\u00faa namorada Tonucha (Amparo Rivelles), quen vive no pazo como afillada de Sabela, dende que seus pais morreran.\nProduci\u00f3n.\nO filme foi producido por Suevia FIlms, do vigu\u00e9s Ces\u00e1reo Gonz\u00e1lez e est\u00e1 baseado nunha obra de teatro hom\u00f3nima de Adolfo Torrado. A pesar do t\u00edtulo, non foi rodado en Cambados, o que causou indignaci\u00f3n nos cambadeses emigrados na Arxentina que asistiron \u00e1 proxecci\u00f3n esperando ver imaxes da s\u00faa terra. A rodaxe realizouse en Santiago de Compostela, A Coru\u00f1a, Betanzos, Gu\u00edsamo, Sada e San Pantale\u00f3n.\nNo filme soan varias canci\u00f3ns populares galegas interpretadas pola agrupaci\u00f3n Anaqui\u00f1os d'a Terra. Tam\u00e9n incl\u00fae varias escenas da romar\u00eda dos Caneiros de Betanzos."}
{"id": "424189", "revid": "27155", "url": "https://gl.wikipedia.org/wiki?curid=424189", "title": "Oxaloacetato", "text": ""}
{"id": "424191", "revid": "27155", "url": "https://gl.wikipedia.org/wiki?curid=424191", "title": "\u00c1cido oxaloac\u00e9tico", "text": ""}
{"id": "424242", "revid": "22570", "url": "https://gl.wikipedia.org/wiki?curid=424242", "title": "Xavelina", "text": "Unha xavelina \u00e9 unha lanza dese\u00f1ada para ser guindada.\nHistoricamente usouse como arma, empregada polos cazadores prehist\u00f3ricos para conseguir animais de mediano ou gran tama\u00f1o, como os xavar\u00eds, e polos guerreiros nas s\u00faas batallas, pero na actualidade util\u00edzase case exclusivamente en competici\u00f3ns atl\u00e9ticas.\nHistoria.\nNa Antig\u00fcidade cl\u00e1sica esta arma foi usada por soldados da infantar\u00eda lixeira, e o seu emprego continou at\u00e9 tempos moi recentes s\u00e9culo XIX.\nEn moitas sepulturas de guerreiros celtiberos ach\u00e1ronse xavelinas de ferro e, no tapiz de Bayeux se representa unha batalla con xavelinas lanzadas ao aire contra o ex\u00e9rcito inimigo. Para darlles maior forza de impulso e recuperalas despois de guindalas, at\u00e1banse algunhas cunha correa ao soldado, correa que se conoce co nome de \"amento\" (do lat\u00edn \"amentum\").\nA xavelina foi case sempre lanzada a man, ao contrario das frechas con arco e as catapultas, que disparaban proxect\u00eds mediante a acci\u00f3n dun mecanismo.\nPor\u00e9n, exist\u00eda dispositivos para axudar ao lanzador do dardo a alcanzar unha maior distancia, xeralmente chamado propulsor.\nNa Idade Media, aparatos lanzadores como espringales e b\u00e9stas us\u00e1ronse para lanzar xavelinas moi pesadas ou moi longas para poder ser gunidadas por homes.\nNa actualidade.\nNa actualidade a xavelina util\u00edzase case exclusivamente en competici\u00f3ns atl\u00e9ticas.\nOrixe deste deporte.\nTendo en conta que o lanzamento de artefactos de diferentes formas e tama\u00f1os para cazar animais a distancia para conseguir sustento rem\u00f3ntase a moitos miles de anos atr\u00e1s, e que o home desde antigo sempre tivo unha tendencia a medirse cos demais homes para demostrar que era o mellor, p\u00f3dese supo\u00f1er que a exhibici\u00f3n deste tipo de habilidades, lanzar m\u00e1is lonxe ou con m\u00e1is punter\u00eda, poder\u00eda ter unha orixe moito m\u00e1is distante do que mostra a historia escrita.\nEn concreto, o lanzamento de xavelina como deporte de competici\u00f3n regrado xa se realizaba na antiga Grecia, inclu\u00edda dentro da proba de p\u00e9ntatlon, nos Xogos Ol\u00edmpicos da Antig\u00fcidade e nos Xogos Panhel\u00e9nicos. O p\u00e9ntatlon era a competici\u00f3n por excelencia dos Xogos Ol\u00edmpicos. Incorporouse no ano 708\u00a0a.\u00a0C. e consist\u00eda nas cinco probas seguientes:\nA t\u00e9cnica para lanzar a xavelina suponse que era diferente \u00e1 actual, posto que se permit\u00eda utilizar tiras de coiro para utilizalas como propulsor, chamadas \"amentum\" en lat\u00edn, e que, acabadas en dous orificios polos que se introduc\u00edan dous dedos para enrolalas na xavelina, prolongaban a lonxitude do brazo do atleta e, ao mesmo tempo imprim\u00edan \u00e1 xavelina un xiro que a estabilizaba no aire."}
{"id": "424323", "revid": "5863", "url": "https://gl.wikipedia.org/wiki?curid=424323", "title": "Cal\u00edgrafo", "text": ""}
{"id": "424453", "revid": "75439", "url": "https://gl.wikipedia.org/wiki?curid=424453", "title": "Playlife", "text": "Playlife \u00e9 unha empresa de moda con sede en Treviso, Italia. A empresa \u00e9 propiedade da familia Benetton e \u00e9 a marca deportiva do fabricante de roupa.\nPlaylife puxo o seu nome \u00e1 subministraci\u00f3n de motores dos autom\u00f3biles Benetton de F\u00f3rmula 1 de a . Osmotores de Playlife foron unha serie de motores producidos polo fabricante franc\u00e9s Mecachrome, quen asumira no ano a responsabilidade de prover de impulsores, \u00e1s escuder\u00edas de F\u00f3rmula 1 que ata o ano 1997 foran motorizadas por Renault Sport.\nEste termo, aplicouse a partir do ano 1998 na desaparecida escuder\u00eda Benetton Formula, para rebautizar aos impulsores entregados por Mecachrome, a fin de diferenciar os impulsores desta escuadra, con respecto \u00e1s demais que comezaban a ser motorizadas por Mecachrome. O termo Playlife, xurdiu a partir do nome dunha subsidiaria do Grupo Benetton, propietaria da escuder\u00eda e o mesmo ser\u00eda proposto polo director de equipo de Benetton, Flavio Briatore.\nA provisi\u00f3n directa de motores por parte da Mecachrome suspender\u00edase no ano 1999, cando grazas a un acordo celebrado entre esta e a firma Super Performance Engineering, propiedade de Briatore, comezar\u00edan a producirse e desenvolverse os motores que levar\u00edan o nome de Supertec, cos cales comezar\u00eda a proverse de impulsores \u00e1s escuadras Williams F1, Benetton Formula e Arrows, asumindo a empresa de Briatore a exclusividade na provisi\u00f3n dos motores, en substituci\u00f3n de Mecachrome. No caso de Benetton, os motores novamente recibir\u00edan a redenominaci\u00f3n Playlife.\nExistiron dous modelos de motores que levaron o nome de Playlife, sendo o primeiro deles o Mecachrome GC37-01, que foi utilizado en , mentres que desde ao , foi rebautizado como Supertec FB01, tendo un versi\u00f3n potenciada chamada FB02. Todos estes impulsores, estaban baseados no antigo motor V10 Renault RS9, que hab\u00eda equipado \u00e1s escuder\u00edas Williams F1 e Benetton Formula ata o ano .\nMalia non ga\u00f1ar ningunha carreira, con estes motores Benetton alcanzar\u00eda unha boa cantidade de podios, situ\u00e1ndose case sempre como a cuarta escudar\u00eda en potencial, por detr\u00e1s de Ferrari, McLaren e Williams F1.\nA produci\u00f3n e provisi\u00f3n destes motores finalizou no ano , logo do retorno de Renault Sport como fornecedor oficial de motores de Benetton, preparando o seu regreso como escudar\u00eda a partir de .\nResultados completos no Campionato Mundial de F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "424477", "revid": "5863", "url": "https://gl.wikipedia.org/wiki?curid=424477", "title": "Ram\u00f3n de Carranza y Fern\u00e1ndez de la Reguera", "text": ""}
{"id": "424542", "revid": "15490", "url": "https://gl.wikipedia.org/wiki?curid=424542", "title": "F\u00e1vila (duque)", "text": "F\u00e1vila, tam\u00e9n chamado F\u00e1fila, foi un duque (\"dux\") e pai de Don Paio.\nOrixes.\nA orixe goda do seu fillo Paio menci\u00f3naa o cronista \u00e1rabe Ibn Khaldun citando a Ibn Hayyan. Xa contra o s\u00e9culo VIII a fusi\u00f3n entre os galaicorromanos e xermanos (suevos e visigodos) era unha realidade e \u00aba raza deixara de ser un dato relevante\u00bb, por tanto, \u00e9 de supor que \u00abo m\u00e1is prob\u00e1bel \u00e9 que polas s\u00faas veas [as de Paio] correse sangue de \u00e1mbolos pobos\u00bb. Esta posibilidade ref\u00f3rzase polas orixes dos nomes, sendo \"F\u00e1vila\" ou \"F\u00e1fila\" de orixe xerm\u00e1nica mentres Paio era un nome de \u00abvello raizame romano\u00bb e as\u00ed \u00e9 mencionado polo autor \u00e1rabe do \"Aljab machmu'a\", quen o describe como \u00abromano\u00bb.\nChristian Settipani conxectura \u2014base\u00e1ndose na onom\u00e1stica, na cronolox\u00eda, en elementos biogr\u00e1ficos e no testemu\u00f1o das cr\u00f3nicas\u2014, que F\u00e1vila descend\u00eda (por varon\u00eda) de Leovixildo e Recaredo I (\"ex semine Leuvigildi et Reccaredi progenitus\") e era fillo do conde visigodo Axila e da s\u00faa muller Divigra e, por tanto, t\u00edo paterno e curm\u00e1n-t\u00edo materno de Pedro de Cantabria. As cr\u00f3nicas declaran que os reis \u00e1stures son descendentes de Leovixildo e Recaredo e tratan de crear unha falsa continuidade institucional entr\u00e1mbalas realidades pol\u00edticas. A moderna historiograf\u00eda coincide en que a causa final deste fen\u00f3meno radica no que se denomina \u00abneogoticismo\u00bb, que respond\u00eda a unha rede de intereses pol\u00edticos e \u00f3 reforzamento do prestixio persoal de Afonso III.\nFontes hist\u00f3ricas.\nSegundo a copia da \"Cr\u00f3nica albeldense\" (ano 883) realizada no s\u00e9culo IX no mosteiro de San Mill\u00e1n de la Cogolla que conserva a Real Academia da Historia (\"C\u00f3dice emilianense n\u00ba 39\"), F\u00e1vila foi un \"dux\" visigodo e o pai de Don Paio:\nQue F\u00e1vila fose duque e pai de Paio \u00e9 un dato que recolle tam\u00e9n a \"Cr\u00f3nica sebastianense\":\nEste dato resulta, as\u00ed mesmo, coincidente co ofrecido por unha fonte musulm\u00e1 an\u00f3nima do s\u00e9culo IX, \"Fath al-Andalus\":\nHistoriograf\u00eda sobre F\u00e1vila.\nA antiga historiograf\u00eda atribu\u00edu a F\u00e1vila o ducado de Cantabria base\u00e1ndose unicamente en cronic\u00f3ns castel\u00e1ns, m\u00e1is de medio milenio posteriores a aquela \u00e9poca e contraditorios en moitos aspectos coas cr\u00f3nicas asturianas do s\u00e9culo IX. Esta falla de xustificaci\u00f3n metodol\u00f3xica \u00e9 salientada por Barrau-Dihigo malia non ser quen de achegar ningunha outra.\nClaudio S\u00e1nchez-Albornoz admite que Paio era fillo dun duque, mais sinala, perante a falla de informaci\u00f3n da \"Cr\u00f3nica albeldense\": \u00abignoramos de onde era duque F\u00e1vila\u00bb. Gonzalo Mart\u00ednez D\u00edez concorda coa opini\u00f3n de S\u00e1nchez-Albornoz xa que en fonte ningunha se menciona o ducado que gobernou e, de feito, non consta que chegase a estar \u00e1 fronte de ducado ning\u00fan. Opina que \u00abo m\u00e1is prob\u00e1bel \u00e9 que se tratase dun dos varios duques integrados na \"Curia rexia\" ou \"Palatium\", que acompa\u00f1aban e asesoraban o rei visigodo\u00bb."}
{"id": "424543", "revid": "98629", "url": "https://gl.wikipedia.org/wiki?curid=424543", "title": "Gran Premio da Arxentina de 1998", "text": "O Gran Premio Marlboro da Arxentina de 1998 foi unha carreira de automobilismo de F\u00f3rmula Un celebrada o 12 de abril de 1998 no Aut\u00f3dromo Oscar Alfredo G\u00e1lvez de Bos Aires, Arxentina. A carreira \u00e9 (ata a data) o \u00faltimo Gran Premio da Arxentina. Foi a terceira carreira do Campionato Mundial de F\u00f3rmula 1 de . A carreira de 72 voltas ga\u00f1ouna Michael Schumacher para o equipo Ferrari, desde o a segunda posici\u00f3n de inicio. Mika H\u00e4kkinen terminou segundo nun McLaren, Eddie Irvine terceiro no outro Ferrari.\nResumo.\nAo comezo da carreira, Michael Schumacher foi alcanzado por Mika H\u00e4kkinen, mentres que David Coulthard mantivo o seu primeiro lugar. Schumacher pasou a H\u00e4kkinen ao comezo da segunda volta. Na mesma volta, Eddie Irvine superou Heinz-Harald Frentzen. Na volta 4, Schumacher atrapou a Coulthard, e na seguinte volta o escoc\u00e9s tomou a trazada equivocada e Schumacher pasouno. Os dous coches toc\u00e1ronse, e Coulthard sa\u00eduse f\u00f3ra da pista e volveu entrar no sexto lugar. A carreira ent\u00f3n converteuse nunha batalla entre Schumacher, que parou d\u00faas veces e H\u00e4kkinen, nunha estratexia de parada \u00fanica. O plan de Schumacher demostrou ser correcto, xa que sa\u00edu diante logo da s\u00faa segunda parada, despois de que H\u00e4kkinen perdera tempo detr\u00e1s de Heinz-Harald Frentzen. Detr\u00e1s de H\u00e4kkinen e os dous Ferraris, Jacques Villeneuve foi atacado por Jean Alesi e Coulthard. Cando Esteban Tuero entrou nos boxes, falt\u00e1balle un dos seus pneum\u00e1ticos. Finalmente, unha dos mec\u00e1nicos atopouno no garaxe. Coulthard viuse freado por problemas na caixa de cambios e perdeu m\u00e1is terreo cando se enganchou con Jacques Villeneuve, deixando ao canadense f\u00f3ra, mentres que o escoc\u00e9s logrou un \u00fanico punto no sexto lugar detr\u00e1s de H\u00e4kkinen, Eddie Irvine, Alexander Wurz e o Sauber de Jean Alesi. No liderado, Schumacher logrou a vitoria."}
{"id": "424606", "revid": "785", "url": "https://gl.wikipedia.org/wiki?curid=424606", "title": "Cosmograf\u00eda de R\u00e1vena", "text": ""}
{"id": "424649", "revid": "98629", "url": "https://gl.wikipedia.org/wiki?curid=424649", "title": "Lanzamento de xavelina", "text": "O lanzamento de xavelina \u00e9 unha proba de atletismo que, como o seu nome indica, consiste en lanzar unha xavelina. A xavelina est\u00e1 constru\u00edda cun material regulamentario de metal ou de fibra de vidro, co obxectivo de que chegue o m\u00e1is lonxe pos\u00edbel. O lanzamento de xavelina forma parte do programa de atletismo dos Xogos Ol\u00edmpicos da era moderna desde 1908.\nOrixe deste deporte.\nTendo en conta que o lanzamento de artefactos de diferentes formas e tama\u00f1os para cazar animais a distancia para conseguir sustento rem\u00f3ntase a moitos miles de anos atr\u00e1s, e que o home desde antigo sempre tivo unha tendencia a medirse cos demais homes para demostrar que era o mellor, p\u00f3dese supo\u00f1er que a exhibici\u00f3n deste tipo de habilidades, lanzar m\u00e1is lonxe ou con m\u00e1is punter\u00eda, poder\u00eda ter unha orixe moito m\u00e1is distante do que mostra a historia escrita.\nEn concreto, o lanzamento de xavelina como deporte de competici\u00f3n regrado xa se realizaba na antiga Grecia, inclu\u00edda dentro da proba de p\u00e9ntatlon, nos Xogos Ol\u00edmpicos da Antig\u00fcidade.\nO p\u00e9ntatlon era a competici\u00f3n por excelencia dos Xogos Ol\u00edmpicos.Incorporouse no ano 708\u00a0a.\u00a0C. e consist\u00eda nas cinco probas seguientes:\nA t\u00e9cnica para lanzar a xavelina suponse que era diferente \u00e1 actual, posto que se permit\u00eda utilizar tiras de coiro para utilizalas como propulsor, chamadas \"amentum\" en lat\u00edn, e que, acabadas en dous orificios polos que se introduc\u00edan dous dedos para enrolalas na xavelina, prolongaban a lonxitude do brazo do atleta e, ao mesmo tempo imprim\u00edan \u00e1 xavelina un xiro que a estabilizaba no aire.\nRegulamento.\nA xavelina constr\u00faese de acordo cun detallado conxunto de especificaci\u00f3ns publicadas pola Asociaci\u00f3n Internacional de Federaci\u00f3ns de Atletismo (IAAF). A s\u00faa lonxitude total, para lanzadoes masculinos, debe ser de polo menos 260\u00a0cm, e o seu su peso de polo menos 800 g. Para mulleres \u00e9 algo m\u00e1is curta e lixeira: dun m\u00ednimo de 220\u00a0cm de longo e de 600 g de peso.\nA xavelina l\u00e1nzase desde un corredor dunha lonxitude de 30 m, acabado nun arco de 38 m de radio. O sector de ca\u00edda est\u00e1 marcado con dous li\u00f1as brancas de 45\u00a0cm de anchura, de tal modo que se os bordos internos das li\u00f1as se prolongasen deber\u00edan pasar polas catro intersecci\u00f3ns dos bordos interiores do arco e as li\u00f1as paralelas que delimitan o corredor de impulso e que se cruzan no punto central do c\u00edrculo do cal o arco forma parte. O sector ter\u00e1 as\u00ed 59\u00ba aproximadamente.\nPara realizar cada intento, o atleta disp\u00f3n dun minuto. Normalmente, nas probas clasificatorias, cada atleta realiza tres intentos, e os oito atletas con mellor marca v\u00e1lida, ou todos se son oito ou menos, realizan na fase final outros tres intentos en orde inversa \u00e1 s\u00faa mellor marca na clasificaci\u00f3n.\nA xavelina d\u00e9bes agarrar pola cordame (ou, polo menos, a man do atleta debe tocala), e lanzarse por riba do ombro ou do brazo de lanzar; non se permite lanzala en rotaci\u00f3n nin pode o atleta dar as costas ao sector de ca\u00edda antes de soltar a xavelina; os estilos non cl\u00e1sicos non est\u00e1n autorizados. Se a xavelina rompe no intento ou no aire non se contar\u00e1 como lanzamento nulo; tampouco sa a rotura fai perder o equilibrio ao atleta e provoca que toque f\u00f3ra do arco; neste caso permitir\u00e1selle volver a comezar. Na ca\u00edda, a punta met\u00e1lica debe tocar o solo antes que cualquier outra parte da xavelina.\nO atleta debe termar da xavelina pola empu\u00f1adura situada no seu centro de gravidade e lanzala por riba do ombro e cerca da orella.\nEn Galicia.\nAtletas galegos destacados nesta disciplina son:\nAtletas con mellores marcas mundiais.\nHomes \nModelo antigo\nAo final dos anos 1950 Miguel de la Quadra-Salcedo logrou unha marca de 112,30 m. Para iso utilizou o chamado \"estilo espa\u00f1ol\" ou \"estilo Erausquin\", t\u00e9cnica creada por F\u00e9lix Erausquin. Pero a IAAF prohibiu a t\u00e9cnica por ser perigosa para os Xogos Ol\u00edmpicos de Roma de 1960 e anulou todos os rexistros previos.\nMulleres .\nMedallas ol\u00edmpicas.\nHomes"}
{"id": "425364", "revid": "6939", "url": "https://gl.wikipedia.org/wiki?curid=425364", "title": "Coro Campus Stellae", "text": ""}
{"id": "425405", "revid": "89787", "url": "https://gl.wikipedia.org/wiki?curid=425405", "title": "Vanessa Valdiglesias", "text": "Vanessa Valdiglesias Garc\u00eda, nada na Coru\u00f1a en 1980, \u00e9 unha biol\u00f3ga galega. En 2015 foi reco\u00f1ecida como Mellor Investigadora Xove de Europa pola Sociedade Europea de Xen\u00f3mica e Mutax\u00e9nese Ambiental.\nTraxectoria.\nLicenciouse en 2002 pola Universidade da Coru\u00f1a.. Posteriormente realizou un m\u00e1ster en Biotecnolox\u00eda na Universidade de Granada. En 2005 comezou o doutoramento no Departamento de Biolox\u00eda Celular e Molecular da Universidade da Coru\u00f1a que finalizou en 2010 con Premio Extraordinario. Traballa como investigadora da toxicolox\u00eda xen\u00f3mica para co\u00f1ecer como afectan ao organismo humano determinadas substancias coti\u00e1s e na identificaci\u00f3n de biomarcadores para a detecci\u00f3n precoz de fraxilidade, un s\u00edndrome xeri\u00e1trico. \nForma parte do nodo galego da asociaci\u00f3n AMIT. En 2016 formou parte da selecci\u00f3n de cient\u00edficas galegas da axenda feminista do Observatorio da Mari\u00f1a pola Igualdade.\nReco\u00f1ecementos.\nAo longo da s\u00faa traxectoria recibiu varios premios como o Premio da Real Academia Galega de Ciencias ao Investigador Xove (2007), Premio Galega Destacada 2016 e, recentemente, o premio Emergent Scholar 2019 polo seu traballo na investigaci\u00f3n do envellecemento.\u200bEn 2021 \u00e9 elixida como unha das dez cient\u00edficas m\u00e1is relevantes de Espa\u00f1a pola Fundaci\u00f3n Aquae."}
{"id": "425428", "revid": "23204", "url": "https://gl.wikipedia.org/wiki?curid=425428", "title": "Gran Premio de San Marino de 1998", "text": "O Gran Premio de San Marino de 1998 foi unha carreira de motor de F\u00f3rmula Un celebrada o 25 de abril de 1998 no Aut\u00f3dromo Enzo e Dino Ferrari, Imola, Emilia-Romagna, Italia. Foi a cuarta carreira da tempada de F\u00f3rmula Un de . A carreira de 62 voltas ga\u00f1ouna David Coulthard pilotando un McLaren - Mercedes.\nResumo da carreira.\nMcLaren volveu a liderar na cualificaci\u00f3n, con Coulthard superando a H\u00e4kkinen pola pole, Schumacher e Eddie Irvine de Ferrari, clasificaron terceiro e cuarto. Non obstante, os homes do equipo vermello esperaban algo mellor e probaron unhas \u00e1s laterais en forma de x aparafusadas encima dos laterais. Pero estes ap\u00e9ndices non produc\u00edan unha ganancia suficiente para derrocar aos McLarens e, con Jordan e Sauber, que tam\u00e9n montaran estas peculiares \u00e1s laterais, o \u00f3rgano de goberno do deporte decidiu prohibirllas o d\u00eda seguinte na carreira, xa que consideraban que non estar\u00edan seguros se un piloto sufrise un impacto indirecto.\nFoi unha carreira sinxela para Coulthard que controlouna por diante de Mika H\u00e4kkinen, con Schumacher separado de Irvine polo Williams de Jacques Villeneuve. Pero na volta 17 H\u00e4kkinen retirouse aos boxes, a porta do garaxe pechouse inmediatamente para ocultar o seu problema. Posteriormente resultou ser un fallo na caixa de cambios.\nSen decatarse do problema do seu compa\u00f1eiro, Coulthard avanzou por diante de Schumacher ata que o alem\u00e1n xurdiu a partir da s\u00faa segunda parada e comezou a voar e reducir a vantaxe de 20 segundos do escoc\u00e9s a un ritmo de segundo por volta. Os restos do pont\u00f3n da carrozar\u00eda elevaron a temperatura do refrixerador de aceite de Coulthard e o xefe do equipo Ron Dennis correu desee o muro dos boxes ata o garaxe de McLaren para comprobar a telemetr\u00eda, de modo que puidese instru\u00edr a Coulthard de cando pod\u00eda levantar o pe para salvar o seu motor. Polo tanto, o escoc\u00e9s poder\u00eda adaptarse con frecuencia ao ritmo de Schumacher, e deb\u00eda acadar a vitoria. Irvine mandou felices a casa aos seareiros de Ferrari tomando o \u00faltimo posto do podio, que xunto co d\u00fao Williams de Villeneuve e Frentzen foron os \u00fanicos corredores que non foron dobradoss."}
{"id": "425463", "revid": "22570", "url": "https://gl.wikipedia.org/wiki?curid=425463", "title": "Valerii Bykovskii", "text": "Valerii Fedorovich Bykovskii (en ) \u00e9 un cosmonauta ruso retirado que participou nas misi\u00f3ns Vostok 5, Soiuz 22, Soiuz 29 e Soiuz 31. Pasou un total de 20,74 d\u00edas no espazo.\nTraxectoria.\nBikovski naceu o 2 de agosto de 1934 en Pavlovski Posad, \u00f3blast de Moscova. Gradouse na Escola de Aviaci\u00f3n Kachinsk Miasnikov en 1955 e pasou a formar parte da Forza A\u00e9rea da Uni\u00f3n Sovi\u00e9tica. Entrou a formar parte do corpo de cosmonautas en 1960, sendo parte da tripulaci\u00f3n de reserva en agosto de 1962 para a misi\u00f3n Vostok 3. Comandou a Vostok 5 en agosto de 1963. Pasou logo a adestrar para o programa lunar sovi\u00e9tico e en abril de 1967 foi designado comandante da tripulaci\u00f3n de reserva para a misi\u00f3n Soiuz 2, m\u00e1is tarde cancelada despois da traxedia da Soiuz 11 na que morreu Vladimir Komarov. Posteriormente formou parte das misi\u00f3ns Soiuz 22, Soiuz 29 e Soiuz 31. Retirouse do corpo de cosmonautas en 1988.\nEntre 1989 e 1991 foi director da Casa Sovi\u00e9tica de Ciencia e Cultura en Berl\u00edn. Actualmente est\u00e1 retirado."}
{"id": "425537", "revid": "89787", "url": "https://gl.wikipedia.org/wiki?curid=425537", "title": "Piridoxal fosfato", "text": "O piridoxal fosfato, tam\u00e9n chamado PLP, piridoxal 5'-fosfato, P5P ou fosfato de piridoxal, \u00e9 un grupo prost\u00e9tico ligado a certos encimas. O PLP \u00e9 tam\u00e9n a forma activa da vitamina B6, a cal comprende tres compostos naturais, piridoxal, piridoxamina e piridoxina. Funciona como un cofactor que act\u00faa como un sumidoiro de electr\u00f3ns para estabilizar os intermediarios carbani\u00f3nicos tanto nas reacci\u00f3ns de eliminaci\u00f3n coma de substituci\u00f3n que implican compostos aminados. A Comisi\u00f3n de encimas catalogou m\u00e1is de 140 actividades dependentes do PLP, que corresponden ao ~4% de todas as actividades clasificadas.\nPapel como coencima.\nO PLP act\u00faa como coencima en todas as reacci\u00f3ns de transaminaci\u00f3n, e en certas reacci\u00f3ns de descarboxilaci\u00f3n, desaminaci\u00f3n e racemizaci\u00f3n de amino\u00e1cidos. O grupo aldehido do PLP forma unha estrutura tipo base de Schiff (unha aldimina interna) co grupo \u03b5-amino dunha lisina situado no sitio activo da aminotransferase. O grupo \u03b1-amino do amino\u00e1cido substrato despraza o grupo \u03b5-amino da lisina situada no sitio activo nun proceso co\u00f1ecido como \"transaldiminaci\u00f3n\". A aldimina externa resultante pode perder un prot\u00f3n, di\u00f3xido de carbono, ou a cadea lateral do amino\u00e1cido para formar un intermediario quinoide, o cal pode ademais actuar como nucle\u00f3filo en numerosas rutas de reacci\u00f3n.\nNas transaminaci\u00f3ns, despois da desprotonaci\u00f3n, o intermediario quinoide acepta un prot\u00f3n nunha posici\u00f3n diferente para converterse nunha cetimina. A cetimina resultante hidrol\u00edzase de forma que o grupo amino permanece no complexo. Adicionalmente, o PLP \u00e9 utilizado polas aminotransferases (tam\u00e9n chamadas transaminases) que act\u00faan sobre alg\u00fans azucres pouco com\u00fans, como a perosamina e a desosamina. Nestas reacci\u00f3ns, o PLP comb\u00ednase con glutamato, o cal transfire o seu grupo alfa-amino ao PLP para formar piridoxamina fosfato (PMP). Logo este PMP transfire o seu nitr\u00f3xeno ao azucre, formando un aminoazucre.\nO PLP tam\u00e9n se encontra envolvido en varias reacci\u00f3ns de eliminaci\u00f3n tales como as que levan a cabo a serina deshidratase e a GDP-4-ceto-6-desoximanosa-3-deshidratase (Co1D).\nTam\u00e9n participa na reacci\u00f3n de condensaci\u00f3n que ten lugar na s\u00edntese do hemo.\nO PLP, tam\u00e9n desempe\u00f1a unha funci\u00f3n na conversi\u00f3n da levodopa en dopamina, facilitando a transformaci\u00f3n do neurotransmisor excitatorio glutamato no neurotransmisor inhibitorio GABA, e permite que a SAM poida descarboxilarse para converterse en propilamina, a cal \u00e9 unha precursora das poliaminas.\nExemplos non cl\u00e1sicos de PLP.\nO PLP tam\u00e9n se pode encontrar na glic\u00f3xeno fosforilase no f\u00edgado, onde se utiliza para degradar o glic\u00f3xeno no proceso de glicoxen\u00f3lise cando o glicag\u00f3n ou a adrenalina sinalizan a necesidade de levar a cabo a reacci\u00f3n. Por\u00e9n, este encima non aproveita a reactividade do grupo aldehido, sen\u00f3n que usa o grupo fosfato do PLP para realizar esta reacci\u00f3n.\nMalia que a gran maior\u00eda dos encimas dependentes de PLP forman unha aldimina interna co PLP por medio dun residuo lisina no sitio activo, alg\u00fans encimas dependentes do PLP non pos\u00faen este residuo lisina, sen\u00f3n que no seu lugar te\u00f1en unha histidina no sitio activo. Nestes casos, a histidina non pode formar a aldimina interna, e, por tanto, o cofactor non queda covalentemente unido ao encima. Un exemplo deste tipo de encimas \u00e9 a GDP-4-ceto-6-desoximanosa-3-deshidratase (ColD).\nMecanismo catal\u00edtico.\nOs encimas dependentes de piridoxal 5'-fosfato (encimas PLP) catalizan un milleiro de reacci\u00f3ns bioqu\u00edmicas. A\u00ednda que nunha primeira ollada as reacci\u00f3ns catalizadas por PLP parecen ser enormemente diversas, comparten unha caracter\u00edstica bastante simple: no estado inactivo, o cofactor (PLP) est\u00e1 unido covalentemente ao grupo amino dunha lisina presente no sitio activo, formando unha aldimina interna. Cando o substrato amino interacciona co sitio activo, f\u00f3rmase unha nova base de Schiff, que adoita denominarse aldimina externa. Despois deste paso, a v\u00eda mecan\u00edstica para cada unha das reacciones catalizadas por PLP diverxe. Aplic\u00e1ronse m\u00e9todos de densidade funcional para investigar a reacci\u00f3n de transiminaci\u00f3n e o resultado demostrou que a reacci\u00f3n comprende tres pasos secuenciais:\nA reacci\u00f3n total \u00e9 exot\u00e9rmica (-12 Kcal/mol), e o paso limitante da velocidade \u00e9 o segundo, cunha enerx\u00eda de activaci\u00f3n de 12,6 kcal/mol.\nEspecificidade.\nA especificidade d\u00e9bese a que dos catro enlaces do carbono alfa no estado aldimina amino\u00e1cido, o que rompe \u00e9 o enlace perpendicular ao anel de piridina (hip\u00f3tese estereoelectr\u00f3nica de Dunathan). En consecuencia, a especificidade est\u00e1 causada pola maneira en como o encima se liga aos seus substratos. A facilidade coa que o nitr\u00f3xeno do anel de piridina se protona xoga un papel adicional na especificidade.\nEncimas PLP.\nO PLP est\u00e1 fixado ao sitio activo non s\u00f3 grazas \u00e1 lisina, sen\u00f3n tam\u00e9n grazas \u00e1 interacci\u00f3n do grupo fosfato co peto de uni\u00f3n do fosfato, e de forma menos intensa, grazas ao amontoamento de bases (\"base stacking\") que se produce entre o anel de piridina e un residuo arom\u00e1tico colgante, xeralmente unha tirosina (o cal tam\u00e9n interv\u00e9n no mecanismo de cat\u00e1lise \u00e1cido-base). A pesar dos escasos requirimentos necesarios para que se forme o peto de uni\u00f3n de PLP, os encimas PLP pertencen s\u00f3 a cinco familias. Estas familias non gardan unha boa correlaci\u00f3n cun tipo particular de reacci\u00f3n. As cinco familias clasif\u00edcanse con n\u00fameros romanos de acordo co seu tipo de pregamento.\nBios\u00edntese.\nA partir de vit\u00e1meros.\nOs animais son aux\u00f3trofos para este cofactor encim\u00e1tico, e necesitan del ou dun intermediario como suplemento, de a\u00ed a s\u00faa clasificaci\u00f3n como vitamina (a ); a diferenza do que ocorre, por exemplo, co cofactor de molibdeno ou o coencima CoQ10. O PLP sintet\u00edzase a partir de piridoxal por acci\u00f3n dun encima chamado piridoxal quinase, que necesita unha mol\u00e9cula de ATP. O metabolismo do PLP ten lugar no f\u00edgado.\nPrototrofia.\nCo\u00f1\u00e9cense actualmente d\u00faas v\u00edas metab\u00f3licas naturais para a s\u00edntese de PLP: unha require desoxixilulosa 5-fosfato (DXP) e a outra non; por tanto, denom\u00ednanse v\u00eda dependente do DXP e v\u00eda independente do DXP. Estas v\u00edas metab\u00f3licas foron estudadas intensamente en \"Escherichia coli\" e \"Bacillus subtilis\", respectivamente. As d\u00faas v\u00edas, a pesar da s\u00faa diferenza en canto aos compostos iniciais e ao distinto n\u00famero de pasos que requiren, te\u00f1en moitas semellanzas.\nBios\u00edntese dependente de DXP.\nPara a s\u00edntese dependente de DXP c\u00f3mpren varios pasos e a converxencia de d\u00faas ramas metab\u00f3licas subsidiarias, unha que produce 3-hidroxi-1-aminoacetona fosfato a partir de eritrosa 4-fosfato, e outra que produce deoxixilulosa 5-fosfato (DXP) a partir de gliceraldehido 3-fosfato (GAP) e piruvato. A condensaci\u00f3n do 3-hidroxi-1-aminoacetona fosfato e deoxixilulosa 5-fosfato produce piridoxina 5-fosfato. A condensaci\u00f3n \u00e9 catalizada pola PNP sintase, encima codificado polo xene \"pdxJ\". O paso final \u00e9 catalizado por unha PNP oxidase (\"pdxH\"), a cal cataliza a oxidaci\u00f3n do grupo OH 4', para formar un aldehido utilizando unha mol\u00e9cula de ox\u00edxeno diat\u00f3mico e producindo per\u00f3xido de hidr\u00f3xeno como subproduto.\nEn \"E. coli\" a primeira rama da v\u00eda \u00e9 catalizada polos encimas codificados polos xenes \"epd\", \"pdxB\", \"serC\" e \"pdxA\". Esta v\u00eda comparte similitudes mecan\u00edsticas e homolox\u00eda cos tres encimas da s\u00edntese da serina (\"serA\", hom\u00f3loga de \"pdxB\"; \"serC\", \"serB\"; \"epd\" \u00e9 un hom\u00f3logo de \"gap\"), o cal apunta a unha orixe evolutiva compartida entre ambas as v\u00edas metab\u00f3licas. En varias especies hai dous hom\u00f3logos do xene \"serC\" de \"E. coli\", xeralmente un no oper\u00f3n \"ser\", e outro no oper\u00f3n \"pdx\", e nese caso \u00e9 denominado \"pdxF\".\nEncontrouse tam\u00e9n unha \"v\u00eda serend\u00edpica\" en \"E. coli\" nunha biblioteca de sobreexpresi\u00f3n, que pode suprimir a auxotrofia causada pola deleci\u00f3n de \"pdxB\" (o xene que codifica o encima eritronato 4 fosfato deshidroxenase). Esta v\u00eda accidental \u00e9 moi ineficiente, pero \u00e9 posible grazas \u00e1 promiscuidade encim\u00e1tica de varios encimas. Esta v\u00eda comeza con 3-fosfohidroxipiruvato (3PHP) (o produto do xene \"serA\" que participa na bios\u00edntese da serina) e non require de eritronato 4-fosfato. O 3PHP desfosfor\u00edlase, producindo un composto inestable que se descarboxila espontaneamente (de al\u00ed a presenza de fosfato na s\u00edntese de serina), para formar glicaldehido. O glicaldehido cond\u00e9nsase con glicina e o produto fosforilado \u00e9 a 4-fosfohidroxitreonina (4PHT), o substrato can\u00f3nico do encima 4-PHT deshidroxenase (\"pdxA\").\nBios\u00edntese independente de DXP.\nA ruta biosint\u00e9tica de PLP independente de DXP consta dun \u00fanico paso catalizado pola PLP-sintase, un encima composto por d\u00faas subunidades: PdxS e PdxT. A subunidade PdxS cataliza a condensaci\u00f3n de ribulosa 5-fosfato, gliceraldehido 3-fosfato e amonio para producir PLP. A subunidade PdxT produce o amonio necesario para a condensaci\u00f3n a partir de glutamina. A PdxS \u00e9 un barril (\u03b2/\u03b1)8 (co\u00f1ecido tam\u00e9n como barril TIM), que forma un dodec\u00e1mero.\nS\u00edntese prebi\u00f3tica.\nA ampla utilizaci\u00f3n do PLP no metabolismo central, especialmente na bios\u00edntese de amino\u00e1cidos e a s\u00faa actividade en ausencia de encimas, suxiren que o PLP poder\u00eda ter sido un composto prebi\u00f3tico. De feito, quentando e glicoaldehido, f\u00f3rmanse espontaneamente varios tipos de piridinas, inclu\u00edndo o piridoxal. Baixo certas condici\u00f3ns, o PLP pode formarse a partir de cianoacetileno, diacetileno, mon\u00f3xido de carbono, hidr\u00f3xeno, auga e \u00e1cido fosf\u00f3rico.\nInhibidores.\nCo\u00f1\u00e9cense varios inhibidores dos encimas PLP.\nUn tipo de inhibidor \u00e9 o que forma un electr\u00f3filo co PLP, causando que reaccione irreversiblemente coa lisina do sitio activo. Exemplos deste tipo de inhibidores son os compostos acetil\u00e9nicos (por exemplo a proparxilglicina) e vin\u00edlicos (por exemplo vinilglicina).\nOutro tipo de inhibidores son substratos an\u00e1logos \u03b1-metil e amino-oxi, por exemplo o \u03b1-metilglutamato).\nFinalmente, outro grupo de inhibidores son aqueles que sendo bos grupos sa\u00edntes exercen un ataque nucleof\u00edlico sobre o PLP, tales como a clororanilina, a cal inhibe un gran n\u00famero de encimas.\nExemplos de inhibidores:"}
{"id": "425544", "revid": "27155", "url": "https://gl.wikipedia.org/wiki?curid=425544", "title": "Fosfato de piridoxal", "text": ""}
{"id": "425545", "revid": "785", "url": "https://gl.wikipedia.org/wiki?curid=425545", "title": "Fr\u00e1ncico", "text": ""}
{"id": "425547", "revid": "27155", "url": "https://gl.wikipedia.org/wiki?curid=425547", "title": "Piridoxal 5'-fosfato", "text": ""}
{"id": "425549", "revid": "27155", "url": "https://gl.wikipedia.org/wiki?curid=425549", "title": "Piridoxal 5-fosfato", "text": ""}
{"id": "425553", "revid": "27155", "url": "https://gl.wikipedia.org/wiki?curid=425553", "title": "PLP", "text": ""}
{"id": "425554", "revid": "27155", "url": "https://gl.wikipedia.org/wiki?curid=425554", "title": "P5P", "text": ""}
{"id": "425573", "revid": "27155", "url": "https://gl.wikipedia.org/wiki?curid=425573", "title": "Cetimina", "text": "Unha cetimina \u00e9 unha imina que \u00e9 estruturalmente an\u00e1loga a unha cetona.\nAs cetiminas te\u00f1en a f\u00f3rmula xeral (onde R' \u00e9 un grupo distinto de hidr\u00f3xeno). As cetiminas son similares \u00e1s aldiminas, as cales son an\u00e1logas de aldehidos.\nUn importante subgrupo de cetiminas son as bases de Schiff, nas cales o substitu\u00ednte no \u00e1tomo de nitr\u00f3xeno (R') \u00e9 un grupo alquilo ou arilo, non un \u00e1tomo de hidr\u00f3xeno.\nNomenclatura.\nAs cetiminas poden nomearse substitutivamente como derivados \"-ilideno\" do azano do hidruro parental, substitu\u00edndo o \"-o\" polo sufixo \"-imina\". Compostos coa estrutura xeral poden ser tam\u00e9n nomeados como iminas N-sbustituidas ou como derivados -ilideno dunha amina:"}
{"id": "425623", "revid": "88215", "url": "https://gl.wikipedia.org/wiki?curid=425623", "title": "Fernando Fern\u00e1ndez de C\u00f3rdoba", "text": "Fernando Fern\u00e1ndez de C\u00f3rdoba, nado en Madrid o 28 de novembro de 1897 e finado no mesmo lugar o 28 de febreiro de 1982, foi un actor espa\u00f1ol.\nTraxectoria.\nComezou na carreira militar pero deixouna para dedicarse ao teatro. Debutou en 1919 na compa\u00f1\u00eda de Manuel Gonz\u00e1lez e Carmen Mu\u00f1oz e durante anos representou diversas obras at\u00e9 dar o paso ao cine. O primeiro filme no que participou foi \"Las de M\u00e9ndez\", un filme mudo de Fernando Delgado de 1927. Deuse a co\u00f1ecer durante a Segunda Rep\u00fablica con filmes como \"Odio\", \"Vidas rotas\" ou \"El genio alegre\", cuxa rodaxe tivo que ser interrompida debido ao inicio da Guerra Civil. E foi precisamente durante a contenda onde Fern\u00e1ndez de C\u00f3rdoba co\u00f1eceu a fama, pois era el o encargado de ler os partes de guerra que o bando nacional emit\u00eda por RNE, inclu\u00eddo o famoso \u00faltimo parte de guerra, emitido o 1 de abril de 1939 \u00e1s 22:30, que daba por rematada a guerra.\nDespois da guerra continuou co cine, convert\u00e9ndose nun dos actores secundarios m\u00e1is habituais do cine de posguerra, a\u00ednda que tam\u00e9n foi o protagonista dalgunhas produci\u00f3ns como \"El famoso Carballeira\", \"Sangre en la nieve\" ou \"El frente de los suspiros\".\nA finais da d\u00e9cada de 1950 deixa definitivamente a actuaci\u00f3n para dedicarse \u00e1 ensinanza e formaci\u00f3n interpretativa. Dirixiu a Real Escuela Superior de Arte Dram\u00e1tico e logo viviu os seus \u00faltimos anos apartado de toda actividade profesional at\u00e9 a s\u00faa morte en 1982."}
{"id": "425635", "revid": "5863", "url": "https://gl.wikipedia.org/wiki?curid=425635", "title": "Stanley G. Payne", "text": "Stanley George Payne, nado o 9 de setembro de 1934 en Denton (Texas), \u00e9 un historiador, escritor e hispanista estadounidense.\nTraxectoria.\n\u00c9 doutor en historia pola Universidade de Columbia e profesor em\u00e9rito de historia na Universidade de Wisconsin-Madison, onde \u00e9 catedr\u00e1tico Hilldale-Jaume Vicens Vives.\u200b Tam\u00e9n \u00e9 codirector de \"Journal of Contemporary History\",\u200b membro da Academia Americana de Artes e Ciencias (American Academy of Arts and Sciences) e, dende 1987, acad\u00e9mico correspondente da Real Academia Espa\u00f1ola da Historia.\nPayne escribe con certa frecuencia artigos de opini\u00f3n nos xornais espa\u00f1ois \"ABC\" e \"El Mundo\" sobre actualidade hispana. Tam\u00e9n na \"Revista de Libros\" colabora asiduamente cos seus ensaios bibliogr\u00e1ficos. Ten colaborado con varias universidades en Espa\u00f1a en temas ligados co franquismo e a II Rep\u00fablica Espa\u00f1ola.\nEn 2009 foi nomeado cabaleiro da gran cruz da Orde de Isabel a Cat\u00f3lica."}
{"id": "425655", "revid": "5863", "url": "https://gl.wikipedia.org/wiki?curid=425655", "title": "\u00c1ngel Vi\u00f1as", "text": "\u00c1ngel Vi\u00f1as Mart\u00edn, nado en Madrid o 2 de marzo de 1941, \u00e9 un economista, historiador, catedr\u00e1tico e diplom\u00e1tico espa\u00f1ol, especializado na guerra civil espa\u00f1ola e o franquismo.\nTraxectoria.\nDoutor en Ciencias Econ\u00f3micas pola Universidade de Hamburgo, Glasgow e na Libre de Berl\u00edn. Foi catedr\u00e1tico de Econom\u00eda Aplicada e de Historia en distintas universidades (Valencia, Alcal\u00e1 de Henares, UNED e Complutense), as\u00ed como profesor da Escola Diplom\u00e1tica e membro da xunta de goberno da mesma.\u200b Foi premio extraordinario na licenciatura e no doutoramento en Ciencias Econ\u00f3micas na Universidade de Madrid e acc\u00e9sit ao Premio Nacional Fin de Carreira."}
{"id": "425687", "revid": "98629", "url": "https://gl.wikipedia.org/wiki?curid=425687", "title": "Gran Premio de Espa\u00f1a de 1998", "text": "O Gran Premio de Espa\u00f1a de 1998 foi unha carreira de motor de F\u00f3rmula Un celebrada o 10 de maio de 1998 no Circu\u00edto de Catalu\u00f1a, Barcelona. Foi a quinta carreira da tempada de 1998 da F\u00f3rmula Un. A carreira de 65 voltas ga\u00f1ouna o piloto de McLaren Mika H\u00e4kkinen despois de comezar desde a pole position. O seu compa\u00f1eiro de equipo David Coulthard rematou en segundo lugar e o piloto da Scuderia Ferrari, Michael Schumacher, foi terceiro.\nResumo da carreira.\nMika H\u00e4kkinen clasificou na pole, 0,7 segundos por diante do seu compa\u00f1eiro de equipo en McLaren, David Coulthard, no segundo lugar, co Michael Schumacher de Ferrari 0,8 segundos m\u00e1is atr\u00e1s en terceiro lugar. A carreira demostrou ser unha formalidade para H\u00e4kkinen, ga\u00f1ando a carreira por diante de Coulthard segundo, e Schumacher terceiro.\nO piloto de Arrows Pedro Diniz comezou desde o pit lane debido a que calou o coche na volta de quecemento. Na sa\u00edda, os McLarens sa\u00edron ben, pero Schumacher fixo un mal comezo e caeu ao quinto posto detr\u00e1s do seu compa\u00f1eiro de equipo Eddie Irvine e Giancarlo Fisichella no Benetton. Correron nestes postos ata a primeira rolda de paradas en boxes, cando Irvine atrasou a Fisichella o suficiente para que o seu compa\u00f1eiro de equipo Schumacher emerxese por diante deles e volvera terceiro. Fisichella e Irvine continuaron a loitar ata a volta 28, cando Fisichella intentou unha manobra de paso polo exterior de Irvine, o que provocou unha colisi\u00f3n que os lanzou cara \u00e1 trampa de grava. Isto deixou ao compa\u00f1eiro en Benetton de Fisichella, Alexander Wurz, no cuarto posto que ocupou ata o final. Mika H\u00e4kkinen foi consistentemente m\u00e1is r\u00e1pido que o seu compa\u00f1eiro de equipo David Coulthard durante a fin de semana da carreira, incapaz de igualar o seu ritmo, a\u00ednda que estivesen no mesmo coche. O respectado expiloto e experto Martin Brundle fixo o comentario que H\u00e4kkinen era \"da s\u00faa clase\".\nDurante a carreira, Michael Schumacher e o Minardi de Esteban Tuero recibiron unha penalizaci\u00f3n dun stop and go de 10 segundos por exceso de velocidade no pit lane.\nO Stewart de Rubens Barrichello acadou dous puntos ao terminar na quinta posici\u00f3n, que foron os primeiros da tempada para o equipo, isto foi posible grazas ao novo motor e chasis que usou o equipo (no entanto o seu compa\u00f1eiro de equipo Jan Magnussen correu co antigo chasis). O campi\u00f3n do mundo reinante Jacques Villeneuve terminou no sexto lugar, despois de que o Williams tivera o seu peor resultado de clasificaci\u00f3n desde o Gran Premio dos Estados Unidos de 1989.\nNa \u00faltima volta, o piloto de Williams Heinz-Harald Frentzen pasou a Jarno Trulli de Prost Grand Prix polo oitavo lugar cando a Trulli mostr\u00e1ronlle incorrectamente a bandeira azul cando os comisarios confundiron o Williams cun Ferrari.\n\"Estou realmente irritado porque tiven que renunciar a unha gran batalla e non \u00e9 xusto perder unha posici\u00f3n porque est\u00e1n cegos e non poden distinguir un coche doutro. Por suposto, non importa moito rematar o oitavo ou noveno, pero para un piloto importa. No caso da bandeira azul non tiven outra alternativa \". Jarno Trulli \nLogo da carreira, Fisichella recibiu unha multa de 7.500 d\u00f3lares estadounidenses pola colisi\u00f3n con Irvine."}
{"id": "425701", "revid": "56817", "url": "https://gl.wikipedia.org/wiki?curid=425701", "title": "Punta Europa", "text": "A Punta Europa ou Punta de Europa (en ingl\u00e9s: \"Europa Point\") \u00e9 o punto m\u00e1is meridional de territorio brit\u00e1nico de ultramar de Xibraltar, limitando polo leste a ba\u00eda de Alxeciras, non as\u00ed o m\u00e1is meridional da pen\u00ednsula Ib\u00e9rica que \u00e9 a Punta de Tarifa, que constit\u00fae ademais o punto m\u00e1is meridional da Europa continental.\nSituada no extremo da rocha de Xibraltar, a \u00e1rea \u00e9 chaira e est\u00e1 ocupada por un campo de xogo e alg\u00fans edificios. Nun d\u00eda claro hai unha boa vista do estreito de Xibraltar; \u00c1frica, inclu\u00edndo as monta\u00f1as do Rif; e a ba\u00eda de Alxeciras, as\u00ed como as cidades espa\u00f1olas da s\u00faa beira.\nOs edificios incl\u00faen a mesquita de Ibrahim-al-Ibrahim, o santuario da nosa Se\u00f1ora de Europa e un faro.\nRecibe ese nome debido a que durante a \u00e9poca medieval pens\u00e1base que, efectivamente, trat\u00e1base do punto m\u00e1is meridional do continente europeo (realmente, este punto at\u00f3pase na punta de Tarifa). O top\u00f3nimo ingl\u00e9s traduce a voz xeogr\u00e1fica (\"punta\" transf\u00f3rmase en \"point\") en tanto que a parte distintiva permanece invariante (sen utilizar o top\u00f3nimo en ingl\u00e9s, \"Europe\"). A raz\u00f3n diso \u00e9 que a forma en castel\u00e1n domina na fala xibraltare\u00f1a."}
{"id": "425705", "revid": "10599", "url": "https://gl.wikipedia.org/wiki?curid=425705", "title": "Punta de Europa", "text": ""}
{"id": "425836", "revid": "72012", "url": "https://gl.wikipedia.org/wiki?curid=425836", "title": "Campionatos Europeos de Atletismo", "text": ""}
{"id": "425928", "revid": "89787", "url": "https://gl.wikipedia.org/wiki?curid=425928", "title": "Manuel del Palacio", "text": "Manuel del Palacio y Sim\u00f3, nado en Lleida o 24 de decembro de 1831 e finado en Madrid o 5 de xu\u00f1o de 1906, foi un xornalista e poeta sat\u00edrico catal\u00e1n. Foi un poeta moi popular na s\u00faa \u00e9poca, de h\u00e1bil versificaci\u00f3n e ton festivo, e est\u00e1 considerado un dos grandes poetas burlescos e sat\u00edricos do s\u00e9culo .\nTraxectoria.\nFillo dun militar que tam\u00e9n escribiu e que participou na guerra contra Inglaterra, a Guerra da Independencia Espa\u00f1ola e contra o Carlismo en Navarra. De neno viviu en Soria, graduouse de Bachiller en Valladolid, e viviu en Pontevedra, A Coru\u00f1a e Madrid, onde se afeccionou \u00e1 poes\u00eda. Estivo en Granada, onde tivo unha relaci\u00f3n amorosa desgraciada. Al\u00ed, en 1851, formou parte da tertulia de La Cuerda xunto a Pedro Antonio de Alarc\u00f3n e Jos\u00e9 Moreno Nieto entre outros.\nTras a morte do seu pai regresou a Madrid, onde traballou como empregado p\u00fablico, redactor de varios peri\u00f3dicos e arranxador de zarzuelas. Escribiu en publicaci\u00f3ns como \"El L\u00e1tigo\", \"La Discusi\u00f3n\", \"El Imparcial\", \"Madrid C\u00f3mico\", \"El Pueblo\" e \"Blanco y Negro\". En 1864 fundou xunto co dramaturgo Luis Rivera o peri\u00f3dico sat\u00edrico \"Gil Blas\".\nEn 1867, foi desterrado a Porto Rico polas s\u00faas s\u00e1tiras pol\u00edticas, ent\u00f3n liberais. Entrou despois na carreira diplom\u00e1tica e desempe\u00f1ou postos en Florencia e o Uruguai, onde publicou o seu poema en prosa \u00abBlanca\u00bb, e algunhas das s\u00faas poes\u00edas apareceron no peri\u00f3dico \"La Ilustraci\u00f3n Uruguaya\" en 1883.\nFoi xefe de secci\u00f3n do Arquivo e Biblioteca do Ministerio de Estado e Presidente da secci\u00f3n de Literatura do Ateneo de Madrid. Posteriormente f\u00edxose conservador. En 1892 foi nomeado membro da Real Academia Espa\u00f1ola.\nEn 1889, logo de que Clar\u00edn dixese que en Espa\u00f1a s\u00f3 hab\u00eda dous poetas e medio (Ram\u00f3n de Campoamor, Gaspar N\u00fa\u00f1ez de Arce e Palacio), replicouno co folleto \"Clar\u00edn entre dos platos\".\nObra.\nEscribiu unha serie de descrici\u00f3ns caricaturescas de pol\u00edticos e artistas, \"Cabezas y calabazas\" (1863). Recolleu os seus artigos pol\u00edticos en \"De Tetu\u00e1n a Valencia, haciendo noche en Miraflores\" (1865). Publicou unha colecci\u00f3n de \"Cien sonetos pol\u00edticos\" (1870). Escribiu tam\u00e9n lendas ao estilo rom\u00e1ntico, ilustradas polas de Jos\u00e9 Zorrilla, en \"Veladas de oto\u00f1o\" (1884). Outras obras s\u00faas son \"Melod\u00edas \u00edntimas\" (1884) e \"Chispas\" (1894), que incl\u00fae s\u00e1tiras publicadas antes en \"El Imparcial\".\nComo dramaturgo destacan as s\u00faas pezas \"Marta\" (zarzuela) 1861); \"El t\u00edo de Alcal\u00e1\" (xoguete c\u00f3mico de 1862); \"De Dios nos venga el remedio\", zarzuela de 1866; \"Contra viento y marea\", xoguete l\u00edrico, ou \"Don Buc\u00e9falo\", zarzuela. Outras veces limitouse a adaptar pezas estranxeiras \u00e1 escena espa\u00f1ola. Como poeta \u00e9 orixinal e \u00e9 dif\u00edcil adscribilo a ningunha tendencia en particular, por m\u00e1is que na s\u00faa renuncia \u00e1 ret\u00f3rica hxya algo da linguaxe de Campoamor. Segundo Jos\u00e9 Mar\u00eda de Coss\u00edo, Palacio \u00e9 poeta co que \u00abNunca ha de haber seguridad de su constancia en el tono que inicia que, sin llegar a los extremos de sus sonetos filos\u00f3ficos, ha de ingerir en los momentos m\u00e1s graves el sarcasmo o la burla y en los m\u00e1s festivos e ingeniosos la admonici\u00f3n moral o la reflexi\u00f3n pat\u00e9tica\u00bb."}
{"id": "425991", "revid": "27155", "url": "https://gl.wikipedia.org/wiki?curid=425991", "title": "Aldimina", "text": "En qu\u00edmica org\u00e1nica, unha aldimina \u00e9 unha imina que \u00e9 un an\u00e1logo dun aldehido.\nAs aldiminas te\u00f1en a f\u00f3rmula xeral R\u2013CH=N\u2013R'. Son similares \u00e1s cetiminas, que son an\u00e1logas de cetonas.\nUn importante subconxunto de aldiminas son as bases de Schiff, nas cales o substitu\u00ednte no \u00e1tomo de nitr\u00f3xeno (R') \u00e9 un grupo alquilo ou arilo (\u00e9 dicir, \"non\" un \n\u00e1tomo de hidr\u00f3xeno.)\nNomenclatura.\nAs aldiminas poden ser nomeadas de tres maneiras:\nAdemais, unha nomenclatura obsoleta trataba as aldiminas como derivados dun aldehido parental."}
{"id": "426006", "revid": "89787", "url": "https://gl.wikipedia.org/wiki?curid=426006", "title": "Jamonas", "text": "Jamonas \u00e9 un grupo musical madrile\u00f1o, creado en 2016.\nTraxectoria.\nEst\u00e1 formado por Elena Rosillo (voz e guitarra) Arantxa Llano (baixo, tam\u00e9n na banda Alberto Azul) e Su Carbajales (teclado). Definen o seu estilo como \"ironi-pop\", con influencias de bandas como L-Kan o Los Fresones Rebeldes, as\u00ed como do pop de Nosotr\u00e4sh ou o punk de Vulpes.\nEn 2018 autoeditaron o seu primeiro disco, \"Jamonas\". Gravado e producido no local El Desguace por Ra\u00fal Garc\u00eda, incl\u00fae seis canci\u00f3ns."}
{"id": "426037", "revid": "27155", "url": "https://gl.wikipedia.org/wiki?curid=426037", "title": "Perosamina", "text": "A perosamina (ou GDP-perosamina) \u00e9 un 4-aminodesoxiazucre derivado da manosa producido por algunhas bacterias.\nFunci\u00f3n biol\u00f3xica.\nA \"N\"-acetil-perosamina enc\u00f3ntrase no ant\u00edxeno \"O\" de bacterias gramnegativas como \"Vibrio cholerae\" \"O\"1, \"E. coli\" \"O\"157:H7 e \"Caulobacter crescentus\" CB15. O azucre tam\u00e9n se encontra na perimicina, un antibi\u00f3tico producido polo organismo grampositivo \"Streptomyces coelicolor\" var. aminophilus.\nBios\u00edntese.\nA s\u00faa bios\u00edntese desde a manosa-1-fosfato segue unha v\u00eda similar \u00e1 da colitosa, pero \u00e9 diferente en que est\u00e1 aminada e non sofre unha desoxixenaci\u00f3n 3-OH ou epimerizaci\u00f3n C-5.\nGDP-4-keto-6-desoximanosa-4-aminotransferase (GDP-perosamina sintase).\nA GDP-perosamina sintase \u00e9 un encima dependente de PLP que transfire un nitr\u00f3xeno desde o glutamato \u00e1 posici\u00f3n 4-ceto da GDP-4-ceto-6-desoximanosa durante a bios\u00edntese de GDP-perosamina."}
{"id": "426042", "revid": "27155", "url": "https://gl.wikipedia.org/wiki?curid=426042", "title": "GDP-perosamina", "text": ""}
{"id": "426049", "revid": "27155", "url": "https://gl.wikipedia.org/wiki?curid=426049", "title": "Desosamina", "text": "A desosamina \u00e9 unha 3-(dimetilamino)-3,4,6-tridesoxihexosa que se encontra en certos antibioticos macr\u00f3lidos, como a eritromicina.\nBios\u00edntese.\nSon necesarios seis encimas para a s\u00faa bios\u00edntese a partir de TDP-glicosa na bacteria \"Streptomyces venezuelae\"."}
{"id": "426068", "revid": "89787", "url": "https://gl.wikipedia.org/wiki?curid=426068", "title": "Rafael Gil", "text": "Rafael Gil \u00c1lvarez, nado en Madrid o 22 de maio de 1913 e finado no mesmo lugar o 10 de xullo de 1986, foi un director, guionista e produtor de cine espa\u00f1ol.\nTraxectoria.\nEmpezou a s\u00faa actividade en 1931 como cr\u00edtico cinematogr\u00e1fico, no diario \"ABC\" e outras revistas especializadas como \"Popular Films\" e \"Films Selectos.\" Durante a Guerra Civil rodou varios documentais para o bando republicano. Ao finalizar a guerra iniciou a s\u00faa relaci\u00f3n coa produtora valenciana CIFESA, dirixindo a s\u00faa primeira pel\u00edcula en 1941: \"El hombre que se quiso matar\", adaptaci\u00f3n do libro de Wenceslao Fern\u00e1ndez Fl\u00f3rez e protagonizada por Antonio Casal. O seu primeiro grande \u00e9xito foi \"Elo\u00edsa est\u00e1 debajo de un almendro\", baseada na obra de Enrique Jardiel Poncela, producida tam\u00e9n por CIFESA. O \u00e9xito impulsou a Rafael Gil a continuar a s\u00faa relaci\u00f3n con CIFESA, coa que chegou a dirixir oito pel\u00edculas, das que case todas obtiveron un forte \u00e9xito.\nO cine de Rafael Gil.\nDesenvolveu unha extensa actividade que abarcou m\u00e1is de corenta anos de exercicio como director, rodou sesenta e oito pel\u00edculas, tam\u00e9n traballou como guionista e produtor. En todas elas contou cun sobresaliente equipo t\u00e9cnico, como o decorador Enrique Alarc\u00f3n.\nIniciou o seu cine nos anos corenta con tres pel\u00edculas pequenas, sen que supuxesen grandes \u00e9xitos, pero que os cr\u00edticos destacan. De aqu\u00ed pasou a unha fase na que realizou alg\u00fans melodramas de grande \u00e9xito e adaptou gran cantidade de obras literarias de cl\u00e1sicos autores espa\u00f1ois como Gald\u00f3s, Lope de Vega, Wenceslao Fern\u00e1ndez Fl\u00f3rez, Jardiel Poncela e outros; tam\u00e9n cultivou o cine hist\u00f3rico e relixioso. Neses anos foi un dos realizadores b\u00e1sicos da industria espa\u00f1ola do cine. Nos \u00faltimos anos da s\u00faa carreira, durante os anos oitenta, realizou varias adaptaci\u00f3ns do escritor Fernando Vizca\u00edno Casas.\nNos seus artigos de cine confes\u00e1base admirador da obra de Murnau, Charles Chaplin, Buster Keaton, John Ford, Howard Hawks, Frank Capra, Frank Borzage ou King Vidor."}
{"id": "426086", "revid": "56817", "url": "https://gl.wikipedia.org/wiki?curid=426086", "title": "Vanesa Pe\u00f1alver", "text": "Vanesa Pe\u00f1alver Trece\u00f1o, nada o 24 de decembro de 1979, \u00e9 unha atleta espa\u00f1ola especializada en salto de lonxitude e triplo salto.\nNo ver\u00e1n do ano 1997 conseguiu a medalla de ouro en salto de lonxitude no Campionato de Espa\u00f1a de Atletismo ao aire libre.\nMarcas persoais.\nSalto de lonxitude\nTriplo salto\nCampioa de Espa\u00f1a de salto de lonxitude.\nVanesa Pe\u00f1alver, cun salto de 6,31 m no Campionato de Espa\u00f1a de Atletismo celebrado en Salamanca en xullo de 1997, conseguiu proclamarse campioa de Espa\u00f1a de salto de lonxitude."}
{"id": "426094", "revid": "98629", "url": "https://gl.wikipedia.org/wiki?curid=426094", "title": "Frei Otto", "text": "Frei Paul Otto, nado en Siegmar o 31 de maio de 1925 e finado en Leonberg o 9 de marzo de 2015, foi un arquitecto e enxe\u00f1eiro de estruturas alem\u00e1n reco\u00f1ecido polo seu uso de estruturas lixeiras, particularmente en tensi\u00f3n, inclu\u00edndo o estadio dos Xogos Ol\u00edmpicos de M\u00fanic.\nOtto ga\u00f1ou a Medalla de Ouro do RIBA en 2006 e recibiu o premio Pritzker de arquitectura en 2015, pouco antes da s\u00faa morte.\nTraxectoria.\nPrimeiros anos.\nOtto naceu en Siegmar (Alema\u00f1a), mais criouse en Berl\u00edn. Estudou arquitectura nesa cidade antes de alistarse na Luftwaffe como piloto nos \u00faltimos anos da segunda guerra mundial. Foi internado como prisioneiro de guerra nun campo pr\u00f3ximo a Chartres (Francia) e co seu adestramento como enxe\u00f1eiro de aviaci\u00f3n, falta de materiais e necesidade urxente de conseguir unha casa, comezou a experimentar con tendas de campa\u00f1a como acubillo. Trala guerra estudou brevemente nos Estados Unidos e visitou a Erich Mendelsohn, Mies van der Rohe, Richard Neutra e Frank Lloyd Wright.\nCarreira.\nComezou a pr\u00e1ctica privada en Alema\u00f1a en 1952. O seu pavill\u00f3n de m\u00fasica con rede en forma de sela de montar no \"Bundesgartenschau\" (Exposici\u00f3n Federal de Xard\u00edns) en Kassel deulle sona por primeira vez. Obtivo o doutoramento en construci\u00f3ns en tensi\u00f3n en 1954.\nOtto especializouse en estruturas lixeiras en membrana e tensi\u00f3n, e foi un pioneiro no avance matem\u00e1ticas das estruturas e enxe\u00f1ar\u00eda civil. Fundou o Instituto de Estruturas Lixeiras na universiade de Stuttgart en 1964 e liderouno ata a s\u00faa xubilaci\u00f3n como profesor universitario. Deu conferencias en todo o mundo e ensinou na Escola da Asociaci\u00f3n de Arquitectura, da que tam\u00e9n dese\u00f1ou alg\u00fans edificios do campus de Hooke Park.\nAta a s\u00faa morte, Otto permaneceu activo como arquitecto e enxe\u00f1eiro, e como conselleiro do seu protexido Mahmoud Bodo Rasch nun n\u00famero de proxectos en Oriente Medio. Dous dos seus \u00faltimos proxectos foron o seu traballo con Shigeru Ban no pavill\u00f3n xapon\u00e9s da Expo 2000, coa estrutura do tellado constru\u00edda completamente de papel, e o dese\u00f1o, xunto con SL Rasch GmbH Special and Lightweight Structures do tellado convertible do pavill\u00f3n de Venezuela. Como forma de memorial dos atentados do 11 de setembro de 2001 e as s\u00faas v\u00edtimas, a principios de 2002 concibiu as d\u00faas pegadas do Torres Xemelgas cubertas con auga e arrodeadas de \u00e1rbores; este proxecto inclu\u00eda un mapa do mundo incrustado no parque cos pa\u00edses en guerra marcados con luces e un panel actualiz\u00e1ndose continuamente anunciando o n\u00famero de v\u00edtimas das guerra dende o 11 de setembro de 2001.\nOtto faleceu o 9 de marzo de 2015; \u00eda ser anunciado como ga\u00f1ador do premio Pritzker 2015 o 23 de marzo, mais o seu pasamento supuxo que se anunciase o premio o d\u00eda 10 dese mes. O propio Otto xa fora informado de que ga\u00f1ara pola directora executiva do premio Pritzker, Martha Thorne. Indicouse que dixo, \"nunca fixen nada para ga\u00f1ar este premio. Ga\u00f1ar premios non \u00e9 o obxectivo da mi\u00f1a vida. Intento axudar a xente pobre, pero que podo dicir aqu\u00ed... estou moi feliz\".\nEdificios.\nEsta \u00e9 unha listaxe parcial de edificios dese\u00f1ados por Otto:"}
{"id": "426098", "revid": "72012", "url": "https://gl.wikipedia.org/wiki?curid=426098", "title": "Vanesa Pe\u00f1alver Trece\u00f1o", "text": ""}
{"id": "426153", "revid": "47401", "url": "https://gl.wikipedia.org/wiki?curid=426153", "title": "Sor Juana In\u00e9s de la Cruz", "text": ""}
{"id": "426160", "revid": "27155", "url": "https://gl.wikipedia.org/wiki?curid=426160", "title": "Propilamina", "text": "A propilamina ou n-propilamina, tam\u00e9n chamada propan-1-amina ou 1-propanamina, \u00e9 unha amina primaria con f\u00f3rmula molecular C3H9N (tam\u00e9n escrita C3H7NH2 e C2H5CH2NH2). \u00c9 un l\u00edquido vol\u00e1til incoloro.. \u00c9 unha base d\u00e9bil. A s\u00faa Kb -e de 4,7 \u00d7 10\u22124.\nS\u00edntese.\n1) A partir de propanamida ou propanonitrilo.\nA reduci\u00f3n de propanamida ou propanonitrilo con HLi e AlH3 produce 1-propanamina (propilamina).\n2) A partir de butilamida.\nComo produto da reacci\u00f3n da butanamida con bromo en medio acuoso fortemente alcalino obtense 1-propanamina (propilamina) e di\u00f3xido de carbono.\n3) A partir de propanal.\nO propanal ao reaccionar co amon\u00edaco produce 1-propilimina. Ao ser tratada posteriormente cun redutor como H2/Ni0 o HNa sintet\u00edzase a 1-propanamina (propilamina).\n4) A partir de haloxenuros de n-propilo.\nPode prepararse tam\u00e9n a partir de haloxenuros de n-propilo (por exemplo, 1-cloropropano ou 1-bromopropano) utilizando ftalimida de potasio con N,N-dimetilformamida (DMF) como solvente e posterior hidr\u00f3lise alcalina."}
{"id": "426166", "revid": "27155", "url": "https://gl.wikipedia.org/wiki?curid=426166", "title": "N-propilamina", "text": ""}
{"id": "426173", "revid": "27155", "url": "https://gl.wikipedia.org/wiki?curid=426173", "title": "Propan-1-amina", "text": ""}
{"id": "426174", "revid": "27155", "url": "https://gl.wikipedia.org/wiki?curid=426174", "title": "1-propanamina", "text": ""}
{"id": "426179", "revid": "23204", "url": "https://gl.wikipedia.org/wiki?curid=426179", "title": "Bad Salzschlirf", "text": "Bad Salzschlirf \u00e9 un concello alem\u00e1n que se atopa no distrito de Fulda, no estado de Hessen."}
{"id": "426242", "revid": "5863", "url": "https://gl.wikipedia.org/wiki?curid=426242", "title": "Xes\u00fas Fern\u00e1ndez e Gonz\u00e1lez", "text": ""}
{"id": "426280", "revid": "7596", "url": "https://gl.wikipedia.org/wiki?curid=426280", "title": "Transaminaci\u00f3n", "text": "A transaminaci\u00f3n \u00e9 unha reacci\u00f3n qu\u00edmica na que se trransfire un grupo amino a un ceto\u00e1cido para formar novos amino\u00e1cidos. Esta ruta \u00e9 tam\u00e9n responsable da desaminaci\u00f3n de moitos amino\u00e1cidos. Por esta ruta os amino\u00e1cidos esenciais transf\u00f3rmanse en non esenciais.\nA transaminaci\u00f3n en bioqu\u00edmica \u00e9 realizada por encimas chamados transaminases ou aminotransferases. O \u03b1-cetoglutarato act\u00faa como o aceptor predominante de grupos amino e produce glutamato como novo amino\u00e1cido.\nO grupo amino do glutamato, \u00e1 s\u00faa vez, \u00e9 transferida ao oxaloacetato nunha segunda reacci\u00f3n de transaminaci\u00f3n que rende aspartato.\nMecanismo de acci\u00f3n.\nA transaminaci\u00f3n catalizada por aminotransferases ocorre en d\u00faas fases. Na primeira fase, o grupo \u03b1-amino dun amino\u00e1cido \u00e9 transferido ao encima, producindo o correspondente \u03b1-ceto\u00e1cido e o encima aminado. Durante a segunda fase, o grupo amino \u00e9 transferido ao ceto\u00e1cido aceptor, formando o produto amino\u00e1cido e rexenerando o encima. A quiralidade dun amino\u00e1cido queda determinada durante a transaminaci\u00f3n. Para que se complete a reacci\u00f3n, as aminotransferases requiren a participaci\u00f3n dun coencima que cont\u00e9n un grupo aldehido chamado piridoxal 5'-fosfato (PLP), un derivado da piridoxina (vitamina B6). O grupo amino \u00e9 acomodado pola conversi\u00f3n do coencima PLP a piridoxamina 5'-fosfato (PMP). O PLP est\u00e1 unido covalentemente ao encima por un enlace de base de Schiff formado pola condensaci\u00f3n do seu grupo aldehido co grupo \u03b5-amino dun residuo de lisina do encima. A base de Schiff, que se conxuga ao anel de piridinio do encima \u00e9 o foco da actividade do coencima.\nO produto das reacci\u00f3ns de transaminaci\u00f3n depende da dispo\u00f1ibilidade de \u03b1-ceto\u00e1cidos. Os produtos xeralmente son a alanina ou o aspartato ou o glutamato, xa que os seus correspondentes alfa-ceto\u00e1cidos son producidos na metabolismo enerx\u00e9tico. A lisina, prolina e treonina son os \u00fanicos amino\u00e1cidos que non sempre sofren transaminaci\u00f3n e usan as s\u00faas respectivas deshidroxenases.\nMecanismo alternativo.\nUn segundo tipo de reacci\u00f3n de transaminaci\u00f3n pode ser descrita como unha substituci\u00f3n nucleof\u00edlica dun amino ou ani\u00f3n amida sobre un amino ou sal de amonio. Por exemplo, o ataque dunha amina primaria por un ani\u00f3n amida primaria pode utilizarse para preparar aminas secundarias: \nPoden prepararse aminas secundarias sim\u00e9tricas usando n\u00edquel de Raney (2RNH2 \u2192 R2NH + NH3). E, finalmente, os sales de amonio cuaternario poden ser desalquilados usando etanolamina: \nOs aminonaftalenos tam\u00e9n sofren transaminaci\u00f3ns.[2]\nTipos de aminotransferases.\nA transaminaci\u00f3n est\u00e1 mediada por diferentes tipos de encimas aminotransferases, que poden ser espec\u00edficas para cada amino\u00e1cido ou poden procesar un grupo de amino\u00e1cidos quimicamentre similares. Estas \u00faltimas act\u00faan sobre o grupo de amino\u00e1cidos de cadea ramificada, que son a leucina, isoleucina e valina. Os dous tipos com\u00fans de aminotransferases son a alanina aminotransferase (ALT) e a aspartato aminotransferase (AST)."}
{"id": "426343", "revid": "98629", "url": "https://gl.wikipedia.org/wiki?curid=426343", "title": "Illa Hashima", "text": ", communmente chamada Gunkanjima (\u8ecd\u8266\u5cf6; significa Illa acoirazado), \u00e9 unha illa abandonada situada a uns 15 quil\u00f3metros da cidade de Nagasaki, no sur do Xap\u00f3n. \u00c9 unha das 505 illas deshabitadas da prefectura de Nagasaki. As caracter\u00edsticas m\u00e1is notables da illa son os seus edificios abandonados de formig\u00f3n, sen perturbaci\u00f3ns nin ru\u00eddos, salvo os da natureza e o ru\u00eddo do mar. Mentres a illa \u00e9 un s\u00edmbolo da r\u00e1pida industrializaci\u00f3n do Xap\u00f3n, tam\u00e9n \u00e9 un recordatorio da s\u00faa historia como un lugar de traballos forzados antes e durante a segunda guerra mundial.\nA illa de 6,3 hect\u00e1reas era co\u00f1ecida polas s\u00faas minas de carb\u00f3n submarinas, descubertas en 1887, operaron durante a industrializaci\u00f3n do Xap\u00f3n. A illa alcanzou unha poboaci\u00f3n m\u00e1xima de 5 259 habitantes en 1959. En 1974, coas reservas de carb\u00f3n acheg\u00e1ndose ao esgotamento, a mina foi pechada e todos os residentes partiron pouco despois, deixando a illa efectivamente abandonada durante as seguintes tres d\u00e9cadas. O interese por ela volveu a aparecer nos anos 2000 debido \u00e1s s\u00faas ru\u00ednas hist\u00f3ricas e converteuse gradualmente nunha atracci\u00f3n tur\u00edstica. Alg\u00fans muros exteriores colapsados \u200b\u200bforon restaurados e abriron Hashima para os turistas o 22 de abril de 2009. O aumento do interese pola illa provocou unha iniciativa de protecci\u00f3n como lugar de patrimonio industrial.\nA illa foi aprobada formalmente como un Patrimonio da Humanidade da UNESCO en xullo de 2015, como parte dos Sitios da Revoluci\u00f3n Industrial Meiji do Xap\u00f3n: Ferro e Aceiro, Construci\u00f3n naval e miner\u00eda de carb\u00f3n do Xap\u00f3n.\nEtimolox\u00eda.\n\"Illa acoirazado\" \u00e9 unha traduci\u00f3n do alcume xapon\u00e9s para a illa Hashima, \"Gunkanjima\" (\"gunkan\" que significa \"acoirazado\", \"jima\" \u00e9 a forma rendaku de \"shima\", que significa \"illa\"). O alcume da illa provi\u00f1a do seu parecido co acoirazado xapon\u00e9s \"Tosa\".\nHistoria.\nO carb\u00f3n descubriuse por primeira vez na illa ao redor de 1810, e a illa habitouse continuamente desde 1887 ata 1974 como unha mina submarina. Mitsubishi Goshi Kaisha comprou a illa en 1890 e comezou a extraer o carb\u00f3n das minas submarinas, mentres foron constru\u00eddos diques e recheos de terra (que triplicaron o tama\u00f1o da illa). \u00c1 s\u00faa vez constru\u00edronse catro pozos mineiros principais (ata chegar a 1\u00a0km de profundidade), un dos cales se conectaba a unha illa veci\u00f1a. Entre 1891 e 1974, ao redor de 15,7 mill\u00f3ns de toneladas de carb\u00f3n foron extra\u00eddas das minas con temperaturas de 30\u00a0\u00b0C e un 95% de humidade.\nEn 1916, a empresa constru\u00edu o primeiro grande edificio de concreto reforzado do Xap\u00f3n (un bloque de apartamentos de 7 pisos), para dar cabida \u00e1 s\u00faa crecente cantidade de traballadores. O formig\u00f3n foi usado especificamente para protexerse contra a destruci\u00f3n dos tif\u00f3ns. Durante os seguintes 55 anos constru\u00edronse m\u00e1is edificios, inclu\u00edndo bloques de apartamentos, escola, xard\u00edn de infancia, hospital, concello e centro comunitario. Constru\u00edronse un club, cine, ba\u00f1o com\u00fan, piscina, xard\u00edns no tellado, tendas e un sal\u00f3n pachinko para o entretemento dos mineiros e as s\u00faas familias.\nA partir da d\u00e9cada de 1930 e ata o final da segunda guerra mundial, os cidad\u00e1ns reciclados coreanos e prisioneiros de guerra chineses foron obrigados a traballar baixo condici\u00f3ns moi duras e tratamentos brutais nas instalaci\u00f3ns de Mitsubishi como traballadores forzados baixo as pol\u00edticas xaponesas de mobilizaci\u00f3n durante a guerra. Durante este per\u00edodo, est\u00edmase que preto de 1 300 deses traballadores recrutados forzosamente morreron na illa debido a diferentes perigos, inclu\u00edndo accidentes subterr\u00e1neos, esgotamento e desnutrici\u00f3n.\nEn 1959, a poboaci\u00f3n da illa de 6\u00b43 hect\u00e1reas alcanzou o seu pico de 5 259 habitantes, cunha densidade de poboaci\u00f3n de 835 persoas por hect\u00e1rea (83 500 hab./km\u00b2) na illa, ou 1 391 por hect\u00e1rea (139 100 hab./km\u00b2) no barrio residencial.\nComo o petr\u00f3leo substitu\u00edu ao carb\u00f3n no Xap\u00f3n nos anos 60, as minas de carb\u00f3n comezaron a cerrarse en todo o pa\u00eds e as de Hashima non foron unha excepci\u00f3n. Mitsubishi pechou oficialmente a mina en xaneiro de 1974, e a illa foi despexada de habitantes en abril. Hoxe en d\u00eda as s\u00faas caracter\u00edsticas m\u00e1is notables son os edificios de vivendas de concreto abandonados e case a\u00ednda intactos, o dique e a s\u00faa distintiva forma de perfil. A illa foi administrada como parte da cidade de Nagasaki desde a fusi\u00f3n coa antiga cidade de Takashima en 2005. As visitas a Hashima foron autorizadas o 22 de abril de 2009, logo de 35 anos de peche.\nStatus actual.\nA illa foi propiedade de Mitsubishi ata 2002, cando foi transferida voluntariamente \u00e1 cidade de Takashima. A cidade de Nagasaki, que absorbeu Takashima en 2005, exerce a xurisdici\u00f3n sobre a illa. O 23 de agosto de 2005 o concello permitiu a visita aos xornalistas. Naquela \u00e9poca, a cidade de Nagasaki planeaba a restauraci\u00f3n dun peirao para os desembarcos tur\u00edsticos en abril de 2008. Ademais, plane\u00e1base unha calzada de visitantes de 220 metros de lonxitude e prohibiuse a entrada a \u00e1reas inseguras. Debido ao atraso na construci\u00f3n do desenvolvemento, con todo, a finais de 2007 a cidade anunciou que o acceso p\u00fablico se atrasaba ata a primavera de 2009. Ademais, a cidade atopou problemas de seguridade derivados do risco de colapso dos edificios na illa debido ao significativo envellecemento.\nCalc\u00falase que o desembarco de turistas s\u00f3 ser\u00eda factible durante menos de 160 d\u00edas por ano debido ao clima extremo da zona. Por raz\u00f3ns de eficacia de custo, a cidade considerou cancelar plans para ampliar a pasarela de visitantes a\u00ednda m\u00e1is a uns 300 metros cara a parte oriental da illa e aproximadamente 190 metros cara \u00e1 parte occidental da illa despois de 2009. Unha pequena porci\u00f3n da illa foi finalmente reaberta para o turismo en 2009, pero m\u00e1is do 95% da illa est\u00e1 estritamente prohibida para as visitas. A reapertura completa da illa requirir\u00eda un investimento substancial en seguridade e desvirtuar\u00eda o estado hist\u00f3rico dos envellecidos edificios.\nA illa recibe cada vez m\u00e1is atenci\u00f3n internacional non s\u00f3 polo seu actual patrimonio rexional, sen\u00f3n tam\u00e9n polos restos complexos de vivendas non perturbadas que representan o per\u00edodo desde o per\u00edodo Taish\u014d ata o per\u00edodo Sh\u014dwa. Tornouse nun tema frecuente de discusi\u00f3n entre os entusiastas das ru\u00ednas. Dado que a illa abandonada non tivo labores de mantemento, varios edificios derrub\u00e1ronse, principalmente por danos causados polos tif\u00f3ns e outros edificios est\u00e1n en perigo de colapso. No entanto, alg\u00fans dos muros exteriores colapsados foron restaurados con formig\u00f3n."}
{"id": "426487", "revid": "89787", "url": "https://gl.wikipedia.org/wiki?curid=426487", "title": "C/NOFS", "text": "C/NOFS, acr\u00f3nimo de \"Communications/Navigation Outage Forecasting System\", foi un sat\u00e9lite artificial da Forza A\u00e9rea dos Estados Unidos lanzado o 16 de abril de 2008 a bordo dun foguete Pegasus XL desde o Kwajalein.\nCaracter\u00edsticas.\nA misi\u00f3n de C/NOFS foi monitorizar e facer predicci\u00f3ns de ata catro horas sobre o escintileo ionosf\u00e9rico en tempo real e a escala mundial. O sat\u00e9lite levaba seis instrumentos a bordo:\nOs instrumentos NWM, IVM e CINDI foron proporcionados pola NASA.\nC/NOFS reentrou na atmosfera terrestre o 28 de novembro de 2015."}
{"id": "426488", "revid": "72012", "url": "https://gl.wikipedia.org/wiki?curid=426488", "title": "Communications/Navigation Outage Forecasting System", "text": ""}
{"id": "427242", "revid": "5863", "url": "https://gl.wikipedia.org/wiki?curid=427242", "title": "Lar (Galicia)", "text": ""}
{"id": "427286", "revid": "98629", "url": "https://gl.wikipedia.org/wiki?curid=427286", "title": "The Disaster Artist (filme)", "text": "The Disaster Artist \u00e9 un filme estadounidense de 2017 producido e dirixido por James Franco. Escrito por Scott Neustadter e Michael H. Weber, o filme bas\u00e9ase no libro non ficticio hom\u00f3nimo de 2013 de Greg Sestero e Tom Bissell, e conta a rodaxe do filme \"The Room\" en 2003, dirixido por Tommy Wiseau, e amplamente considerado como un dos peores filmes xamais feitos. Est\u00e1 protagonizado polos irm\u00e1ns James e Dave Franco que interpretan a Wiseau e Sestero respectivamente, xunto con Seth Rogen (que tam\u00e9n \u00e9 produtor), Alison Brie, Ari Graynor, Josh Hutcherson e Jacki Weaver.\nEstreouse en galego o 13 de outubro de 2020 a trav\u00e9s da TVG."}
{"id": "427318", "revid": "27155", "url": "https://gl.wikipedia.org/wiki?curid=427318", "title": "GOT", "text": ""}
{"id": "427320", "revid": "27155", "url": "https://gl.wikipedia.org/wiki?curid=427320", "title": "TXA", "text": ""}
{"id": "427325", "revid": "98629", "url": "https://gl.wikipedia.org/wiki?curid=427325", "title": "The Secret Life of Walter Mitty (filme de 2013)", "text": "The Secret Life of Walter Mitty \u00e9 un filme estadounidense de 2013 dirixido, coproducido e protagonizado por Ben Stiller, e escrito por Steve Conrad. O filme tam\u00e9n est\u00e1 protagonizado por Kristen Wiig, Shirley MacLaine, Adam Scott, Kathryn Hahn e Sean Penn."}
{"id": "427326", "revid": "27155", "url": "https://gl.wikipedia.org/wiki?curid=427326", "title": "Grupo SH", "text": ""}
{"id": "427351", "revid": "6511691", "url": "https://gl.wikipedia.org/wiki?curid=427351", "title": "Lista de voces dos animais", "text": "Esta \u00e9 unha lista das voces dos animais no idioma galego. A maior\u00eda destas palabras poden usarse como verbo ou substantivo, e boa parte delas \u00e9 de orixe onomatopeica.\nVoces por animal.\nOutros: "}
{"id": "427367", "revid": "98629", "url": "https://gl.wikipedia.org/wiki?curid=427367", "title": "Sing (filme de 2016)", "text": "Sing \u00e9 un filme estadounidense de 2016 producido por Illumination Entertainment. Foi dirixido e escrito por Garth Jennings, e codirixido por Christophe Lourdelet e protagonizado polas voces de Matthew McConaughey, Reese Witherspoon, Seth MacFarlane, Scarlett Johansson, John C. Reilly, Taron Egerton e Tori Kelly. Conta a historia dun grupo de animais antropomorfos que participan nunha competici\u00f3n de canto."}
{"id": "427401", "revid": "27155", "url": "https://gl.wikipedia.org/wiki?curid=427401", "title": "Aspartato transaminase", "text": ""}
{"id": "427411", "revid": "23204", "url": "https://gl.wikipedia.org/wiki?curid=427411", "title": "Incredibles 2", "text": "Incredibles 2 \u00e9 un filme de animaci\u00f3n estadounidense de 2018 producido por Pixar Animation Studios e distribu\u00eddo por Walt Disney Pictures. Escrito e dirixido por Brad Bird, \u00e9 a secuela do filme de 2004 \"The Incredibles\" e o segundo t\u00edtulo da franqu\u00eda. O seu argumento \u00e9 unha continuaci\u00f3n directa dos eventos do primeiro filme e conta as aventuras da familia Parr e a s\u00faa busca do equilibrio entre a s\u00faa vida como superheroes e como unha familia civil normal. Conta coas voces de Craig T. Nelson, Holly Hunter, Sarah Vowell e Samuel L. Jackson, que retoman os seus papeis do primeiro filme, e coas incorporaci\u00f3ns de Huckleberry Milner (que substit\u00fae a Spencer Fox), Bob Odenkirk, Catherine Keener e Jonathan Banks (que substit\u00fae a Bud Luckey). A banda sonora foi composta por Michael Giacchino, que xa compuxera a m\u00fasica do filme anterior."}
{"id": "427436", "revid": "23204", "url": "https://gl.wikipedia.org/wiki?curid=427436", "title": "Bao (filme)", "text": "Bao \u00e9 unha curtametraxe de animaci\u00f3n de 2018 escrita e dirixida por Domee Shi e producida por Pixar Animation Studios. Foi estreada xunto a \"Incredibles 2\" o 15 de xu\u00f1o de 2018. O filme conta a historia dunha nai chinesa canadense, que afronta a s\u00edndrome do ni\u00f1o baleiro, que recibe unha segunda oportunidade como nai despois de que un dumpling bao se converta nun neno. A curtametraxe gaou o Oscar \u00e1 mellor curtametraxe animada na 91\u00aa edici\u00f3n dos premios."}
{"id": "427441", "revid": "89787", "url": "https://gl.wikipedia.org/wiki?curid=427441", "title": "V\u00eda anfib\u00f3lica", "text": "Unha v\u00eda anfib\u00f3lica ou ruta anfib\u00f3lica (do grego anfi, que significa 'ambos os lados') \u00e9 unha v\u00eda bioqu\u00edmica do metabolismo que interv\u00e9n tanto no catabolismo coma no anabolismo. O catabolismo \u00e9 a fase degradativa do metabolismo na cal grandes mol\u00e9culas se converten noutras m\u00e1is pequenas e simples, xeralmente por medio de hidr\u00f3lises e oxidaci\u00f3ns para obter enerx\u00eda. O anabolismo \u00e9 a fase biosint\u00e9tica do metabolismo na que se gasta enerx\u00eda e se utilizan precursores simples que se converten en mol\u00e9culas m\u00e1is complexas, xeralmente en reacci\u00f3ns de deshidrataci\u00f3n ou reduci\u00f3n por adici\u00f3n de hidr\u00f3xenos..\nO termo anfib\u00f3lico foi proposto por B. Davis en 1961 para salientar o papel metab\u00f3lico dual destas v\u00edas metab\u00f3licas. Estas v\u00edas consid\u00e9ranse v\u00edas metab\u00f3licas centrais que proporcionan, a partir das secuencias catab\u00f3licas da v\u00eda, os intermediarios que formar\u00e1n os substratos dos procesos anab\u00f3licos..\nExemplos de v\u00edas anfib\u00f3licas son: a ruta de Embden-Meyerhof, o ciclo do \u00e1cido c\u00edtrico, a ruta da pentosa fosfato ou a ruta de Entner\u2013Doudoroff.\nRegulaci\u00f3n.\nA c\u00e9lula determina segundo as s\u00faas necesidades se a v\u00eda anfib\u00f3lica debe funcionar como catab\u00f3lica ou anab\u00f3lica, regulando a actividade dos encimas. Moitas das reacci\u00f3ns das v\u00edas anfib\u00f3licas son libremente reversibles ou te\u00f1en desv\u00edos reversibles que facilitan a s\u00faa funci\u00f3n dual, pero alg\u00fans pasos da ruta son irreversible e neles \u00fasanse encimas diferentes para as direcci\u00f3ns catab\u00f3lica e anab\u00f3lica, o que permite regular independentemente o catobolismo e o anabolismo. Debido \u00e1 s\u00faa dualidade inherente, as v\u00edas anfib\u00f3licas presentan os modos de regulaci\u00f3n por retroalimentaci\u00f3n negativa do produto final e retroalimentaci\u00f3n por enerx\u00eda producida.\nExemplos.\nCiclo do \u00e1cido c\u00edtrico.\nO ciclo do \u00e1cido c\u00edtrico (ou de Krebs) \u00e9 un bo exemplo de v\u00eda anfib\u00f3lica porque funciona tanto como v\u00eda degradativa (de carbohidratos, prote\u00edna e \u00e1cidos graxos) coma en procesos biosint\u00e9ticos. O ciclo ten lugar en bacterias e nas mitocondrias eucariotas e xera enerx\u00eda en forma de ATP ao proporcionar electr\u00f3ns \u00e1 cadea de transporte de electr\u00f3ns. Tam\u00e9n interv\u00e9n en bios\u00edntese, porque, por exemplo, intermediarios espec\u00edficos do ciclo do \u00e1cido c\u00edtrico como o oxaloacetato, poden actuar como precursores na s\u00edntese de amino\u00e1cidos (glutamato, aspartato).\nA primeira reacci\u00f3n do ciclo, na cal o oxaloacetato (un composto de catro carbonos) se condensa co acetato (un composto de dous carbonos) para formar citrato (un composto de seis carbonos), \u00e9 tipicamente anab\u00f3lica. As seguintes reacci\u00f3ns, que son rearranxos intramoleculares, producen isocitrato. As seguintes reacci\u00f3ns nas que se converte o D-isocitrato en \u03b1-cetoglutarato seguida da conversi\u00f3n en succinil-CoA, son tipicamente catab\u00f3licas. Prod\u00facese succinato (un composto de catro carbonos).\nHai unha diferenza nos coencima[s utilizados nas v\u00edas catab\u00f3lica e anab\u00f3lica; no catabolismo o NAD+ serve como axente oxidante cando se reduce a NADH, mentres que no anabolismo o coencima NADPH serve como axente redutor e \u00e9 convertido \u00e1 s\u00faa forma oxidada NADP+.\nO ciclo do \u00e1cido c\u00edclico funciona en dous modos que desempe\u00f1an d\u00faas funci\u00f3ns, a primeira funci\u00f3n \u00e9 a produci\u00f3n de enerx\u00eda, que se produce no modo oxidativo, xa que o grupo acetilo do acetil-CoA que entra no ciclo \u00e9 completamente oxidado a CO2; este modo, en combinaci\u00f3n coa cadea de transporte de electr\u00f3ns produce a maior parte do ATP da c\u00e9lula. A segunda funci\u00f3n \u00e9 biosint\u00e9tica, xa que o ciclo rexenera o oxaloacetato cando os intermediarios do ciclo son retirados e desviados \u00e1s bios\u00ednteses.\nV\u00eda das pentosa fosfato.\nA v\u00eda da pentosa fosfato ch\u00e1mase as\u00ed porque nela interve\u00f1en varios intermediarios que son azucres pentosas (de 5 carbonos) fosforiladas. A v\u00eda proporciona mon\u00f3meros para moitas v\u00edas metab\u00f3licas biosint\u00e9ticas ao transformar o azucre glicosa (de 6 carbonos) no azucre de catro carbonos eritrosa e o de 5 carbonos ribosa, que son importantes mon\u00f3meros. Moitos dos reactivos da v\u00edas das pentosas fosfato son similares aos da glic\u00f3lise, e, igual que esta, tam\u00e9n ten lugar no citosol. A ribosa 5-fosfato pode ser desviada ao metabolismo dos \u00e1cidos nucleicos, onde pasar\u00e1 a formar parte dos nucle\u00f3tidos. Nas c\u00e9lulas meristem\u00e1ticas das plantas deben producirse grandes cantidades de ADN durnte a fase S do seu curto ciclo celular, e a v\u00eda da pentosa fosfato \u00e9 unha parte moi importante do metabolismo destas c\u00e9lulas, nas cales a v\u00eda da pentosa fosfato est\u00e1 moi activa e desprazada cara \u00e1 produci\u00f3n de ribosa. Nos animais, esta ruta metab\u00f3lica \u00e9 moi activa no tecido adiposo, onde hai unha gran dispo\u00f1ibilidade de glicosa e unha gran necesidade de NADPH, necesario para a s\u00edntese de \u00e1cidos graxos. noutros casos os azucres da ruta incorp\u00f3ranse \u00e1 glic\u00f3lise (catabolismo)."}
{"id": "427442", "revid": "27155", "url": "https://gl.wikipedia.org/wiki?curid=427442", "title": "Ruta anfib\u00f3lica", "text": ""}
{"id": "427444", "revid": "27155", "url": "https://gl.wikipedia.org/wiki?curid=427444", "title": "Anfib\u00f3lico", "text": ""}
{"id": "427447", "revid": "23204", "url": "https://gl.wikipedia.org/wiki?curid=427447", "title": "S\u00edndrome do ni\u00f1o baleiro", "text": "A s\u00edndrome do ni\u00f1o baleiro \u00e9 unha sensaci\u00f3n xeral de soidade que os pais ou outros titores poden experimentar cando un ou m\u00e1is dos seus fillos abandonan o fogar. Non \u00e9 unha condici\u00f3n cl\u00ednica. A\u00ednda que \u00e9 m\u00e1is com\u00fan nas mulleres, pode ocorrer en \u00e1mbolos dous sexos. O matrimonio dun fillo ou filla pode provocar sentimentos semellantes, xa que o papel e influencia dos pais a mi\u00fado se volve menos importante que o do novo c\u00f3nxuxe.\nUn lazo maternal ou paternal forte entre un ou ambos os pais e o seu fillo pode empeorar esta condici\u00f3n. O papel dun pai cando o fillo a\u00ednda vive con eles \u00e9 m\u00e1is inmediato e pr\u00f3ximo ca o que \u00e9 posible cando viven en diferentes fogares, particularmente se a distancia f\u00edsica entre un e outro significa unha maior dificultade para visitarse."}
{"id": "427484", "revid": "98629", "url": "https://gl.wikipedia.org/wiki?curid=427484", "title": "Saturday Night Fever", "text": "Saturday Night Fever \u00e9 un filme estadounidense de 1977 dirixido por John Badham. Est\u00e1 protagonizado por John Travolta no papel de Tony Manero, un mozo de clase traballadora que dedica os seus fins de semana a bailar e beber nunha discoteca de Brooklyn, por Karen Lynn Gorney que interpreta a Stephanie Mangano, a s\u00faa compa\u00f1eira de baile e confidente eventual, e por Donna Pescow como Annette, a antiga compa\u00f1eira de baile de Tony. Mentres est\u00e1 na discoteca, Tony \u00e9 a estrela da pista. O seu c\u00edrculo de amizades e o bailar a fin de semana ax\u00fadano a superar a s\u00faa dif\u00edcil realidade; un traballo sen futuro, discusi\u00f3ns cos seus pais, as tensi\u00f3ns raciais na comunidade e a s\u00faa inquietude xeral."}
{"id": "427487", "revid": "89787", "url": "https://gl.wikipedia.org/wiki?curid=427487", "title": "Airi\u00f1os do Parque de Castrelos", "text": "Airi\u00f1os do Parque de Castrelos era un grupo de gaitas que interpretaba m\u00fasica tradicional galega, fundado na parroquia de Castrelos (Vigo) en 1943.\nTraxectoria.\nM\u00fasicos autodidactas, form\u00e1ronse co maxisterio de m\u00fasicos maiores da bisbarra de Vigo. Juan Gonz\u00e1lez, nado no lugar da Laxe en S\u00e1rdoma o 18 de xu\u00f1o de 1927 e finado en Castrelos o 3 de decembro de 2016, empezou a puntear nunha frauta de cana. Logo aprendeu o instrumento dos gaiteiros dos grupos Os Morenos de Lavadores e Os Peruchos de Castrelos. Este gaiteiro est\u00e1 no cerne da creaci\u00f3n do grupo:\u200bSendo un rapaz de doce anos, acompa\u00f1ado polo tambor do \"O Merello\", e polo irm\u00e1n deste ao bombo, conforman o tr\u00edo \"Airi\u00f1os da Nogueira\" en lembranza \"daquela inmensa nogueira que nin dez homes eran capaces de rodear cos brazos abertos\" e que estaba perto das s\u00faas casas na Laxe.A enfermidade da s\u00faa nai, que non pod\u00eda aturar o barullo dos ensaios, e o seu noivado con Lucita forzan o cambio do lugar de ensaios cara a casa de Manolo [D\u00e1vila] en Castrelos; este feito propiciar\u00eda a refundaci\u00f3n no ano 1943 do grupo \"Airi\u00f1os do Parque de Castrelos\" xunto a Severo, Manolo e Crisp\u00edn.Contando 21 anos, e coa oposici\u00f3n do seu pai republicano a que tivese carnet da Falanxe, entra a formar parte do grupo \"Coros e Danzas\", vinculado \u00e1 Secci\u00f3n Femenina sen afiliaci\u00f3n. Creado durante o primeiro franquismo, Airi\u00f1os do Parque de Castrelos estivo vencellado durante os seus primeiros anos \u00e1 Secci\u00f3n Femenina de Falange Espa\u00f1ola como moitos outros grupos folcl\u00f3ricos, que foron utilizados polo r\u00e9xime como elementos de cohesi\u00f3n. Na Secci\u00f3n Femenina o grupo de gaitas entra en contacto co bailador e percusionista Wenceslao Cabezas \"Polo\", quen aprendeu a tocar a pandeireta con Jos\u00e9 Iglesias \"Melit\u00f3n\", nativo de S\u00e1rdoma. O grupo medrou e tivo proxecci\u00f3n internacional como grupo oficial do r\u00e9xime.\u200bUnha agrupaci\u00f3n que tam\u00e9n exterioriza coa s\u00faa traxectoria o papel do folclore nestes anos \u00e9 a dos vigueses Airi\u00f1os do Parque de Castrelos, conxunto que encarna dalg\u00fan xeito o ideal rexionalista do r\u00e9xime. Permaneceu unido durante prolongados per\u00edodos de tempo \u00e1 Secci\u00f3n Femenina de Falange, tocou para Franco e para os reis e foi o complemento musical axeitado de m\u00faltiples actos oficiais e celebraci\u00f3ns populares.Airi\u00f1os do Parque de Castrelos actuou en romar\u00edas, festas parroquiais, certames e eventos locais, festivais internacionais, acompa\u00f1ou os grupos de danza dirixidos por Wenceslao Cabezas \"Polo\" e colaborou coa Escola Municipal de Danza do Concello de Vigo. C\u00f3mpre salientar que esta escola e moitos dos eventos nos que Airi\u00f1os participa fanse baixo unha corporaci\u00f3n socialista, e en concreto con Manuel Soto como alcalde e Francisco Santom\u00e9 Otero como concelleiro de cultura, o que, segundo Campos Calvo-Sotelo, permite comprobar tanto o efecto cohesionador da cultura popular nos primeiros anos democracia como a mirada reduccionista que as instituci\u00f3ns pol\u00edticas ti\u00f1an do folclore, fose no franquismo, fose no per\u00edodo auton\u00f3mico: \"Tanto a dictadura como o r\u00e9xime auton\u00f3mico levaron a cabo unha adopci\u00f3n sesgada e partidista do patrimonio cultural galego, o que forzar\u00eda os correspondentes procesos de selecci\u00f3n de materiais aca\u00eddos\". \u200b\nDesde 1970 \u00e9 un grupo fixo nas celebraci\u00f3ns do D\u00eda da mui\u00f1eira en Vigo, evento anual que xorde dunha idea do l\u00edder do grupo, \"Polo\". Nesa d\u00e9cada conv\u00e9rtese nun dos grupos m\u00e1is activos da m\u00fasica rexional, un tempo no que a m\u00fasica folcl\u00f3rica gravada en disco e en casete pasa por un momento de grande expansi\u00f3n. Producen cinco gravaci\u00f3ns, case sempre sen m\u00e1is t\u00edtulo que o nome do grupo, nos que incl\u00faen temas de composici\u00f3n propia e mais pezas populares. Carlos N\u00fa\u00f1ez salientou que o grupo Airi\u00f1os do Parque de Castrelos era experto en incorporar os ritmos cubanos, como se evidencia na s\u00faa rumba \"Cinco mari\u00f1eiros\". \u200b\nEn 1978 o grupo participou por primeira vez no Festival Interc\u00e9ltico de Lorient xunto coa Escola de Gaitas de Ortigueira, Coral Casablanca e mais o grupo lugu\u00e9s Fuxan os Ventos. Os compo\u00f1entes de Airi\u00f1os lembran o grande desco\u00f1ecemento que na Breta\u00f1a hab\u00eda naquel momento de Galicia. Volve participar nese festival en 1981, desta vez canda Milladoiro e Xocaloma, o grupo Novos Ventos (gaiteiros de Beluso), a Coral de Ruada de Ourense, entre outros grupos galegos. Por mor do acordo de irmandade asinado ese mesmo ano entre as cidades de Lorient e Vigo, que establec\u00eda, entre outras aspectos, a invitaci\u00f3n permanente dun grupo musical vigu\u00e9s ao Festival Interc\u00e9ltico, volveu actuar nas edici\u00f3ns de 1982, 1984 e 1985. O 9 de setembro de 1979 interve\u00f1en no Autunno Musicale en Como (Italia), nunha edici\u00f3n dedicada \u00e1 gaita tradicional en Europa na que tam\u00e9n tocaron Paddy Keenan (cornamusa irlandesa) e Agostino Troiano (surdulina). Cons\u00e9rvase a gravaci\u00f3n no Centro di Dialettologia e di Etnografia de Bellinzona (Su\u00edza).\u200b En 1980 participaron na terceira edici\u00f3n do Festival de Ortigueira. \u200b\nEn 1993 recibiron o galard\u00f3n Vigu\u00e9s distinguido como homenaxe aos seus cincuenta anos en activo. Ese mesmo ano publicouse o disco Grupo Tradicional Airi\u00f1os do Parque de Castrelos e mais o libro conmemorativo \"Grupo de gaitas \"Airi\u00f1os do Parque de Castrelos\": 1943-1993\", que documenta a historia do grupo e incl\u00fae partituras e unha ampla galer\u00eda fotogr\u00e1fica.\u200b\nJuan Gonz\u00e1lez foi un gaiteiro reco\u00f1ecido polo seu mestrado entre instrumentistas m\u00e1is novos e impulsou grupos como Semilleiro (do que formou parte Patricia Cela, artes\u00e1 e integrante do Cuarteto Caramuxo) e Os Kilovatios. Foi reco\u00f1ecido como Vigu\u00e9s distinguido en 2006. \u200b\nDesde o 13 de xu\u00f1o de 1993 o grupo aparece no rueiro de Vigo na Alameda dos Gaiteiros de Airi\u00f1os do Parque de Castrelos. \u200b\nDiscograf\u00eda.\nA s\u00faa discograf\u00eda est\u00e1 composta por discos propios e alg\u00fans temas recompilados en traballos de musicolox\u00eda tradicional europea. Os t\u00edtulos dos temas renden homenaxe \u00e1 toponimia das R\u00edas Baixas e, ocasionalmente, a figuras da m\u00fasica tradicional, como o gaiteiro Ricardo Portela e o artes\u00e1n e gaiteiro Basilio Carril. As portadas dos discos abundan na iconograf\u00eda rexionalista pois retratan ao grupo sempre vestido co traxe tradicional, en lugares emblem\u00e1ticos das R\u00edas Baixas, con elementos t\u00edpicos como canastros e cruceiros.\u200b"}
{"id": "427489", "revid": "1131", "url": "https://gl.wikipedia.org/wiki?curid=427489", "title": "Galer\u00eda de imaxes da igrexa de San Francisco de Betanzos", "text": "Igrexa de San Francisco de Betanzos, Betanzos."}
{"id": "427501", "revid": "1131", "url": "https://gl.wikipedia.org/wiki?curid=427501", "title": "Galer\u00eda de imaxes do mosteiro de San Nicolao de Cis", "text": "Mosteiro de San Nicolao de Cis, Cis, Oza-Cesuras."}
{"id": "427536", "revid": "23204", "url": "https://gl.wikipedia.org/wiki?curid=427536", "title": "Pompeii (filme)", "text": "Pompeii \u00e9 un filme hist\u00f3rico de 2014 producido e dirixido por Paul W. S. Anderson. \u00c9 unha coproduci\u00f3n internacional entre os Estados Unidos, Alema\u00f1a e o Canad\u00e1, e est\u00e1 inspirada na erupci\u00f3n do Vesuvio no ano 79 A.D. que destru\u00edu Pompeia, unha cidade do Imperio Romano. Est\u00e1 protagonizado por Kit Harington, Emily Browning, Carrie-Anne Moss, Adewale Akinnuoye-Agbaje, Jessica Lucas, xunto con Jared Harris e Kiefer Sutherland."}
{"id": "427537", "revid": "1888", "url": "https://gl.wikipedia.org/wiki?curid=427537", "title": "Jes\u00fas Porto L\u00f3pez", "text": "Jes\u00fas Porto L\u00f3pez, nado ca. 1937 foi un mestre e pol\u00edtico galego, alcalde de Vilasantar durante o final do franquismo.\nTraxectoria.\nSendo mestre da escola de Pr\u00e9saras, Jes\u00fas Porto foi nomeado alcalde de Vilasantar o 30 de xaneiro de 1974.\"\""}
{"id": "427566", "revid": "89787", "url": "https://gl.wikipedia.org/wiki?curid=427566", "title": "Wu Yi", "text": "Wu Yi (en ), nada en Wuhan en novembro de 1938, \u00e9 unha pol\u00edtica chinesa que dende 2004 \u00e9 un dos catro vicepresidentes do Consello de Estado da Rep\u00fablica Popular Chinesa.\n\u00c9 reco\u00f1ecida como unha h\u00e1bil diplom\u00e1tica nas complexas relaci\u00f3ns do seu pa\u00eds coas demais naci\u00f3ns do sueste asi\u00e1tico, ademais de realizar frecuentes viaxes de inspecci\u00f3n \u00e1s provincias do sur da China.\nTraxectoria.\nA s\u00faa historia pol\u00edtica comezou en abril de 1962 cando se afiliou no Partido Comunista da China. En agosto do mesmo ano, despois de cursar estudos no Instituto do Petr\u00f3leo de Pequ\u00edn, licenciouse como enxe\u00f1eira. Exerceu a s\u00faa profesi\u00f3n durante moitos anos, ascendendo regularmente ata chegar a converterse en xerente xeral da refinar\u00eda de Pequ\u00edn Dongfang Hong e xerente-axudante e secretaria do partido na Corporaci\u00f3n Petroqu\u00edmica Yanshan da capital.\nFoi elixida vicealcaldesa da cidade de Pequ\u00edn en 1988, cargo que conservou ata 1991. Despois da represi\u00f3n das protestas da Praza Tian'anmen de 1989, conseguiu convencer aos mineiros do carb\u00f3n de iren \u00e1 folga, despois de que varios dos seus colegos morresen. Dende 1991 ata 1998 exerceu os cargos de viceministra do Ministerio de Relaci\u00f3ns Econ\u00f3micas e Comercio Exterior, ministra de Comercio Internacional e Cooperaci\u00f3n Internacional e membro o XIV e XV Comit\u00e9 Central do PCCh. Como protexida de Zhu Rongji converteuse en conselleira de estado en 1998, e foi designada vicepresidenta do Consello en marzo de 2003. Axudou a negociar o ingreso da China na Organizaci\u00f3n Mundial do Comercio e a colaboraci\u00f3n chinesa ante a protesta norteamericana polas masivas violaci\u00f3ns dos dereitos de propiedade intelectual.\nDurante a crise provocada pola s\u00edndrome respiratoria aguda severa (SARS), substitu\u00edu a Zhang Wenkang que foi destitu\u00eddo pola incapacidade, ocultismo e ineficacia ao responder \u00e1 urxencia da crise. Dirixiu o Ministerio de Sa\u00fade e o comit\u00e9 nacional encargado de xestionar a crise, o que lle valeu ser denominada \"deusa da transparencia\" pola revista \"Time\" polo seu liderado, ademais de considerala unha das 100 persoas m\u00e1is influentes do mundo.\nImaxe p\u00fablica e vida privada.\nDenominada polos medios de comunicaci\u00f3n chineses como a \"Dama de Ferro da China\", Wu foi considerada como unha muller firme e directa que, ao contrario que a maior\u00eda dos seus colegas masculinos, escolleu non tinxir os seus encanecidos cabelos negros. Wu non casou nunca, e preguntada polo asunto contestou \"non \u00e9 que sempre quixese estar soa, \u00e9 s\u00f3 que a vida non me deu a oportunidade (para o romance); ningu\u00e9n entrou na mi\u00f1a vida dese xeito\".\nA revista \"Forbes\" considerouna a segunda muller m\u00e1is poderosa do mundo en 2004, 2005 e 2007 e a terceira en 2006."}
{"id": "427589", "revid": "98629", "url": "https://gl.wikipedia.org/wiki?curid=427589", "title": "A crueldade de abril", "text": "A crueldade de abril \u00e9 unha novela negra de Diego Ameixeiras editada en 2018 por Edici\u00f3ns Xerais de Galicia. O t\u00edtulo do libro deriva duns versos da obra \"A terra bald\u00eda\" de T. S. Eliot.\nTrama.\nElvira \u00e9 unha muller de vinte anos que escribe poes\u00eda. Ten tendencias depresivas, e di que desexa morrer. G\u00fastalle a Fara, un home alcoh\u00f3lico que pide esmola \u00e1 porta dun supermercado, e este d\u00e1lle a Elvira refuxio nunha vivenda abandonada.\nEsa noite, Elvira e outro home morren nesa vivenda por mor dun incendio. Fara consegue sobrevivir, e marcha da cidade. Cinco anos despois, antes de morrer, c\u00f3ntalle a Gonzalo -o irm\u00e1n de Elvira- o que pasou aquela noite. D\u00faas persoas entraran na vivenda abandonada e d\u00e9ranlle unha malleira a el, \u00e1 s\u00faa irm\u00e1 e ao outro home.\nGonzalo decide vingar a morte da s\u00faa irm\u00e1 e vai \u00e1 procura das persoas que entraron \u00e1 vivenda e dun terceiro que agardaba no coche.\nNarraci\u00f3n.\nA novela, de 45 cap\u00edtulos, est\u00e1 estruturada en tres partes: \u00abO amor\u00bb, \u00abA vinganza\u00bb e \u00abO odio\u00bb. O autor emprega un narrador omnisciente en terceira persoa.\nA diferenza doutras obras do autor, non se dan indicaci\u00f3ns sobre a vila ou cidade na que est\u00e1n ambientados os feitos."}
{"id": "427612", "revid": "1888", "url": "https://gl.wikipedia.org/wiki?curid=427612", "title": "Jos\u00e9 Manuel Taboada Garc\u00eda", "text": "Jos\u00e9 Manuel Taboada Garc\u00eda, nado en Vilasantar, \u00e9 un ex-pol\u00edtico galego, que foi alcalde de Vilasantar durante 25 anos ininterrompidos, dende 1982 at\u00e9 2007.\nTraxectoria.\nCarteiro de profesi\u00f3n. Involucrado en pol\u00edtica dende os 22 anos. Accedeu \u00e1 alcald\u00eda de Vilasantar tralas elecci\u00f3ns municipais de 1983, conseguindo o seu partido, Alianza Popular, 6 dos once escanos, logrando as\u00ed a maior\u00eda absoluta. Nas seguintes elecci\u00f3ns, as de 1987, conseguiu aumentar a 8 os escanos de AP, repetindo resultado nas de 1991, xa co nome de Partido Popular. Foi perdendo alg\u00fans escanos nas sucesivas elecci\u00f3ns, pero mantendo a maior\u00eda absoluta at\u00e9 o ano 2007, cando decidiu non presentarse \u00e1 reelecci\u00f3n, e o BNG liderado por Manuela Garc\u00eda Freire se fixo coa maior\u00eda absoluta con 5 escanos de 9.\nVida persoal.\n\u00c9 fillo de Manuel Taboada L\u00f3pez, \u00faltimo alcalde franquista de Vilasantar. O seu m\u00e1ximo referente foi Manuel Fraga."}
{"id": "427653", "revid": "1888", "url": "https://gl.wikipedia.org/wiki?curid=427653", "title": "Manuel Garc\u00eda Novo", "text": "Manuel Garc\u00eda Novo, nado en Pr\u00e9saras en 1949 e finado no mesmo lugar o 29 de marzo de 2019, foi un mestre e pol\u00edtico galego, que foi o primeiro alcalde democr\u00e1tico de Vilasantar tras o franquismo.\nTraxectoria.\nPresentouse \u00e1 alcald\u00eda nas elecci\u00f3ns de 1979, con UCD, e logrou cinco dos once concelleiros.. Durante os seus tres anos de goberno, dedicou gran parte dos esforzos ao asfaltado de pistas e colocaci\u00f3n de alumeado p\u00fablico.. En 1983 foi substitu\u00eddo no cargo por Jos\u00e9 Manuel Taboada Garc\u00eda."}
{"id": "427729", "revid": "23204", "url": "https://gl.wikipedia.org/wiki?curid=427729", "title": "Os sete magn\u00edficos (filme de 2016)", "text": "Os sete magn\u00edficos (en ) \u00e9 un filme estadounidense de 2016 dirixido por Antoine Fuqua e escrito por Nic Pizzolatto e Richard Wenk. \u00c9 un remake do filme de 1960 \"Os sete magn\u00edficos\", que \u00e1 s\u00faa vez est\u00e1 inspirado no filme de 1954 \"Os sete samurais\". Est\u00e1 protagonizado por Denzel Washington, Chris Pratt, Ethan Hawke, Vincent D'Onofrio, Lee Byung-hun, Manuel Garcia-Rulfo, Martin Sensmeier, Haley Bennett e Peter Sarsgaard. \u00c9 o derradeiro filme cuxa banda sonora foi composta por James Horner, que morreu o ano anterior e creou unha parte; o seu amigo Simon Franglen completou a m\u00fasica.\nEstreouse en galego na TVG o 14 de marzo de 2023. Foi traducido por Rosa Moledo e o director de dobraxe foi Andr\u00e9s Bellas."}
{"id": "427782", "revid": "89787", "url": "https://gl.wikipedia.org/wiki?curid=427782", "title": "The Waylanders", "text": "The Waylanders \u00e9 un videoxogo de rol desenvolvido pola empresa coru\u00f1esa Gato Studio e estreado para Microsoft Windows en 2020. Baseado nas lendas galegas e na mitolox\u00eda celta, a acci\u00f3n do xogo est\u00e1 ambientada en dous momentos temporais: o per\u00edodo celta e a Idade Media, nos inicios do Cami\u00f1o de Santiago, sendo posible que o personaxe principal viaxe no tempo entre os dous per\u00edodos. O xogador poder\u00e1 tomar o rol dun guerreiro, un gardi\u00e1n, un p\u00edcaro, un explorador, un feiticeiro ou un sanador, podendo escoller entre catro formas ou razas, humano, moure, semi-fomore e lic\u00e1ntropo. Ademais de escoller a clase e a raza do personaxe, os xogadores poden marcar a s\u00faa orixe, elixindo entre: soldado celta, dru\u00edda celta, exipcio, diplom\u00e1tico moure, protector moure, mercenario sabuxo de Ares, lobo alfa e escravo. \u00d3 longo do xogo, o xogador encontrar\u00e1 varios compa\u00f1eiros, que ter\u00e1n un papel importante no argumento e no modo de xogo.\nO xogo est\u00e1 inspirado en \"Baldur's Gate\" e \"\", e estar\u00e1 dispo\u00f1ible en varias linguas, entre elas o ingl\u00e9s, o galego o castel\u00e1n, o alem\u00e1n, o ruso, o franc\u00e9s e o chin\u00e9s simplificado.\nO xogo estreouse en \"acceso anticipado\" de Steam o 16 de xu\u00f1o de 2020, e foi lanzado definitivamente o 2 de febreiro de 2022.\nModo de xogo.\n\"The Waylanders\" \u00e9 un xogo de rol con d\u00faas perspectivas de c\u00e1mara diferentes, en terceira persoa e isom\u00e9trica. \u00c9 un xogo de combate en tempo real con opci\u00f3n de pausa t\u00e1ctica. O modo de batalla conta con 12 formaci\u00f3ns de combate distintas.\nSinopse.\nO t\u00edtulo do xogo prov\u00e9n do Cami\u00f1o de Santiago, unha ruta de peregrinaci\u00f3n na que os xogadores son os protectores do esp\u00edrito do Cami\u00f1o e das lendas. A historia e o seu desenvolvemento depender\u00e1 da raza e a clase de personaxe escollidas polo xogador. O personaxe principal deber\u00e1 completar unha serie de misi\u00f3ns en d\u00faas li\u00f1as temporais diferentes, a \u00e9poca celta e a Idade Media, e s\u00f3 o personaxe principal poder\u00e1 viaxar dunha \u00e9poca a outra a trav\u00e9s da reencarnaci\u00f3n. Para conseguir completar as misi\u00f3ns contar\u00e1 coa axuda de compa\u00f1eiros, e as acci\u00f3ns e elecci\u00f3ns realizadas nun dos per\u00edodos afectar\u00e1n \u00e1 historia e \u00f3s compa\u00f1eiros no outro per\u00edodo. Os compa\u00f1eiros poden ser persoas completamente diferentes, a\u00ednda que dende o momento en que o xogador os esperte, lembrar\u00e1n o que fixeron no per\u00edodo celta. Deste xeito, poder\u00eda ser un guerreiro importante no per\u00edodo celta, e unha ama de chaves na Idade Media.\nAmbientaci\u00f3n.\nO xogo est\u00e1 ambientado nunha Galicia m\u00edtica e lendaria en d\u00faas \u00e9pocas diferentes (Kaltia na era celta e Gallaecia na Idade Media), e segundo Juan Nieto de Gato Studio est\u00e1 inspirado en localizaci\u00f3ns reais como Santiago de Compostela, O \u00c9zaro, As M\u00e9dulas ou a Torre de H\u00e9rcules (co\u00f1ecida no xogo como Torre de Brigantia). \nKaltia (nome que se corresponde cunha inscrici\u00f3n que cont\u00e9n a m\u00e1is antiga cita a Galicia) \u00e9 un reino celta, outrora pac\u00edfico, dividido en varias facci\u00f3ns que loitan polo trono e est\u00e1 poboado por criaturas e personaxes fant\u00e1sticos, con diversas relixi\u00f3ns, culturas, razas humanas mortais e inmortais, lobishomes, dru\u00eddas e monstros. A capital de Kaltia \u00e9 Brigantia (inspirada en Brigantium, nome romano de orixe celta para A Coru\u00f1a), unha cidade costeira e densamente poboada gobernada polo rei Ith.\nGallaecia (nome da antiga provincia romana) \u00e9 un reino medieval cuxa costa est\u00e1 pragada de incursores b\u00e1rbaros, e onde se atopa a gran catedral de Santiago de Compostela, destino de peregrinos de todo o mundo. A construci\u00f3n da catedral marcou o fin da era da maxia e o comezo dunha nova era onde o cristianismo substitu\u00edu a historia celta.\nPersonaxes.\nO principal protagonista de \"The Waylanders\" \u00e9 o personaxe controlado polo xogador, cuxa biograf\u00eda e especializaci\u00f3n de combate est\u00e1n determinados pola raza e clase escollidas \u00f3 comezo do xogo. O xogador encarna a un aventureiro que, logo dun encontro cos deuses adquire a capacidade de viaxar a trav\u00e9s do tempo. Moitos dos personaxes non xogables do xogo (NPCs) son personaxes compa\u00f1eiros, que aparecen \u00f3 longo da historia. Os compa\u00f1eiros incl\u00faen a Amergin, o dru\u00edda da corte do rei Ith; Berath, un profesor moure inmortal que ataca cun arco, gran co\u00f1ecedor da construci\u00f3n, a coci\u00f1a e as plantas; Delba, unha fomore que quere qua a s\u00faa especie e os humanos cheguen a convivir en paz; Heraklios, un mercenario grego que quere convertese nun heroe que mereza ser co\u00f1ecido como tal; Khaldun, unha nigromante criada e educada nas mellores academias de Exipto; Mal, unha asasina sen un ollo que \u00e9 quen de ver o xeito en que morreron persoas ou monstros se se lle coloca calquera ollo na cunca; Rea, unha muller loba cunha grande intelixencia pero que non \u00e9 quen de falar; Brigg, que non se identifica con ning\u00fan x\u00e9nero e participou en moitas batallas e Trast\u00e9, un trasno \u00f3 que lle gustan as bromas e a m\u00fasica.\nDesenvolvemento.\nSegundo o director do videoxogo, Sergio Prieto, a idea inicial da creaci\u00f3n de \"The Waylanders\" xurdiu no ano 2011, cadrando co lanzamento de \"\". Mentres Prieto e outros compa\u00f1eiros de Gato Studio estaban a dar unha volta preto das Fragas do Eume comentouse o moito que lles gustar\u00eda un xogo RPG ambientado nas paisaxes galegas. A produci\u00f3n de \"The Waylanders\" por parte de Gato Studio comezou oficialmente en setembro de 2017. O primeiro v\u00eddeo promocional da fase pre-Alpha estreouse un ano m\u00e1is tarde, en setembro de 2018. O mes seguinte, Gato Studio lanzou cunha campa\u00f1a de micromecenado a trav\u00e9s da plataforma Kickstarter, cuxo obxectivo era mellorar o xogo dende o punto de vista narrativo, engadindo m\u00e1is personaxes, localizaci\u00f3ns e elementos, sen adiar a data de lanzamento. A campa\u00f1a de Kickstarter comezou o 16 de outubro de 2018 e rematou logo de 31 d\u00edas, o 16 de novembro, recadando 168\u00a0999 d\u00f3lares, e completando con \u00e9xito os seus obxectivos iniciais. O tr\u00e1iler cinem\u00e1tico foi estreado o 23 de agosto de 2019. Despois do crecemento do proxecto dende a s\u00faa fase inicial o equipo de produci\u00f3n medrou de 8 a 40 persoas.\nPara mellorar a animaci\u00f3n e os movementos de loita empreg\u00e1ronse t\u00e9cnicas de captura de movemento co mestre de armas Ton Puey.\nA historia conta co asesoramento de Mike Ladlaw, como guionista asociado e consultor creativo, e a participaci\u00f3n de Josu\u00e9 Monch\u00e1n, Chris Avellone e Emily Grace Buck. Malia que a fase de desenvolvemento do xogo coincidiu coa pandemia de COVID-19, os traballos de produci\u00f3n non se detiveron e o equipo de Gato Studio continuou traballando dende os seus fogares.\n\"The Waylanders\" conta cun Creador de Personaxes, un conxunto de ferramentas que permiten unha ampla personalizaci\u00f3n e modificaci\u00f3n do personaxe do xogador. Outra caracter\u00edstica do xogo \u00e9 que a clase explorador pode escoller entre doce clases de animais mascotas: un can, un lobo, un xabaril, un cervo, un coello, un oso, un corvo, unha pega, unha pantera, unha ara\u00f1a, un drag\u00f3n e un drag\u00f3n sen \u00e1s. Malia que as outras clases de personaxes non contar\u00e1n con mascotas permanentes, estas poder\u00e1n ser invocadas como compa\u00f1eiros temporais para realizar certas acci\u00f3ns.\nSon.\nO autor da m\u00fasica do tema principal \u00e9 Inon Zur, autor de temas para sagas como \"Prince of Persia\", \"\" ou \"Fallout\".\n\"The Waylanders\" conta cun gran n\u00famero de actores de voz na s\u00faa versi\u00f3n de dobraxe inglesa, inclu\u00edndo a Ralph Ineson (no papel de Ith de Kaltia), Amber Rose Revah (no papel de Nazhedja), Ash Sroka (no papel de Tiana), Simon Templeman (no papel de Amergin), Rosalind Eleazar (no papel de Khaldun), Colin Salmon (como Berath), Lisa Jacobs (no papel de Delba), Sara Kestelman (no papel de como Brigg) e Fred Tatasciore (no papel de Heraklios).\nXogo de mesa.\n\"The Waylanders: The Board Game\" \u00e9 un xogo de mesa lanzado no ano 2018 e dese\u00f1ado por Jaime Gonz\u00e1lez Garc\u00eda a partir dunha idea orixinal de Fernando Prieto, Sergio Prieto e Javier Vara, que est\u00e1 baseado no mesmo mundo que o do videoxogo. \u00c9 un xogo para dous a catro xogadores publicado por Eclipse Editorial e Gato Studio. O xogo est\u00e1 dispo\u00f1ible en ingl\u00e9s e castel\u00e1n e foi financiado cunha campa\u00f1a de micromecenado a trav\u00e9s da plataforma Kickstarter, a cal comezou o 12 de setembro de 2018 e rematou o 4 de outubro. Durante os 22 d\u00edas que estivo activa a campa\u00f1a de recadaci\u00f3n, o proxecto conseguiu 77\u00a0240 d\u00f3lares, superando o obxectivo inicial de 59\u00a0000 d\u00f3lares.\nCr\u00edticas e controversias.\nA p\u00e1xina web especializada PCgamer calificou o lanzamento de prematuro facendo referencia a diferentes valoraci\u00f3ns e cr\u00edticas en Steam nas que se reportan problemas de funcionamento e ca\u00eddas do xogo. Por outra parte, dende a data de lanzamento os rexistros de uso amosan unha media de menos de 10 xogadores diarios na plataforma Steam.\nDende a data da s\u00faa publicaci\u00f3n no 2 de febreiro de 2022, \"The Waylanders\" recibiu maioritariamente cr\u00edticas \"mediocres\" ou \"negativas\" por parte de medios especializados, de acordo co portal agregador de cr\u00edticas Metacritic que amosa unha valoraci\u00f3n do xogo cunha media de 53%. A publicaci\u00f3n norteamericana \"Rock, Paper, Shotgun\" definiu \"The Waylanders\" \"tan encantador como chapuceiro\" agardando que unha futura publicaci\u00f3n de \"parches poidan eliminar t\u00f3dolos bugs que interrompen o normal desenvolvemento do xogo\"."}
{"id": "427797", "revid": "785", "url": "https://gl.wikipedia.org/wiki?curid=427797", "title": "Asociaci\u00f3n Internacional de Federaci\u00f3ns de Atletismo", "text": "A Asociaci\u00f3n Internacional de Federaci\u00f3ns de Atletismo (en ingl\u00e9s, \"International Association of Athletics Federations\", ou IAAF) \u00e9 o \u00f3rgano de goberno do atletismo a nivel mundial.\nHistoria.\nA IAAF foi fundada o 17 de xu\u00f1o de 1912, baixo o nome de Federaci\u00f3n Internacional de Atletismo Amateur (en ingl\u00e9s, \"International Amateur Athletics Federation\"), por representantes de 17 federaci\u00f3ns nacionais de atletismo, no seu primeiro congreso celebrado en Estocolmo (Suecia).\nEn 1982 e anos posteriores, a IAAF acometeu varios cambios nas s\u00faas regras internas que permiten que os atletas poidan recibir compensaci\u00f3ns econ\u00f3micas pola s\u00faa participaci\u00f3n en competici\u00f3ns atl\u00e9ticas. Por\u00e9n, a pesar diso, a IAAF mantivo a palabra \"amateur\" no seu nome at\u00e9 o congreso celebrado en 2001, polo o que o seu nome pasou de ser Federaci\u00f3n Internacional de Atletismo Amateur ao actual Asociaci\u00f3n Internacional de Federaci\u00f3ns de Atletismo.\nDesde outubro de 1993 a sede central da IAAF enc\u00f3ntrase en M\u00f3naco.\nFunci\u00f3ns.\nEntre as s\u00faas funci\u00f3ns, ademais da organizaci\u00f3n de eventos deportivos, enc\u00f3ntranse a estandarizaci\u00f3n de m\u00e9todos para medir o tempo nas probas cronometradas, as\u00ed como o mantemento e reco\u00f1ecemento de r\u00e9cords do mundo de atletismo nas s\u00faas diferentes categor\u00edas.\nCompetici\u00f3ns organizadas pola IAAF.\nA IAAF organiza numerosas competici\u00f3ns en cada unha das s\u00faas especialidades ou disciplinas. As m\u00e1is importantes son:\nOrganizaci\u00f3n.\nA estrutura xer\u00e1rquica da Asociaci\u00f3n est\u00e1 conformada polo Presidente e os Vicepresidentes, o Congreso, o Comit\u00e9 Executivo, o Consello e os Comit\u00e9s T\u00e9cnicos.\nFederaci\u00f3ns continentais.\nA IAAF conta, desde 2015, coa afiliaci\u00f3n de 214 federaci\u00f3ns nacionais, repartidas en seis organismos continentais:"}
{"id": "427801", "revid": "72012", "url": "https://gl.wikipedia.org/wiki?curid=427801", "title": "IAAF", "text": ""}
{"id": "427905", "revid": "89787", "url": "https://gl.wikipedia.org/wiki?curid=427905", "title": "Robert D. Cabana", "text": "Robert Donald Cabana \u00e9 un astronauta estadounidense que participou nas misi\u00f3ns STS-41, STS-53, STS-65 e STS-88. Pasou un total de 37,95 d\u00edas no espazo.\nTraxectoria.\nCabana naceu o 23 de xaneiro de 1949 en Minneapolis (Minnesota). \u00c9 graduado en matem\u00e1ticas pola Academia Naval dos Estados Unidos en 1971. Est\u00e1 casado con Nancy Joan Shimer e ten tres nenos. Entre as s\u00faas afecci\u00f3ns est\u00e1n as carreiras de obst\u00e1culos, o ciclismo, a navegaci\u00f3n a vela e o voo. \u00c9 membro da Sociedade de Pilotos de Proba Experimentais, do Instituto Americano de Aeron\u00e1utica e Astron\u00e1utica e da Asociaci\u00f3n de Exploradores Espaciais.\nFoi seleccionado como candidato pola NASA en xu\u00f1o de 1985 e pasou a ser astronauta oficialmente en xullo de 1986. Formou parte da tripulaci\u00f3n das misi\u00f3ns STS-41, STS-53, STS-65 e STS-88."}
{"id": "427908", "revid": "72012", "url": "https://gl.wikipedia.org/wiki?curid=427908", "title": "Robert Cabana", "text": ""}
{"id": "427919", "revid": "72012", "url": "https://gl.wikipedia.org/wiki?curid=427919", "title": "Cajun", "text": ""}
{"id": "427933", "revid": "1888", "url": "https://gl.wikipedia.org/wiki?curid=427933", "title": "Rafael Seijas Ladr\u00f3n de Guevara", "text": "Rafael Seijas Ladr\u00f3n de Guevara, nado en 1919 e finado en Tordoia o 27 de novembro de 1979, foi un m\u00e9dico e pol\u00edtico galego.\nTraxectoria.\nMilitante de Falange Espa\u00f1ola Tradicionalista y de las JONS. M\u00e9dico en Vilasantar. Ocupou o cargo de alcalde de Vilasantar na d\u00e9cada de 1960.\"\" Finou o 27 de novembro de 1979.\nVida persoal.\nCasou en Santiago de Compostela con Esther Iglesias Castro en 1954, e foi pai de Rafael e Carlos Seijas Iglesias."}
{"id": "427940", "revid": "85894", "url": "https://gl.wikipedia.org/wiki?curid=427940", "title": "Tracy Caldwell Dyson", "text": "Tracy Ellen Caldwell Dyson \u00e9 unha astronauta estadounidense que participou nas misi\u00f3ns STS-118 e Soiuz TMA-18. Pasou un total de 188,80 d\u00edas no espazo.\nTraxectoria.\nCaldwell Dyson naceu o 14 de agosto de 1969 en Arcadia, California. \u00c9 graduada en qu\u00edmica pola CSU Fullerton en 1993, tendo un doutaremento en qu\u00edmica pola Universidade de California en Davis en 1991. Est\u00e1 casada con George Dyson IV entre as s\u00faas afecci\u00f3ns est\u00e1 a pr\u00e1ctica de varios deportes, o excursionismo e reparaci\u00f3n e mantemento de veh\u00edculos.\nFoi seleccionada como candidata pola NASA en xu\u00f1o de 1998 e pasou a ser astronauta oficialmente en 2000. Formou parte da tripulaci\u00f3n das misi\u00f3ns STS-118 e Soiuz TMA-18."}
{"id": "427941", "revid": "72012", "url": "https://gl.wikipedia.org/wiki?curid=427941", "title": "Tracy Caldwell", "text": ""}
{"id": "427955", "revid": "12452", "url": "https://gl.wikipedia.org/wiki?curid=427955", "title": "Reino de Galicia\u2013Volhynia", "text": ""}
{"id": "427962", "revid": "27155", "url": "https://gl.wikipedia.org/wiki?curid=427962", "title": "Anfibolismo", "text": ""}
{"id": "427968", "revid": "124656", "url": "https://gl.wikipedia.org/wiki?curid=427968", "title": "Manuela Garc\u00eda Freire", "text": "Manuela Garc\u00eda Freire, nada en Pr\u00e9saras, \u00e9 unha bibliotecaria e pol\u00edtica galega, que foi alcaldesa de Vilasantar de 2007 a 2011.\nTraxectoria.\nPresentouse por primeira vez \u00e1 alcald\u00eda de Vilasantar nas elecci\u00f3ns de 1999, obtendo dous concelleiros para o BNG. Nas seguintes elecci\u00f3ns (2003) mellorou os resultados conseguindo un concelleiro m\u00e1is e finalmente no ano 2007, f\u00edxose coa maior\u00eda absoluta, desbancando a Jos\u00e9 Manuel Taboada Garc\u00eda, quen levaba 25 anos na alcald\u00eda. Durante a s\u00faa lexislatura acomet\u00e9ronse numerosas obras como a tra\u00edda de auga en Pr\u00e9saras ou a posta en marcha da concentraci\u00f3n parcelaria de Barbeito.\nNas elecci\u00f3ns municipais de 2011, o BNG, encabezado de novo por Manuela Garc\u00eda, perdeu a alcald\u00eda por 27 votos fronte ao Partido Popular de Fernando P\u00e9rez. Manuela Garc\u00eda continuou como edil e volveu a encabezar a candidatura do BNG nas elecci\u00f3ns de 2015, nas que o PP conseguiu outra vez a maior\u00eda absoluta. En 2016, deixou a acta de concelleira."}
{"id": "428000", "revid": "5863", "url": "https://gl.wikipedia.org/wiki?curid=428000", "title": "Emilio Azaretti", "text": "Emilio Azaretti, nado en Ventimiglia o 3 de abril de\u00a01902 e finado na mesma cidade o 28 de febreiro de 1991, foi un escritor italiano en l\u00edgur.\nTraxectoria.\nEstudou qu\u00edmica e farmacia na Universidade de\u00a0X\u00e9nova rematando os seus estudos en 1925. Volveu \u00e1 s\u00faa vila natal e exerceu como boticario tras herdar a farmacia de seu pai e participou activamente na vida cultural local. \nActividade literaria.\nEn\u00a01927 foi un dos fundadores da Academia Ventemigliusa e con\u00a0Filipu Giliu Rostan\u00a0estableceu o grupo teatral\u00a0Cumpagnia d\u2019u Teatru Ventemigliusu para a representaci\u00f3n de obras no dialecto intemelio, escritas polos dous fundadores so o pseud\u00f3nimo literario de Yvan Dakordiu, tanto pezas orixinais como adaptaci\u00f3ns de cl\u00e1sicos, principalmente comedias. En 1932 apareceu a revista literaria \"A Barma Grande. Antulugia Intemelia\" con colaboraci\u00f3ns de escritores l\u00edgures da zona m\u00e1is occidental e de M\u00f3naco e que deu orixe a un movemento cultural de revitalizaci\u00f3n literaria do dialecto intemelio. Ata 1939 sa\u00edron do prelo sete volumes, nas s\u00faas p\u00e1xinas recolleuse unha abondosa produci\u00f3n literaria: poes\u00eda, prosa, textos teatrais, mais tam\u00e9n investigaci\u00f3ns ling\u00fc\u00edsticas e etnogr\u00e1ficas. En 1945 e logo da guerra fundou a ef\u00e9rmera asociaci\u00f3n Unione Democratica Federalista della Liguria Intemelia para a establecemento dunha zona franca, a idea non callou pero si\u00a0o seu \u00f3rgano de expresi\u00f3n \"La Voce Intemelia\" que se transformou en voceiro da\u00a0Unione Intemelia, tam\u00e9n presidida por Azaretti. Entre 1946 e\u00a01961 realizou escasa actividade cultural, mais a partir de 1961 coa publicaci\u00f3n do oitavo n\u00famero de\u00a0\"A Barma Grande\", volveu retomar o seu activismo cultural, fac\u00e9ndose cargo da direcci\u00f3n da revista e publicando ata 1974 outros seis volumes e continuou a escribir m\u00e1is pezas teatrais para a\u00a0Cumpagnia d\u2019u Teatru Ventemigliusu. Na d\u00e9cada de 1960 foi concelleiro independente en\u00a0Ventemiglia.\nActividade ling\u00fc\u00edstica.\nEn 1977 \u00e1 s\u00faa proposta creouse o Centri di Cultura Dialettale dedicada a espallar a variedade l\u00edgur de Ventimiglia entre os escolares por medio de diversas actividades. En colaboraci\u00f3n con Rensu Villa preparou unha gram\u00e1tica ilustrada dirixida ao alumnado escolar, \"Imparamu u Ventemigliusu\" (1978) \u00a0e que inclu\u00eda unha serie de casetes e en 1981 deu ao prelo \"Favole e storie in dialetto ventimigliese\", tam\u00e9n dirixido ao lector infantil. Levou a cabo tam\u00e9n traballos de ling\u00fc\u00edstica que publicou a partir de 1970 \"Nomenclatura della fauna marina in dialetto ventimigliese\" colaborou na obra\u00a0\"I Dialetti Liguri\" en 1973 e na \"Rivista Ingauna e Intemelia\" do\u00a0Istituto Internazionale di Studi Liguri, e foi o presidente da secci\u00f3n intemelia deste instituto dende 1977. O seu traballo ling\u00fc\u00edstico m\u00e1is reco\u00f1ecido foi\u00a0\"L\u2019evoluzione dei dialetti liguri esaminata attraverso la grammatica storica del ventimigliese\" (1977 e 1982). Foi patrocinador e un dos vicepresidentes da Acad\u00e9mie des Langues Dialectales con sede en M\u00f3naco e creada en 1982 e de 1989 \u00e9\u00a0\"Studi linguistici sull\u2019anfizona Liguria-Provenza\"\u00a0que conti\u00f1a un ensaio sobre a fala Olivetta San Michele."}
{"id": "428101", "revid": "27155", "url": "https://gl.wikipedia.org/wiki?curid=428101", "title": "Scolytinae", "text": "Os Scolytinae son unha subfamilia de cole\u00f3pteros que comprende 220 x\u00e9neros cunhas 6\u00a0000 especies. Tradicionalmente a esta subfamilia se lle daba a categor\u00eda de familia co nome Scolytidae (escol\u00edtidos), pero agora consid\u00e9rase que en realidade son membros moi especializados dentro da familia Curculionidae (curculi\u00f3nidos, os gurgullos). As especies m\u00e1is co\u00f1ecidas son as do x\u00e9nero tipo \"Scolytus\", especialmente \"Scolytus multistriatus\" e o grande \"S. scolytus\", que xunto co \"Hylurgopinus rufipes\", transmiten \u00e1s \u00e1rbores o fungo da grafiose (\"Ophiostoma\"). As especies \"Dendroctonus ponderosae\" e \"Dendroctonus frontalis\", e os seus parentes pr\u00f3ximos son graves pragas dos bosques de con\u00edferas en Norteam\u00e9rica. Unha especie igualmente agresiva en Europa \u00e9 \"Ips typographus\". Unha especie diminuta, \"Hypothenemus hampei\" \u00e9 unha gran praga para as plantaci\u00f3ns de caf\u00e9 en todo o mundo.\nEcolox\u00eda.\nReprod\u00facense na codia interna das \u00e1rbores (no floema vivo e morto e no c\u00e1mbium). Moitas especies, como o \"Dendroctonus ponderosae\" atacan e matan \u00e1rbores vivas. Por\u00e9n, a maior\u00eda viven en h\u00f3spedes mortos ou que est\u00e1n debilitados ou a morrer. Xogan un importante papel na ecolox\u00eda forestal, por exemplo ao faceren retroceder o estado de sucesi\u00f3n ecol\u00f3xica do bosque. As s\u00faas infestaci\u00f3ns poden ter un impacto econ\u00f3mico significativo. En bosques inalterados, estes insectos serven para acelerar a reciclaxe e descomposici\u00f3n da madeira morta ou moribunda e renovar as\u00ed o bosque. Unhas poucas especies son agresivas coas \u00e1rbores e poden orixinar grandes poboaci\u00f3ns que invaden e matan \u00e1rbores sas e, por tanto, consid\u00e9ranse pragas.\nAlim\u00e9ntanse e reprod\u00facense entre as codias e madeira de varias \u00e1rbores, como as p\u00edceas. M\u00e1is de 20 especies alim\u00e9ntanse de p\u00edceas, abetos e tsugas mortos, debilitados ou moribundos. A maior\u00eda cr\u00edan s\u00f3 nunha parte determinada da \u00e1rbore: rami\u00f1as, p\u00f3las grandes, tali\u00f1os, ou na zona de inicio das ra\u00edces. Alg\u00fans cr\u00edan nunha soa especie de \u00e1rbore, outros en \u00e1rbores de moitas especies.\nAdoitan atacar \u00e1rbores xa debilitados por algunha enfermidade, seca, smog, excesiva densidade de \u00e1rbores no bosque, presenza doutros cole\u00f3pteros, ou danos f\u00edsicos. As \u00e1rbores sas poden utilizar defensas contra eles como a produci\u00f3n de zumes, resina ou l\u00e1tex, que pode conter un n\u00famero de compostos insecticidas ou funxicidas que poden matar ou danar os insectos ou simplemente inmobilizalos e afogalos en flu\u00eddos viscosos. Nas condici\u00f3ns dun gromo destas pragas, o n\u00famero total destes cole\u00f3pteros pode superar as defensas da \u00e1rbore, o que ten impactos na industria madeireira, calidade da auga, nos peixes e vida silvestre e valor das propiedades da zona afectada.\nAs infestaci\u00f3ns masivas poden afectar \u00e1s veces a miles de hect\u00e1reas, como ocorreu en 2005 en Norteam\u00e9rica desde Novo M\u00e9xico \u00e1 Columbia Brit\u00e1nica. Estas infestaci\u00f3ns poden ser consecuencia do quecemento global: os invernos m\u00e1is c\u00e1lidos na rexi\u00f3n facilitaron a expansi\u00f3n e proliferaci\u00f3n de varias especies destes cole\u00f3pteros. A maior\u00eda dos estudos feitos sobre incendios forestais en zonas que foran anteriormente infestadas non atoparon efectos debidos \u00e1 mortalidade nas \u00e1rbores causada por estes insectos sobre o tama\u00f1o e gravidade do incendio.\n\u00c1s veces hai opini\u00f3ns encontradas sobre a xesti\u00f3n dos bosques despois dunha infestaci\u00f3n. Nos bosques bohemios infestados no Parque Nacional de \u0160umava na Rep\u00fablica Checa alg\u00fans eran parridarios da non intervenci\u00f3n e outros de cortar as \u00e1rbores vellas infestadas.\nAlgunhas especies establecen relaci\u00f3ns simbi\u00f3ticas con certos fungos Ophiostomatales e denom\u00ednanse \"escaravellos da ambros\u00eda\" polo nome destes \"fungos da ambros\u00eda\". Os escaravellos da ambros\u00eda (como \"Xyleborus\") fan t\u00faneles na madeira onde cultivan \"xard\u00edns\" de fungos e son un dos \u00fanicos tres grupos de insectos que cultivan fungos (os outros dous grupos son formigas e t\u00e9rmites). Estes insectos alim\u00e9ntase do fungo, non da madeira, pero estragan as \u00e1rbores coas s\u00faas galer\u00edas para cultivar fungos, e os fungos degradan a madeira. Grazas aos fungos, que superan as defensas da planta, os escaravellos Scolytinae da ambros\u00eda poden vivir en moitas m\u00e1is especies de \u00e1rbores que os seus parentes que non te\u00f1en esta relaci\u00f3n cos fungos. O insecto transporta as esporas do fungo en estruturas especiais do seu corpo chamadas micanxios, e os fungos infectan as \u00e1rbores cando eles as atacan.\nOutros non se alimentan de fungos pero inadvertidamente transportan as s\u00faas esporas, como fan os do x\u00e9nero \"Scolytus\", que son os principais vectores que transportan o fungo \"Ophiostoma\", que infecta os olmos causando a grafiose.\nComo moitos outros insectos, os Scolytinae emiten feromonas para atraer os seus conespec\u00edficos, que chegan as\u00ed \u00e1s \u00e1rbores xa colonizados por outros individuos. Isto pode orixinar graves infestaci\u00f3ns e finalmente a morte da \u00e1rbore. Moitos son atra\u00eddos polo etanol, un dos subprodutos do crecemento microbiano nos tecidos le\u00f1osos mortos."}
{"id": "428113", "revid": "27155", "url": "https://gl.wikipedia.org/wiki?curid=428113", "title": "Scolytidae", "text": ""}
{"id": "428114", "revid": "27155", "url": "https://gl.wikipedia.org/wiki?curid=428114", "title": "Escol\u00edtidos", "text": ""}
{"id": "428115", "revid": "27155", "url": "https://gl.wikipedia.org/wiki?curid=428115", "title": "Escol\u00edtido", "text": ""}
{"id": "428123", "revid": "89787", "url": "https://gl.wikipedia.org/wiki?curid=428123", "title": "Catalunya en Com\u00fa", "text": "Catalunya en Com\u00fa \u00e9 un partido pol\u00edtico de esquerda,\u200b cuxo \u00e1mbito de actuaci\u00f3n \u00e9 Catalu\u00f1a.\nTraxectoria.\nNa s\u00faa fundaci\u00f3n estaba formado por Barcelona en Com\u00fa, Equo, EUiA, ICV e Podem, a\u00ednda que Podem se desvinculou posteriormente do novo partido. Conta co apoio da Plataforma Guanyem, Plataforma de Afectados pola Hipoteca, Proc\u00e9s Constituent e Unidos Podemos. O manifesto fundacional presentouse o 19 de decembro de 2016\u200b e o primeiro acto p\u00fablico celebrouse en Barcelona o 29 de xaneiro de 2017.\nNa presentaci\u00f3n do movemento, Ada Colau afirmou que o novo proxecto apoia un referendo sobre a soberan\u00eda Catalu\u00f1a, a\u00ednda que dentro do partido at\u00f3panse formaci\u00f3ns tanto federalistas coma independentistas; \"sempre o defendemos e traballaremos para o referendo; a soberan\u00eda radica na poboaci\u00f3n e as\u00ed se debe resolver, coas urnas\u201d engadindo que ao mesmo nivel a nova proposta defende a urxencia pol\u00edtica para revertir os recortes contra o sector p\u00fablico e acadar unha \"fiscalidade xusta\" e \"feminista\u201d.\nNas elecci\u00f3ns catal\u00e1s de 2017 presentouse en coalici\u00f3n con Podem baixo o nome de Catalunya en Com\u00fa-Podem."}
{"id": "428156", "revid": "43337", "url": "https://gl.wikipedia.org/wiki?curid=428156", "title": "Parque das Naci\u00f3ns de Lisboa", "text": ""}
{"id": "428240", "revid": "6939", "url": "https://gl.wikipedia.org/wiki?curid=428240", "title": "Voivod\u00eda", "text": ""}
{"id": "428250", "revid": "6939", "url": "https://gl.wikipedia.org/wiki?curid=428250", "title": "Bj\u00f6rn Dixgaard", "text": ""}
{"id": "428309", "revid": "19415", "url": "https://gl.wikipedia.org/wiki?curid=428309", "title": "SM-liiga 2018-2019", "text": "A tempada 2018-2019 da SM-liiga foi a 44\u00aa edici\u00f3n da m\u00e1xima categor\u00eda do h\u00f3ckey sobre xeo finland\u00e9s. A liga regular comezou o 14 de setembro de 2018 e finalizou o 14 de marzo de 2018, mentres que os \"play-offs\" inici\u00e1ronse o 16 de marzo de 2019\u00a0e finalizaron o 4 de maio coa disputa do s\u00e9timo e definitivo partido das finais. Na copetici\u00f3n participaron un total de 15 equipos, os mesmos que na tempada precedente. O K\u00e4rp\u00e4t de Oulu foi o defensor do t\u00edtulo e o ga\u00f1ador do Harry Lindbladin muistopalkinto, trofeo entregado ao mellor equipo da liga regular. Ao finalizar os \"play-offs\" o HPK de H\u00e4meenlinna alzouse co t\u00edtulo de liga, a Kanada-malja, logo de derrotar en Oulu ao K\u00e4rp\u00e4t no s\u00e9timo partido, conseguindo as\u00ed o segundo t\u00edtulo de liga da s\u00faa historia."}
{"id": "428327", "revid": "85894", "url": "https://gl.wikipedia.org/wiki?curid=428327", "title": "Purificaci\u00f3n Mayobre", "text": "Purificaci\u00f3n Mayobre Rodr\u00edguez, nada na Coru\u00f1a o 5 de xaneiro de 1952, \u00e9 unha profesora universitaria, fil\u00f3sofa, escritora e militante feminista galega.\nTraxectoria.\nEstudou na Universidade de Santiago de Compostela. \u00c9 docente na Universidade de Vigo, no Departamento de Sociolox\u00eda, Ciencia Pol\u00edtica e da Administraci\u00f3n e Filosof\u00eda.\nEn 2014 recibiu o premio Uviguala, xunto con Beatriz Su\u00e1rez Briones, en reco\u00f1ecemento ao \" seu compromiso coa loita da igualdade entre homes e mulleres\". Forma parte do Comit\u00e9 de Sabias da C\u00e1tedra de Feminismos 4.0 da Universidade de Vigo."}
{"id": "428423", "revid": "98629", "url": "https://gl.wikipedia.org/wiki?curid=428423", "title": "Vasily Yuksern", "text": "Vasily Yuksern, nado como Vasily Stepanovich Stolyarov o 13 de xaneiro de 1918 en\u00a0Kugusola\u00a0e finado o 28 de agosto de 1998 en Sidorovo, foi un xornalista e escritor mari.\nTraxectoria.\nNaceu no seo dunha familia labrega nunha aldea do distrito de Medvedevsky. Estudou na s\u00faa aldea natal e logo na cidade e en 1932 logo da morte de seu pai deixou a escola para traballar na granxa. As\u00ed e todo, ingresou no Instituto T\u00e9cnico o ano seguinte e de 1935 a 1940 estudou no Instituto Pedag\u00f3xico Estatal de Mari e despois foi secretario do comit\u00f1e rexional mari do Komsomol. Mobilizado en 1940 no Ex\u00e9rcito Vermello, pertenceu ao departamento pol\u00edtico da s\u00faa divisi\u00f3n e foi tam\u00e9n redactor do seu peri\u00f3dico, loitou cos xaponeses en 1945 en Sakhalin e rematou a guerra como subtenente. En 1946 ao volver a Mari traballou na editorial estatal de Mari. Foi editor xefe dende 1954 ata 1961 da revista \"Onchyko\" e xefe de redacci\u00f3n do peri\u00f3dico \"Mari kommuna\" de 1961 a 1964 e a partir de 1964 traballou na televisi\u00f3n mari ata 1967 ao asumir o posto de redactor xefe da revista \"Pachemysh\". Entre a s\u00faa actividade pol\u00edtica salientou como membro do Consello Supremo da RSSA dos Maris (1975-1980) e do seu presidium (1980-1985).\nActividade literaria.\nComezou a escribir a finais da d\u00e9cada de 1930 vertendo ao mari a novela de\u00a0Nikolai Ostrovski, \"Rozhdonnyye burey\" e pezas teatrais de\u00a0Nikolai Gogol, Alexander Ostrovsky e Anatoli Sofronov entre outros. Tras a guerra dedicouse \u00e1 cr\u00edtica literaria, e publicou en 1960 libro recollendo artigos sobre importantes figuras da literatura mari.\nEn 1949 publicou a narraci\u00f3n de aventuras militar para rapaces\u00a0\"Atamanshi\", cun car\u00e1cter patri\u00f3tico a acci\u00f3n desenv\u00f3lvese durante a segunda guerra mundial na illa Sakhalin, foi popular na s\u00faa \u00e9poca e traduciuse \u00a0a diversas linguas da antiga Uni\u00f3n Sovi\u00e9tica. \u00a0Na mesma li\u00f1a segu\u00edronlle: \"Volgaltshash lishan\", \"Aydemat shuldyran\" ou \"Ilenyt kok yoltash\". Tam\u00e9n escribiu novelas baseadas na historia recente ou en biograf\u00edas de personaxes relevantes como \"V\u00fcdsh\u00f6 yoga \u2013 serzhe kodesh\", sobre a infancia e mocidade do agr\u00f3nomo mari Vasily Mosolov \"K\u00fcsle\", sobre o ano da fame - 1921- nunha vila mari ou \"Charla\"."}
{"id": "428431", "revid": "23204", "url": "https://gl.wikipedia.org/wiki?curid=428431", "title": "Prang (arquitectura)", "text": "Un prang (: ; : ) \u00e9 unha torre alta-como un\u00a0chapitel, normalmente sobrecargado. Eran un elemento com\u00fan da arquitectura en santuarios\u00a0hind\u00fas e budistas no Imperio Khmer. Posteriormente foron adaptados por arquitectors budistas en Tailandia, especialmente durante o Reino de Ayutthaya\u00a0(1350\u20131767) e o Reino de Rattanakosin\u00a0(1782-1932). En Tailandia aparece s\u00f3 nos templos\u00a0budistas m\u00e1is importantes.\nEtimolox\u00eda.\nO termo\u00a0\"prang\" \u00e9 un composto do termo s\u00e1nscrito\u00a0\"pra-\" ('dianteiro, diante') e \"un\u1e45ga\" (limbo do corpo), coas vogais de contacto unidas por sandhi.\nEstrutura.\nUnha torre \"prang\"\u00a0ten unha forma que evoca lembranzas de Indic shikhara de templo hind\u00fa, a pesar de que \u00e9 lixeiramente diferente en dese\u00f1o. En cada punto cardinal, un \"prang\" normalmente ten un t\u00edmpano e lintel por riba das portas exteriores. No \"prang\" hai imaxes no teito tales como antefixos, multi-encabezado N\u0101gas, ou Garuda.\nHistoria.\nTemplo khmer.\nOrixinalmente os prangs khmer eran os templos para a adoraci\u00f3n dos deuses hind\u00fas, como Shiva e Vishnu. O espazo dentro do \"prang\" torre, o teito, era relativamente pequeno por d\u00faas raz\u00f3ns:\nTemplos tailandeses.\nO primeiro prangs en Tailandia era incorporada Phimai e Khao Phnom Rung e Lopburi entre comezos do s\u00e9culo X e o tard\u00edo s\u00e9culo XII, cando o Khmer o reino era dominante.\nDespois de que o Imperio Khmer colapsase, os mestres construtores tailandeses de Sukhothai adaptaron a forma dos \"prang\". Un exemplo disto \u00e9 o Prang do Wat Mahathat en Phitsanulok. Desenvolvementos m\u00e1is tard\u00edos do Prang suxeriu o Cella s\u00f3. A porta de entrada devi\u00f1a un nicho, no cal foi colocado o \"Buddharupa\" (Buddha estatua), o cal orixinalmente tomaba o interior de posici\u00f3n central. Para raz\u00f3ns de simetr\u00eda o nicho foi repetido en todo catro lados. No seu pinnacle era un Trishul, a \"arma de Indra\".\nUn prang \"m\u00e1is moderno\" ser\u00eda por exemplo o Wat Arun de Bangkok."}
{"id": "428506", "revid": "1987", "url": "https://gl.wikipedia.org/wiki?curid=428506", "title": "Amonio", "text": "O cati\u00f3n amonio \u00e9 un i\u00f3n poliat\u00f3mico con carga positiva coa f\u00f3rmula qu\u00edmica . Est\u00e1 formado pola protonaci\u00f3n do amon\u00edaco (NH3). O amonio \u00e9 tam\u00e9n un nome xeral da aminas substitu\u00eddas e cati\u00f3ns de amonio cuaternario cargados positivamente ou protonados (), onde un ou m\u00e1is \u00e1tomos de hidr\u00f3xeno son substitu\u00eddos por grupos org\u00e1nicos (indicados por R).\nPropiedades \u00e1cido base.\nO i\u00f3n amonio x\u00e9rase cando o amon\u00edaco, unha base d\u00e9bil, reacciona cun \u00e1cido de Br\u00f8nsted (doante de prot\u00f3ns):\nO i\u00f3n amonio \u00e9 medianamente \u00e1cido, reaccionando coas bases de Br\u00f8nsted para volver a converterse en mol\u00e9cula de amon\u00edaco non cargada:\nAs\u00ed, o tratamento de soluci\u00f3ns concentradas de sales de amonio con bases fortes orixina amon\u00edaco. Cando o amon\u00edaco se disolve en auga, unha pequena cantidade del conv\u00e9rtese en i\u00f3ns amonio:\nO grao no cal o amon\u00edaco d\u00e1 lugar a i\u00f3ns amonio depende do pH da soluci\u00f3n. Se o pH \u00e9 baixo, o equilibrio despr\u00e1zase \u00e1 dereita e m\u00e1is mol\u00e9culas de amon\u00edaco se converten en i\u00f3ns amonio. Se o pH \u00e9 alto (a concentraci\u00f3n de i\u00f3n hidr\u00f3xeno \u00e9 baixa), o equilibrio despr\u00e1zase \u00e1 esquerda: o i\u00f3n OH capta un prot\u00f3n do i\u00f3n amonio, xerando amon\u00edaco.\nA formaci\u00f3n de compostos de amonio pode producirse na fase de vapor; por exemplo, cando o vapor de amon\u00edaco entra en contacto con vapor de cloruro de hidr\u00f3xeno, f\u00f3rmase unha nube branca de cloruro de amonio, que finalmente se establece como un s\u00f3lido formando unha fina capa branca sobre as superficies.\nA conversi\u00f3n de amonio en amon\u00edaco cons\u00e9guese doadamene coa adici\u00f3n de bases fortes.\nSales de amonio.\nO cati\u00f3n amonio enc\u00f3ntrase en varios sales como o carbonato de amonio, cloruro de amonio e nitrato de amonio. Os sales de amonio m\u00e1is simples son moi solubles en auga. Unha excepci\u00f3n \u00e9 o hexacloroplatinato de amonio, cuxa formaci\u00f3n se usaba anteriormente como unha proba da presenza de amonio. Os sales de amonio de nitrato e especialmente perclorato son moi explosivos, e neses casos o amonio \u00e9 un axente redutor.\nNun proceso pouco com\u00fan, os i\u00f3ns amonio forman unha am\u00e1lgama. Tales especies prep\u00e1ranse por electr\u00f3lise dunha solucion de amonio usando un c\u00e1todo de mercurio. Esta am\u00e1lgama descomponse finalmente para liberar amon\u00edaco e hidr\u00f3xeno.\nEstrutura e enlaces.\nO par de electr\u00f3ns solitarios do \u00e1tomo de nitr\u00f3xeno (N) do amon\u00edaco, representado como unha li\u00f1a sobre o N, forma o enlae cun prot\u00f3n (H+). Desde ese momento, os catro enlaces N\u2013H formados son equivalentes e son enlaces covalentes polares. O i\u00f3n ten unha estruturs tetra\u00e9drica e \u00e9 isoelectr\u00f3nico co metano e borohidruro. En canto ao tama\u00f1o, o cati\u00f3n amonio (\"r\"i\u00f3nico = 175 pm) par\u00e9cese ao cati\u00f3n cesio (\"r\"i\u00f3nico = 183 pm).\nI\u00f3ns amonio org\u00e1nicos.\nOs \u00e1tomos de hidr\u00f3xeno do i\u00f3n amonio poden ser substitu\u00eddos por un grupo alquilo ou alg\u00fan outro grupo org\u00e1nico para formar un i\u00f3n amonio substitu\u00eddo (na nomenclatura da IUPAC: i\u00f3n aminio). Dependendo do n\u00famero de grupos org\u00e1nicos, o cati\u00f3n amonio denom\u00ednase \"primario\", \"secundario\", \"terciario\", ou \"cuaternario\". Coa excepci\u00f3n dos cati\u00f3ns de amonio cuaternario, os cati\u00f3ns de amonio org\u00e1nicos son \u00e1cidos d\u00e9biles.\nUn exemplo de reacci\u00f3n na que se forma un i\u00f3n amonio \u00e9 a que se produce entre a dimetilamina, (CH3)2NH, e un \u00e1cido para dar o cati\u00f3n dimetilaminio, (CH3)2NH:\nOs cati\u00f3ns de amonio cuaternarios te\u00f1en catro grupos org\u00e1nicos unidos ao \u00e1tomo de nitr\u00f3xeno, e carecen de \u00e1tomo de hidr\u00f3xeno enlazado ao \u00e1tomo de nitr\u00f3xeno. Estes cati\u00f3ns, como o cati\u00f3n tetra-\"n\"-butilamonio, son utilizados \u00e1s veces para substitu\u00edr os i\u00f3ns sodio ou potasio para incrementar a solubilidade dun ani\u00f3n asociado en solventes org\u00e1nicos. Os sales de amonio primarios, secundarios e terciarios realizan a mesma funci\u00f3n, pero son menos lip\u00f3filos. Util\u00edzanse tam\u00e9n como catalizadores de transferencia de fase e surfactantes.\nUnha clase pouco habitual de sales de amonio org\u00e1nicos son derivados de cati\u00f3ns radical amina, R3N+\u2022 como o tris(4-bromofenil)amonio hexacloroantimonato.\nBiolox\u00eda.\nOs i\u00f3ns amonio son un produto residual do metabolismo dos animais. Nos peixes e invertebrados acu\u00e1ticos \u00e9 excretado directamente \u00e1 auga. En mam\u00edferos, tibur\u00f3ns e anfibios, \u00e9 convertido en urea no ciclo da urea, porque a urea \u00e9 menos t\u00f3xica e pode ser almacenada m\u00e1is eficientemente. En aves, r\u00e9ptiles e caracois terrestres, o amonio metab\u00f3lico conv\u00e9rtese en \u00e1cido \u00farico, que \u00e9 s\u00f3lido e, por tanto, pode ser excretado cunha m\u00ednima perda de auga.\nO amonio \u00e9 unha importante fonte de nitr\u00f3xeno para moitas especies de plantas, especialmente as que viven en solos hip\u00f3xicos. Por\u00e9n, tam\u00e9n \u00e9 t\u00f3xico para a maior\u00eda das especies cultivadas e raramente se aplica como fonte de nitr\u00f3xeno para o solo.\nAmonio met\u00e1lico.\nO i\u00f3n amonio ten unhas propiedades moi similares aos metais alcalinos m\u00e1is pesados ca el e adoita considerarse emparentado con eles. O amonio esp\u00e9rase que se comporte como un i\u00f3n met\u00e1lico (NH nun mar de electr\u00f3ns) a moi altas presi\u00f3ns, como as reinantes no interior dos planetas xigantes gasosos como Urano e Neptuno.\nEn condici\u00f3ns normais, o amonio non existe como metal puro, pero si como am\u00e1lgama (en aliaxe co mercurio)."}
{"id": "428550", "revid": "27155", "url": "https://gl.wikipedia.org/wiki?curid=428550", "title": "I\u00f3n amonio", "text": ""}
{"id": "429331", "revid": "785", "url": "https://gl.wikipedia.org/wiki?curid=429331", "title": "The Handmaid's Tale (serie de televisi\u00f3n)", "text": "The Handmaid's Tale\u00a0\u00e9 unha serie de televisi\u00f3n estadounidense de x\u00e9nero dist\u00f3pico e dram\u00e1tico creada por Bruce Miller, que est\u00e1 baseada na novela hom\u00f3nima de 1985 de Margaret Atwood. Foi encargada inicialmente polo servizo de v\u00eddeo en li\u00f1a Hulu como unha serie de 10 episodios cuxa produci\u00f3n comezou a finais de 2016. O argumento sit\u00faase nun futuro dist\u00f3pico despois da segunda guerra civil estadounidense, onde unha sociedade relixiosa e totalitaria mant\u00e9n cativas as mulleres f\u00e9rtiles, chamadas \"criadas\", nun sistema de servidume co \u00fanico obxectivo da reproduci\u00f3n.\nOs primeiros tres episodios da serie emit\u00edronse o 26 de abril de 2017; os seguintes sete episodios emit\u00edronse semanalmente. En maio de 2017, a serie foi renovada para unha segunda tempada que foi estreada o 25 de abril de 2018. En maio de 2018, Hulu anunciou que a serie ser\u00eda renovada para unha terceira tempada, que se estreou o 5 de xu\u00f1o de 2019. En xullo de 2019, a serie foi renovada para unha cuarta tempada. En setembro de 2019, anunciouse que Hulu e MGM estaban a desenvolver unha serie secuela, que est\u00e1 baseada na novela de Atwood \"The Testaments\".\n\"The Handmaid's Tale\" recibiu a aclamaci\u00f3n da cr\u00edtica e a s\u00faa primeira tempada ga\u00f1ou oito Premios Primetime Emmy de trece nomeamentos, inclu\u00edndo mellor serie dram\u00e1tica, convert\u00e9ndose na primeira serie de servizo de streaming en ga\u00f1ar un Emmy \u00e1 mellor serie. Tam\u00e9n ga\u00f1ou dous Globos de Ouro nas categor\u00edas de mellor serie de televisi\u00f3n dram\u00e1tica e mellor actriz para Elisabeth Moss."}
{"id": "429377", "revid": "5863", "url": "https://gl.wikipedia.org/wiki?curid=429377", "title": "Universidad de Le\u00f3n", "text": ""}
{"id": "429440", "revid": "85894", "url": "https://gl.wikipedia.org/wiki?curid=429440", "title": "Emma Balseiro Carreiras", "text": "Emma Balseiro Carreiras, nada en Alfoz en 1968, \u00e9 unha economista e pol\u00edtica catal\u00e1 de orixe galega.\nTraxectoria.\nEstudou na Universidade Aut\u00f3noma de Barcelona. \u00c9 s\u00edndica en Sindicatura de Comptes de Catalunya polo Partido Popular."}
{"id": "429477", "revid": "98629", "url": "https://gl.wikipedia.org/wiki?curid=429477", "title": "Valent\u00edn S\u00e1nchez Bugallo", "text": "Valent\u00edn S\u00e1nchez Bugallo, nado en Pr\u00e9saras (Vilasantar) en 1921 e finado no mesmo lugar o 3 de xaneiro de 1970, foi un mestre e alcalde de Vilasantar de 1967 at\u00e9 1970.\nTraxectoria.\nFoi mestre en Sobrado, Curtis, Vilari\u00f1o e Pr\u00e9saras e xefe do Movemento en Vilasantar.\"\" Ocupou o cargo de alcalde de Vilasantar de 1967 at\u00e9 a s\u00faa morte en 1970. Finou en P\u00e9saras o 3 de xaneiro de 1970.\"\"\nVida persoal.\nCasou con Antonia Paz Platas e foi pai de Mar\u00eda Teresa, Luis Manuel, Mar\u00eda Hortensia e Juan Humberto S\u00e1nchez Paz."}
{"id": "429487", "revid": "89787", "url": "https://gl.wikipedia.org/wiki?curid=429487", "title": "Partler 2006", "text": "Partler 2006 \u00e9 unha empresa galega adicada ao investimento en sociedades mercant\u00eds. Foi fundada por Amancio Ortega para a xesti\u00f3n de activos en Inditex e investimento."}
{"id": "429548", "revid": "89787", "url": "https://gl.wikipedia.org/wiki?curid=429548", "title": "Engiadina", "text": "Engiadina, consonte o seu nome orixinal en lingua romanche (Engadina na graf\u00eda italiana e Engadin en alem\u00e1n) \u00e9 un val do cant\u00f3n dos Gris\u00f3ns, no leste de Su\u00edza. Nel cel\u00e9brase unha popular competici\u00f3n de esqu\u00ed de fondo, e Engadin Skimarathon, que forma parte do circu\u00edto mundial Worldloppet.\nLingua.\nA lingua hist\u00f3rica principal \u00e9 o romanche, falado por unhas 25 000 persoas en d\u00faas formas dialectais: na Alta Engiadina predomina o dialecto put\u00e9r, mentres que na Baixa Engiadina o dialecto vallader. Moitas veces ambas se denominan como lingua romanche ladina pola s\u00faa afinidade coa lingua ladina dolom\u00edtica. Na Alta Engiadina dende finais do s\u00e9culo XIX, unha parte importante da poboaci\u00f3n non fala o put\u00e9r, polo que est\u00e1 moi difundida na zona a lingua alem\u00e1 su\u00edza; correndo mesmo o risco de desaparecer o romanche. Na Baixa Engiadina a maior\u00eda da poboaci\u00f3n a\u00ednda fala o vallader."}
{"id": "429563", "revid": "23204", "url": "https://gl.wikipedia.org/wiki?curid=429563", "title": "Dag Hammarskj\u00f6ld", "text": "Dag Hjalmar Agne Carl Hammarskj\u00f6ld, nado en J\u00f6nk\u00f6ping o 29 de xullo de 1905 e finado en Ndola (Federaci\u00f3n de Rodesia e Nyasalandia) o 18 de setembro de 1961, foi un diplom\u00e1tico e economista sueco, Secretar\u00eda Xeral da Organizaci\u00f3n das Naci\u00f3ns Unidas dende abril de 1953 ata o seu falecemento ao estrelarse o avi\u00f3n en que viaxaba para mediar na crise do Congo. Semanas despois recibiu a t\u00edtulo p\u00f3stumo o premio Nobel da Paz.\nHammarskj\u00f6ld est\u00e1 considerado un dos dous mellores secretarios xerais das Naci\u00f3ns Unidas, e o seu mandato consid\u00e9rase un dos maiores \u00e9xitos da ONU. O presidente dos Estados Unidos John F. Kennedy denominou a Hammarskj\u00f6ld \"o maior home de estado do noso s\u00e9culo\".\nTraxectoria.\nDag Hammarskj\u00f6ld naceu en J\u00f6nk\u00f6ping na nobre familia Hammarskj\u00f6ld (tam\u00e9n escrito \"Hammarski\u00f6ld\" ou \"Hammarsk\u00f6ld\"). Pasou a maior parte da s\u00faa infancia en Uppsala. O seu fogar al\u00ed era o castelo de Uppsala. Foi o cuarto e m\u00e1is novo fillo de Hjalmar Hammarskj\u00f6ld, primeiro ministro de Suecia entre 1914 e 1917, e Agnes Hammarskj\u00f6ld (n\u00e9e Almquist).\nHammarskj\u00f6ld estudou primeiro en Katedralskolan e despois na Universidade de Uppsala. En 1930, obtivera graos en filosof\u00eda e leis. Antes de rematar o seu grao en leis, xa lograra un traballo como secretario axudante do comit\u00e9 de desemprego.\nCon 31 anos, pouco despois de obter o seu doutoramento en econom\u00eda pol\u00edtica, foi nomeado subsecretario permanente do Ministerio de Finanzas de Suecia, e en 1945 conselleiro no Gabinete Ministerial en Asuntos Econ\u00f3micos e Financeiros. Nese cargo organizou distintos proxectos gobernamentais para os problemas econ\u00f3micos que xurd\u00edan a consecuencia da segunda guerra mundial e o per\u00edodo de posguerra. Catro anos m\u00e1is tarde foi designado secretario xeral na Oficina de Asuntos Exteriores, e en 1951 uniuse ao gabinete sueco como ministro sen carteira, levando os problemas econ\u00f3micos e de cooperaci\u00f3n econ\u00f3mica con pa\u00edses en v\u00edas de desenvolvemento.\nHammarskj\u00f6ld foi elixido secretario xeral das Naci\u00f3ns Unidas pola Asemblea Xeral o 7 de abril de 1953. En setembro de 1957, sa\u00edu reelixido por unanimidade para desempe\u00f1ar o cargo durante outros cinco anos. \u00c1 fronte das Naci\u00f3ns Unidas sempre destacou como un pacifista, aumentando os esforzos para evitar guerras, e as\u00ed cumprir un dos obxectivos da Carta das Naci\u00f3ns Unidas.\nDurante o seu mandato, intentou suavizar as relaci\u00f3ns entre Israel e os estados \u00e1rabes. Outros puntos fundamentais foron a visita \u00e1 Rep\u00fablica Popular da China para negociar a liberaci\u00f3n de once pilotos estadounidenses capturados durante a guerra de Corea, o establecemento en 1956 da Forza de Urxencia das Naci\u00f3ns Unidas e a s\u00faa intervenci\u00f3n na crise de Suez (1956). Alg\u00fans historiadores reco\u00f1\u00e9ceno por permitir a participaci\u00f3n da Santa S\u00e9 nas Naci\u00f3ns Unidas ese mesmo ano.\nSeguindo as medidas ditadas polo Consello de Seguridade, as Forzas de Paz da ONU foron despregadas no Congo a principios da d\u00e9cada de 1960. Hammarskj\u00f6ld viaxou a ese pa\u00eds en catro ocasi\u00f3ns para co\u00f1ecer \"in situ\" o traballo dos \"Cascos Azuis\". Na cuarta viaxe, o avi\u00f3n que o levaba \u00e1 misi\u00f3n de traballo da ONU estrelouse, falecendo todos os pasaxeiros. En 2017, algunhas investigaci\u00f3ns apuntaron a que o avi\u00f3n puido ser derribado por outro.\nPoes\u00eda.\nTrala morte de Hammarskj\u00f6ld atop\u00e1ronse varios cadernos con poemas escritos por el. Esta poes\u00eda existencial foi publicada m\u00e1is adiante, consistindo a maior parte en haikus.\nLegado.\nDag Hammarskj\u00f6ld recibiu o premio Nobel da Paz de forma p\u00f3stuma en 1961.\nA biblioteca Dag Hammarskj\u00f6ld, que forma parte do edificio das Naci\u00f3ns Unidas, recibiu o seu nome o 16 de novembro de 1961. Pr\u00f3ximo ao edificio est\u00e1 o parque p\u00fablico chamado Dag Hammarskj\u00f6ld Plaza.\n\u00c9 conmemorado como pacifista no calendario dos santos da Igrexa evanx\u00e9lica luterana nos Estados Unidos de Am\u00e9rica cada 18 de setembro."}
{"id": "429569", "revid": "1888", "url": "https://gl.wikipedia.org/wiki?curid=429569", "title": "Severino Lagares Gund\u00edn", "text": "Severino Lagares Gund\u00edn, nado en Vilasantar en 1899 e finado na Coru\u00f1a o 4 de maio de 1951, foi un garda civil que foi designado como alcalde de Vilasantar durante a guerra civil espa\u00f1ola.\nTraxectoria.\nFillo do industrial Jos\u00e9 Larares Fandi\u00f1o, que foi xu\u00edz municipal de Vilasantar, Severino ingresou na Garda Civil.\nO 5 de agosto de 1925 Manuel Blanco Fern\u00e1ndez dirix\u00edase ao serradoiro no que traballaba, cando ao pasar pola Ponte do Sapo recibiu dous disparos. A\u00ednda que el non sospeitaba de ningu\u00e9n, segundo o informe da Garda Civil os rumores apuntaban a Severino Lagares, fillo do dono da f\u00e1brica, a\u00ednda que ning\u00fan veci\u00f1o se prestou a declarar por medo a represalias. O fiscal ped\u00eda dous anos, oito meses e dous d\u00edas de prisi\u00f3n para Lagares, pero o caso pechouse por falta de probas.\"\nEn marzo de 1936 foi detido e posto a disposici\u00f3n xudicial por celebrar unha reuni\u00f3n clandestina na s\u00faa casa.\nLogo do golpe de Estado do 18 de xullo de 1936, o alcalde democraticamente elixido, Antonio Iglesias Corral, da Fronte Popular, foi apartado do cargo (e m\u00e1is tarde fusilado) e Severino Lagares foi designado para ocupar o seu posto. Finou na Coru\u00f1a o 4 de maio de 1951.\nVida persoal.\nCasou con Mar\u00eda Mosquera Aller e foi pai de Mar\u00eda de las Nieves, Mar\u00eda Luisa, Julia e Jaime Lagares Mosquera."}
{"id": "429608", "revid": "89787", "url": "https://gl.wikipedia.org/wiki?curid=429608", "title": "Jos\u00e9 Pablo del Bado Rivas", "text": "Jos\u00e9 Pablo del Bado Rivas nado o 26 de maio de 1958 \u00e9 directivo de empresas sendo director de Pull and Bear. Reside en Oleiros.\nComezou a traballar con Amancio Ortega e Rodr\u00edguez Cebri\u00e1n a mediados dos anos 70 \u00e1 busca de clientes. Del Bado era co\u00f1ecido en Arteixo como \u201co fillo que a Amancio Ortega lle gustar\u00eda ter\u201d. A partir de 2011 os familiares pol\u00edticos de Amancio Ortega afast\u00e1rono de Inditex ocupando postos en distintas empresas do grupo."}
{"id": "429675", "revid": "88215", "url": "https://gl.wikipedia.org/wiki?curid=429675", "title": "Michele Somma", "text": "Michele Somma, nado en Salerno o 16 de marzo\u00a0de 1995, \u00e9 un futbolista italiano. Xoga de defensa central no Palermo, da Serie C italiana.\nTraxectoria.\nO 22 de agosto de 2018, anunciouse a s\u00faa fichaxe polo Deportivo da Coru\u00f1a da Segunda Divisi\u00f3n, convert\u00e9ndose no primeiro italiano en xogar no club galego."}
{"id": "429694", "revid": "89787", "url": "https://gl.wikipedia.org/wiki?curid=429694", "title": "Celidonia", "text": "A celidonia, ceruda ou herba da andori\u00f1a (\"Chelidonium majus\"), tam\u00e9n co\u00f1ecida como herba das espullas, herba leiteira,\u00a0ciridonia ou cirido\u00f1a\u00a0\u00e9 unha planta herb\u00e1cea perenne da familia das papoulas (Papaveraceae) de trinta a oitenta cent\u00edmetros de altura, follas alternas de cor verde clara pola face e azulada polo rev\u00e9s, flores amarelas e froito en c\u00e1psula., que cont\u00e9n un zume c\u00e1ustico usado en medicina\u00a0 Proposta de definici\u00f3n do Servizo de Normalizaci\u00f3n Ling\u00fc\u00edstica da USC e DRAG\u00c9 a \u00fanica especie do x\u00e9nero \"Chelidonium\".\nEn Galicia us\u00e1base para sandar as espullas. Existen datos cl\u00ednicos que suxiren que poder\u00eda ser eficaz no tratamento da dermatitis at\u00f3pica.\nDescrici\u00f3n.\n\u00c9 unha herb\u00e1cea perenne con rizoma carnoso do que xorden varios talos a\u00e9reos de at\u00e9 80\u00a0cm de altura, moi ramificados e fr\u00e1xiles. As follas, moi divididas, de 30\u00a0cm de longo, son alternas, pinnatisectas, con tres a cinco lobos irregularmente crenados, pinnat\u00edfidos e obtusos, glaucos polo env\u00e9s e con numerosos pelos.\nAs flores aparecen en inflorescencias umbeliformes terminais, desde maio at\u00e9 outubro. O c\u00e1liz est\u00e1 formado por dous s\u00e9palos\u00a0averdados, caedizos na antese. A corola, de 1,5 a 2,5\u00a0cm de di\u00e1metro, ten catro p\u00e9talos amarelos, cada un dun cent\u00edmetro aproximadamente, e estames numerosos. O xineceo \u00e9 bicarpelar, con ovario s\u00fapero que frutifica nunha c\u00e1psula alongada de tres a cinco cent\u00edmetros de lonxitude con dehiscencia valvar. Toda a planta produce un caracter\u00edstico l\u00e1tex alaranxado ao que se lle atrib\u00faen propiedades curativas das espullas.\nAs c\u00e1psulas do froito lembran a unha s\u00edlicua (ao abr\u00edrense caen as d\u00faas valvas, ficando a zona das placentas coas sementes). As sementes son pequenas e negras, con arilo e eleosoma; este atrae as formigas, que espallan as sementes (zocoria).\nH\u00e1bitat e distribuci\u00f3n.\nAt\u00f3pase en herbais, nitr\u00f3filos, en lugares sombrizos e frescos, especialmente en tapias, vertedoiros e muros vellos.\nPlanta orixinaria de Europa e da conca mediterr\u00e1nea. Tam\u00e9n \u00e9 com\u00fan en Norteam\u00e9rica, xa que foi introducida por colonos europeos, quen a usaban para curar as espullas xa en 1672. Toda a planta \u00e9 t\u00f3xica, e cont\u00e9n varios alcaloides; pode causar dermatite, especialmente o\u00a0zume.\nPropiedades.\nUtil\u00edzase a planta enteira e o l\u00e1tex. Polo seu contido en alcaloides pos\u00fae propiedades antiespasm\u00f3dicas, coler\u00e9ticas e colagogas, hipolipemiante (ac. chelid\u00f3nico), sedante do SNC, hipn\u00f3tica, analx\u00e9sica e antitusivo de acci\u00f3n central. Antiasm\u00e1ticas, antiv\u00edrico e antimit\u00f3tica (sanguinarina e chelidonina).\nUtil\u00edzase en uso interno en disquinesias de v\u00edas biliares, bronquites, asma, tose irritativa, etc.\nO seu zume \u00e9 c\u00e1ustico e util\u00edzase en uso externo para axudar a pechar feridas e contra espullas, calos e tumores.\nA grandes doses, a inxesti\u00f3n da planta fresca e do l\u00e1tex, provoca somnolencia, par\u00e1lise das terminaci\u00f3ns nerviosas sensitivas e bradicardia. Recom\u00e9ndase administrala mesturada con outras plantas, nunca soa pola s\u00faa toxicidade e non administrala en doses elevadas durante moito tempo (citot\u00f3xico a grandes dose debido \u00e1 coptisina).\nTaxonom\u00eda.\n\"Chelidonium majus\" foi descrita por Carl\u00a0 von Linn\u00e9\u00a0e publicado en \"Species Plantarum\" 1: 505\u2013506. 1753.\nChelidonium: nome xen\u00e9rico que deriva do grego chelidon = (andori\u00f1a), de acordo con Maurice Mess\u00e9gu\u00e9 porque as\u00a0andori\u00f1as\u00a0frengan con algunhas partes os ollos que non se abriron a\u00ednda nas m\u00e1is pequenas. O l\u00e1tex c\u00e1ustico abre as tonas da pel permitindo ver \u00e1s andori\u00f1as. En galego \u00e9 co\u00f1ecida tam\u00e9n co nome com\u00fan de herba andori\u00f1a ou herba da andori\u00f1a, que antigamente se cr\u00eda boa para as enfermidades dos ollos. Este uso medicinal, que tam\u00e9n se chegou a aplicar \u00e1s propias andori\u00f1as , v\u00e9n da antiga crenza de que os polos de andori\u00f1a nac\u00edan cegos pero a nai cur\u00e1baos ao lles refregaren os ollos cun anaco desta herba .\nmajus: ep\u00edteto latino que significa \"o m\u00e1is grande\"."}
{"id": "429780", "revid": "23204", "url": "https://gl.wikipedia.org/wiki?curid=429780", "title": "Martin Sensmeier", "text": "Martin Sensmeier, nado en Anchorage o 27 de xu\u00f1o de 1985, \u00e9 un actor e modelo nativo estadounidense de ascendencia tlingit, koyukon-atabascano. No ano 2016, protagonizou o remake \"Os sete magn\u00edficos\"."}
{"id": "429908", "revid": "98629", "url": "https://gl.wikipedia.org/wiki?curid=429908", "title": "Alfonso Osorio Garc\u00eda", "text": "Alfonso Osorio Garc\u00eda nado en Santander o 13 de decembro de 1923 e finado na mesma cidade o 27 de agosto de 2018, foi un militar e pol\u00edtico espa\u00f1ol. Durante a ditadura franquista ostentou varios cargos e despois, na transici\u00f3n, formou parte de diversas organizaci\u00f3ns da dereita pol\u00edtica, contribu\u00edndo \u00e1 formaci\u00f3n de Alianza Popular. Sobre el, houbo unha orde de captura internacional, acusado de participar no masacre de 3 de marzo en Vitoria en 1976.\nTraxectoria.\nTraxectoria profesional.\nEstudou Dereito na Universidade de Oviedo. Foi un dos primeiros nas oposici\u00f3ns a Xur\u00eddico Militar do Aire, ex\u00e9rcito onde chegou a ser coronel xur\u00eddico. En 1953, aprobou as oposici\u00f3ns a avogado do Estado co n\u00famero un. En 1965, ocoupou o seu primeiro cargo p\u00fablico como subsecretario de Comercio. En 1968 foi presidente de RENFE durante dous anos. M\u00e1is tarde, el foi vice-presidente de Petr\u00f3leos del Mediterr\u00e1neo (Petromed) e de Productos Qu\u00edmicos del Mediterr\u00e1neo, empresas despois absorvidas pola multinacional BP (British Petroleum) en Espa\u00f1a. Tam\u00e9n foi profesor de Dereito fiscal e Finanzas p\u00fablicas no ICADE.\nTraxectoria pol\u00edtica.\nDurante a ditadura franquista, formou parte da Acci\u00f3n Cat\u00f3lica Nacional de Propagandistas, e foi procurador en Cortes polo Terzo familiar dende 1965 at\u00e9 1971 e Conselleiro do reino de 1969 a 1971. Ideoloxicamente, era mon\u00e1rquico e estaba pr\u00f3ximo \u00e1 figura de Xo\u00e1n Carlos de Borb\u00f3n, daquela pr\u00edncipe de Espa\u00f1a. Foi fundador do grupo \"T\u00e1cito\", un grupo de intelectuais e pol\u00edticos que escrib\u00edan, publicaban nos mellores diarios e exerc\u00edan unha certa influencia non per\u00edodo final do franquismo e pretend\u00edan unha reforma do r\u00e9xime. A s\u00faa ideolox\u00eda pol\u00edtica era de tendencia dem\u00f3crata-cristi\u00e1, e en 1973 foi un dos fundadores do grupo T\u00e1cito, no que se reun\u00edan un feixe de pensadores e persoas con inquedanzas pol\u00edticas que publicaban nos diarios da Editorial Cat\u00f3lica e que preparaban un cambio nos derradeiros momentos do franquismo.\nTrala morte de Franco, durante a transici\u00f3n democr\u00e1tica, Alfonso Osorio formou parte de Acci\u00f3n Ciudadana Liberal, partido de centro-dereita creado por Jos\u00e9 Mar\u00eda de Areilza. Foi ministro da Presidencia, co primeiro goberno do Rei Juan Carlos I e m\u00e1is tarde foi nomeado vicepresidente segundo do Goberno de Adolfo Su\u00e1rez, ao cal forneceu de moitos dos persoeiros que formar\u00edan o seu primeiro goberno, o que acabou convocando as elecci\u00f3ns de 1977. Durante a Transici\u00f3n pol\u00edtica espa\u00f1ola tivo un papel moi activo como ministro e confidente de Adolfo Su\u00e1rez. Foi senador por designaci\u00f3n real no primeiro parlamento democr\u00e1tico.\nEn 1979, por mor das diferenzas pol\u00edticas con Su\u00e1rez, deixa o Goberno e a Uni\u00f3n de Centro Democr\u00e1tico e fundou un ef\u00e9mero Partido Democr\u00e1tico Progresista que se presentou as elecci\u00f3ns integrado en Coalici\u00f3n Democr\u00e1tica, que era un feixe de partidos liderados pola Alianza Popular de Manuel Fraga. Conseguiu acta de deputado por Madrid nas elecci\u00f3ns xerais de 1982 e por Santander nas de 1986. Posteriormente, abandonou a pol\u00edtica e converteuse nun membro de base do Partido Popular, e adicouse a escribir libros sobre a transici\u00f3n espa\u00f1ola.\nCondena polos sucesos de Vitoria.\nO 31 de outubro de 2014, a xu\u00edza arxentina Mar\u00eda Servini ordenou a s\u00faa detenci\u00f3n, xunto con outros oito exministros franquistas, por ser membro do Consello de ministros responsable dos sucesos de Vitoria do 3 de marzo de 1976. A xu\u00edza imputouno pola responsabilidade como ministro de Presidencia no goberno de Adolfo Su\u00e1rez, porque \"xunto con Su\u00e1rez e Mart\u00edn Villa decidiu que o operativo fose dirixido por un mando \u00fanico para que coordinase e mandase t\u00f3dalas forzas de orde p\u00fablica\". A xu\u00edza cursou unha solicitude de captura internacional e solicitou, sen \u00e9xito a extradici\u00f3n ao goberno espa\u00f1ol.\nOutros datos.\nOsorio converteuse en 1961 no primeiro espa\u00f1ol en participar no Almorzo Nacional de Oraci\u00f3n de Estados Unidos. Dende ent\u00f3n, realizouno polo menos,en 10 ocasi\u00f3ns."}
{"id": "429936", "revid": "89787", "url": "https://gl.wikipedia.org/wiki?curid=429936", "title": "Asociaci\u00f3n Europea de Atletismo", "text": "A Asociaci\u00f3n Europea de Atletismo (AEA), en ingl\u00e9s, \"European Athletic Association\" (EAA), \u00e9 a instituci\u00f3n que organiza e rexe o atletismo en Europa.\nFunci\u00f3ns.\nA AEA representa \u00e1s federaci\u00f3ns nacionais europeas de atletismo a nivel competitivo perante a Asociaci\u00f3n Internacional de Federaci\u00f3ns de Atletismo (IAAF).\nAs\u00ed mesmo, \u00e9 a respons\u00e1bel de organizar periodicamente as competici\u00f3ns atl\u00e9ticas continentais.\nSede e presidencia.\nTen a s\u00faa sede na cidade de Lausana (Su\u00edza). O seu presidente na actualidade \u00e9 o noruegu\u00e9s Svein Arne Hansen.\nFederaci\u00f3s nacionais asociadas.\nA AEA conta coa afiliaci\u00f3n de 50 federaci\u00f3ns nacionais do continente europeo.\nHistoria.\nFoi fundada o 24 de setembro de 1933 en Berl\u00edn, baixo o nome de \"Comit\u00e9 Europeo de Atletismo\". O 1 de novembro de 1969, nun congreso celebrado en Bucarest (Roman\u00eda), acordouse facer unha reestruturaci\u00f3n da organizaci\u00f3n, cambiando a s\u00faa denominaci\u00f3n pola actual. Posteriormente, en 2003, foi reconstitu\u00edda de novo.\nEn 1934 realizouse o primeiro Campionato de Europa de Atletismo na cidade de Tur\u00edn (Italia). O primeiro Campionato de Europa de Atletismo en Pista Cuberta levouse a cabo en 1970 en Viena (Austria), e o primeiro Campionato de Europa de Campo a Trav\u00e9s en 1994 na localidade inglesa de Alnwick.\nEventos.\nA AEA organiza anualmente numerosas competici\u00f3ns internacionais, das que as m\u00e1is importantes son as seguintes:\nOrganizaci\u00f3n.\nA estrutura xer\u00e1rquica da Asociaci\u00f3n est\u00e1 formada polo Presidente e os Vicepresidentes, o Congreso (que se re\u00fane cada dous anos), o Comit\u00e9 Executivo, o Consello e os Comit\u00e9s T\u00e9cnicos.\nPresidentes.\nDesde a s\u00faa constituci\u00f3n como AEA en 1969:\nFederaci\u00f3ns nacionais.\nAs federaci\u00f3ns afiliadas \u00e1 Asociaci\u00f3n Europea de Atletismo son:"}
{"id": "429946", "revid": "1131", "url": "https://gl.wikipedia.org/wiki?curid=429946", "title": "AEA", "text": "As siglas AEA poden referirse a:"}
{"id": "429966", "revid": "29548", "url": "https://gl.wikipedia.org/wiki?curid=429966", "title": "Josefina Castell\u00f3n", "text": ""}
{"id": "430059", "revid": "27155", "url": "https://gl.wikipedia.org/wiki?curid=430059", "title": "Cati\u00f3n de amonio cuaternario", "text": "Os cati\u00f3ns de amonio cuaternario, son i\u00f3ns poliat\u00f3micos cargados positivamente coa estruura , onde R \u00e9 un grupo alquilo ou arilo. A diferenza do i\u00f3n amonio () e os cati\u00f3ns de amonio primarios, secundarios e terciarios, os cati\u00f3ns de amonio cuaternario est\u00e1n cargados permanentemente, independentemente do pH da s\u00faa disoluci\u00f3n. Os sales de amonio cuaternario ou compostos de amonio cuaternario (chamados aminas cuaternarias na terminolox\u00eda da industria petrol\u00edfera) son sales de cati\u00f3ns de amonio cuaternario.\nS\u00edntese.\nOs compostos de amonio cuaternario prep\u00e1ranse por alquilaci\u00f3n de aminas terciarias cun halocarburo. Na literatura vella esta reacci\u00f3n adoitaba chamarse reacci\u00f3n de Menshutkin, pero os qu\u00edmicos modernos ch\u00e1mana simplemente cuaternizaci\u00f3n. A reacci\u00f3n pode utilizarse para producir un composto con cadeas alquilo de lonxitudes desiguais; por exemplo cando se producen surfactantes cati\u00f3nicos un dos grupos alquilo da amina \u00e9 normalmente m\u00e1is longo que os outros. Unha s\u00edntese t\u00edpica \u00e9 polo cloruro de benzalkonio a partir dunha alquildimetilamina de cadea longa e cloruro de bencilo:\nReacci\u00f3ns.\nOs cati\u00f3ns de amonio cuaternario non son reactivos nin sequera con fortes electr\u00f3filos, oxidantes e \u00e1cidos. Tam\u00e9n son estables coa maior\u00eda dos nucle\u00f3filos. Isto \u00faltimo est\u00e1 indicado pola estabilidade dos sales de hidr\u00f3xidos como o hidr\u00f3xido de tetrametilamonio e hidr\u00f3xido de tetrabutilamonio. Debido \u00e1 s\u00faa resistencia, moitos ani\u00f3ns pouco com\u00fans foron illados como sales de amonio cuaternario. Exemplos son o pentafluoroxenato de tetrametilamonio, que cont\u00e9n o altamente reactivo i\u00f3n pentafluoroxenato (). O permanganato pode ser solubilizado en solventes org\u00e1nicos, cando se utiliza como o seu sal .\nCon bases excepcionalmente fortes os cati\u00f3ns de amonio cuaternario degr\u00e1danse. Sofren unha redistribuci\u00f3n de Sommelet\u2013Hauser e unha redistribuci\u00f3n de Stevens, as\u00ed como unha desalquilaci\u00f3n baixo as condici\u00f3ns m\u00e1is duras. Os cati\u00f3ns de amonio cuaternario que conte\u00f1en unidades N\u2013C\u2013C\u2013H poden tam\u00e9n sufrir a eliminaci\u00f3n de Hofmann e a degradaci\u00f3n de Emde.\nAplicaci\u00f3ns.\nOs sales de amonio cuaternario util\u00edzanse como desinfectantes, surfactantes, suavizantes de tecidos e como axentes antiest\u00e1ticos (por exemplo, en xamp\u00fas). Nos suavizantes l\u00edquidos de tecidos e roupa adoitan utilizarse sales de cloruros. En antiest\u00e1ticos para secadoras adoitan utilizarse sales de sulfatos. Os xeles espermicidas tam\u00e9n conte\u00f1en sales de amonio cuaternario.\nAxentes antimicrobianos.\nOs compostos de amonio cuaternario te\u00f1en tam\u00e9n unha actividade antimicrobiana. Certos compostos de amonio cuaternario, especialmente os que conte\u00f1en longas cadeas de alquilo, son utilizados como antimicrobianos e disinfectantes. Exemplos son o cloruro de benzalkonio, cloruro de benzetonio, cloruro de metilbenzetonio, cloruro de cetalkonio, cloruro de cetilpiridinio, cetrimonio, cetrimida, cloruro de dofanio, bromuro de tetraetilamonio, cloruro de didecildimetilamonio e bromuro de domif\u00e9n. Tam\u00e9n son bos contra os fungos, amebas e virus con envoltura, xa que se cre que act\u00faan alterando a membrana plasm\u00e1tica. Os compostos de amonio cuaternario son letais para unha gran variedade de organismos excepto end\u00f3sporas, \"Mycobacterium tuberculosis\" e virus sen envoltura.\nOs compostos de amonio cuaternario son deterxentes cati\u00f3nicos, e desinfectantes, polo que poden utilizarse para eliminar material org\u00e1nico. Son moi efectivos en combinaci\u00f3n con fenois. Son desactivados por deterxentes ani\u00f3nicos (inclu\u00edndo os xab\u00f3ns com\u00fans). Os niveis efectivos son de 200\u00a0ppm. Son efectivos a temperaturas de ata 100\u00a0\u00b0C.\nOs sales de amonio cuaternario son utilizados comunmente na industria do catering e como axentes hixienizantes.\nCatalizadores de transferencia de fase.\nEn qu\u00edmica org\u00e1nica, os sales de amonio cuaternario son catalizadores de transferencia de fase (PTC). Ditos catalizadores aceleran as reacci\u00f3ns entre reactivos disoltos en solventes miscibles. O reactivo moi reactivo diclorocarbeno x\u00e9rase por medio de catalizadores de transferencia de fase por reacci\u00f3n co cloroformo e hidr\u00f3xido s\u00f3dico acuoso.\nSuavizantes t\u00e9xtiles.\nNa d\u00e9cada de 1950 introduciuse no mercado o cloruro de distearildimetilamonio (DHTDMAC) como suavizante de produtos t\u00e9xtiles. Este composto deixou de fabricarse porque o cati\u00f3n se biodegradaba moi lentamente. Os suavizantes actuais est\u00e1n baseados en sales de cati\u00f3ns de amonio cuaternario, nos que o \u00e1cido graxo \u00e9 ligado ao centro cuaternario por medio dun enlace \u00e9ster; estes denom\u00ednanse comunmente beta\u00edna-\u00e9steres ou \u00e9steres-cuaternario e son susceptibles \u00e1 degradaci\u00f3n, por exemplo, por hidr\u00f3lise. Caracteristicamente, os cati\u00f3ns conte\u00f1en unha ou d\u00faas cadeas alquilo longas derivadas de \u00e1cidos graxos ligadas a un sal de amonio etoxilatado. Outros compostos cati\u00f3nicos poden obterse a partir de imidazolio, cati\u00f3n guanidinio, sales de aminas substitu\u00eddos, ou sales de amonio alcoxi cuaternario.\nRetardantes do crecemento das plantas.\nO Cycocel (cloruro de chlormequat) reduce a altura das plantas ao inhibir a produci\u00f3n de xiberelinas, as hormonas vexetais principais responsables da elongaci\u00f3n celular. Por tanto, os seus efectos ex\u00e9rceos principalmente sobre os tecidos dos talos, pec\u00edolos e ped\u00fanculos florais. Efectos menores son a reduci\u00f3n na expansi\u00f3n das follas, que ten como resultado follas m\u00e1is grosas e dunha cor verde m\u00e1is escura.\nDistribuci\u00f3n na natureza.\nOs compostos de amonio cuaternario est\u00e1n presentes en osm\u00f3litos, especificamente glicina beta\u00edna, que estabiliza a presi\u00f3n osm\u00f3tica nas c\u00e9lulas.\nA colina \u00e9 tam\u00e9n un precursor do neurotransmisor acetilcolina.\nA colina \u00e9 tam\u00e9n un constitu\u00ednte da lecitina, que est\u00e1 presente en moitas plantas e \u00f3rganos animais. Enc\u00f3ntrase en fosfol\u00edpidos. Por exemplo, as fosfatidilcolinas, uns compo\u00f1entes principais das membranas biol\u00f3xicas, son membros do grupo das lecitinas de substancias graxas en tecidos de plantas e animais.\nEfectos sobre a sa\u00fade.\nOs compostos de amonio cuaternario poden ter unha ampla variedade de efectos sobre a sa\u00fade, entre os cales est\u00e1n desde irritaci\u00f3ns suaves da pel e respiratorias ata graves queimaduras c\u00e1usticas na pel e no revestimento gastrointestinal (dependendo da concentraci\u00f3n), s\u00edntomas gastrointestinais (por exemplo, n\u00e1useas e v\u00f3mitos), estado de coma, convulsi\u00f3ns, hipotensi\u00f3n e morte.\nCrese que son os grupos qu\u00edmicos responsables da reacci\u00f3n anafil\u00e1ctica que ocorre ao usar bloqueantes neuromusculares durante a anestesia xeral en cirurux\u00eda. O Quaternium-15 \u00e9 a causa \u00fanica atopada m\u00e1is frecuentemente da dermatite de contacto al\u00e9rxica nas mans (16,5% de 959 casos)\nPosibles efectos na reproducion en animais de laboratorio.\nOs desinfectantes baseados en amonio cuaternario (Virex e Quatricide) foron inicialmente identificados como a causa m\u00e1is probable de aumentos en defectos conx\u00e9nitos e problemas de fertilidade en ratos de laboratorio en catividade."}
{"id": "430063", "revid": "27155", "url": "https://gl.wikipedia.org/wiki?curid=430063", "title": "Sal de amonio cuaternario", "text": ""}
{"id": "430067", "revid": "27155", "url": "https://gl.wikipedia.org/wiki?curid=430067", "title": "Composto de amonio cuaternario", "text": ""}
{"id": "430069", "revid": "27155", "url": "https://gl.wikipedia.org/wiki?curid=430069", "title": "Amina cuaternaria", "text": ""}
{"id": "430070", "revid": "27155", "url": "https://gl.wikipedia.org/wiki?curid=430070", "title": "Amonio cuaternario", "text": ""}
{"id": "430072", "revid": "22570", "url": "https://gl.wikipedia.org/wiki?curid=430072", "title": "Lista de tiroteos nos Estados Unidos de Am\u00e9rica en 2018", "text": "Isto \u00e9 unha lista sobre os tiroteos nos Estados Unidos de Am\u00e9rica durante o ano 2018.\nTiroteos por mes.\nXaneiro.\n23 de xaneiro\n28 de xaneiro\nFebreiro.\n1 de febreiro\n14 de febreiro\n23 de febreiro\nMarzo.\n1 de marzo\n2 de marzo\n20 de marzo\nAbril.\n4 de abril\n22 de abril\nMaio.\n18 de maio\nXu\u00f1o.\n15 de xu\u00f1o\n17 de xu\u00f1o\n29 de xu\u00f1o\nAgosto.\n10 de agosto\n24 de agosto\n27 de agosto\nSetembro.\n6 de setembro \n21 de setembro\nOutubro.\n15 de outubro\nNovembro.\n2 de novembro\n7 de novembro"}
{"id": "430111", "revid": "27155", "url": "https://gl.wikipedia.org/wiki?curid=430111", "title": "Amonio (qu\u00edmica)", "text": ""}
{"id": "430127", "revid": "1576", "url": "https://gl.wikipedia.org/wiki?curid=430127", "title": "City de Londres", "text": ""}
{"id": "430134", "revid": "85894", "url": "https://gl.wikipedia.org/wiki?curid=430134", "title": "Rosa Mar\u00eda S\u00e1nchez-Yebra", "text": "Rosa Mar\u00eda S\u00e1nchez-Yebra Alonso, nada en Ourense o 20 de xullo de 1962, \u00e9 unha farmac\u00e9utica e economista galega.\nTraxectoria.\nS\u00e1nchez-Yebra \u00e9 doutora en Farmacia pola Universidade de Santiago de Compostela e ten un mestrado en Direcci\u00f3n e Administraci\u00f3n de Empresas polo Instituto de Empresa. \nPertence aos corpos de T\u00e9cnicos Comerciais e Economistas do Estado Espa\u00f1ol, e da Oficina Espa\u00f1ola de Patentes e Marcas. \nTras iniciar a s\u00faa carreira profesional en 1990 como experta en patentes qu\u00edmicas e farmac\u00e9uticas da Oficina Espa\u00f1ola de Patentes y Marcas, en 1999 ingresou no corpo de T\u00e9cnicos Comerciales y Economistas del Estado. Desde ent\u00f3n ocupou diversos postos vinculados ao Ministerio de Econom\u00eda y Hacienda na Direcci\u00f3n General del Tesoro y Pol\u00edtica Financiera, ou como asesora respons\u00e1bel da Comisi\u00f3n Delegada de Asuntos Econ\u00f3micos no Gabinete do Ministro de Hacienda. Tam\u00e9n foi directora de gabinete do Secretario de Estado de Econom\u00eda (2002-2004), directora da Oficina Comercial na Embaixada de Espa\u00f1a en Romenia (2004-2009) e directora do gabinete do Ministro de Econom\u00eda y Competitividad (2012-2014).\nEntre 2014 e 2016 foi secretaria xeral de Tesoro y Pol\u00edtica Financiera, membro do Comit\u00e9 Econ\u00f3mico e Financeiro da Uni\u00f3n Europea e adxunta ao Ministro no Eurogrupo e o Ecofin. Foi conselleira do Banco de Espa\u00f1a e da CNMV e vicepresidenta do Fondo de Garant\u00eda de Dep\u00f3sitos. Desde 2017 \u00e9 vicegobernadora de Estratexia de Desenvolvemento Social do Banco de Desenvolvemento do Consello de Europa.\nEn xu\u00f1o de 2021 incorporouse ao Consello da recentemente creada Sociedade para o Desenvolvemento de Proxectos Estrat\u00e9xicos de Galicia, instituci\u00f3n p\u00fablico-privada que canalizar\u00e1 os proxectos que optan aos millonarios fondos Next Generation da UE.\nO 27 de outubro de 2021 o consello de administraci\u00f3n de Abanca aprobou o nomeamento de S\u00e1nchez-Yebra como nova conselleira independente. Esta ourens\u00e1 conv\u00e9rtese as\u00ed na cuarta conselleira independente da entidade, e a s\u00faa elecci\u00f3n sit\u00faa por riba dun terzo (36,3 %) a proporci\u00f3n de mulleres no m\u00e1ximo \u00f3rgano de xesti\u00f3n de Abanca, o que sup\u00f3n \u00abun novo paso adiante na estratexia de igualdade da entidade\u00bb, tal e como destacaron desde o banco."}
{"id": "430145", "revid": "98629", "url": "https://gl.wikipedia.org/wiki?curid=430145", "title": "Jansemin", "text": "Jansemin, nado como\u00a0Jacme Bo\u00e8r e oficialmente Jacques Bo\u00e9 en\u00a0Agen\u00a0o\u00a06 de marzo de 1798\u00a0e finado na mesma cidade o\u00a04 de outubro\u00a0de 1864, foi un escritor\u00a0occitano, precedente \u00a0de\u00a0Mistral e do rexurdimento do\u00a0Felibrige.\nTraxectoria.\nJansemin naceu no seo dunha familia humilde, seu pai era xastre e s\u00faa nai serventa. Estudou no seminario e logo aprendeu o oficio de barbeiro. En 1818\u00a0abriu na s\u00faa cidade natal unha barber\u00eda e mentres barbeaba comezou a recitar versos. A partir de 1822 comezou a compo\u00f1er para o entroido local, adquirindo certa fama local que se afirmou ao recitar a s\u00faa composici\u00f3n\u00a0\"Lo Charivari\" en 1825. A s\u00faa consagraci\u00f3n chegou m\u00e1is tarde ao premialo a Academia de Agen polo seu poema\u00a0\"Lo tres de mai\", peza de circunscancias composta con ocasi\u00f3n da inauguraci\u00f3n da estatua de\u00a0Henrique IV\u00a0en\u00a0Nerac. En 1835\u00a0apareceu a primeira versi\u00f3n da s\u00faa grande obra\u00a0\"Las Papilh\u00f2tas\", que eloxiada por Charles Nodier en \"Le Temps\"\u00a0 logrou o reco\u00f1ecemento un\u00e1nime, convert\u00e9ndoo nunha celebridade. Percorreu Occitania declamando os seus versos diante numeroso p\u00fablico, e mesmo diante do rei Lu\u00eds Filipe I en 1842 do emperador\u00a0Napole\u00f3n III en 1853. O di\u00f1eiro logrado nos seus recitais \u00eda para os pobres. En 1852 a\u00a0Acad\u00e8mia Francesa concedeulle unha pension e o papa\u00a0P\u00edo IX f\u00edxoo cabaleiro de San Xurxo e\u00a0Lu\u00eds Filipe I outorgoulle o grao de cabaleiro da\u00a0Lexi\u00f3n de Honra.\nObra.\nGran narrador, foi capaz de revivir a poes\u00eda popular occitana e vai influ\u00edr na maior\u00eda dos poetas da xeraci\u00f3n posterior, consider\u00e1ndose un precursos do Felibritge. A s\u00faa obra recolleuse nos catro volumes de \"Las Papilh\u00f2tas\" (1835, 1842, 1854 e 1863). Un x\u00e9nero que se fixo moi popular na literatura occitana da \u00e9poca foi a autobiograf\u00eda en verso seguindo o seu \"Mous soubenis\" que gabaron Charles Nodier e Charles Augustin Sainte-Beuve. Escribiu a s\u00faa obra na variedade local de Agen, que \u00e9 linguadociana malia que a localidade \u00e9 historicamente gascona."}
{"id": "430158", "revid": "98629", "url": "https://gl.wikipedia.org/wiki?curid=430158", "title": "Lee Krasner", "text": "Lenore \"Lee\" Krasner, nada en Nova York o 27 de outubro de 1908 e finada na mesma cidade o 19 de xu\u00f1o de 1984, foi unha influente artista do expresionismo abstracto na segunda metade do s\u00e9culo XX.\nTraxectoria.\nNaceu como Lena Krassner en Brooklyn en 1908. Os seus pais, de orixe ucra\u00edna, decidiron fuxir debido ao proceso antisemita que se deu neste per\u00edodo na s\u00faa zona de orixe. Foi a cuarta de cinco fillos, inclu\u00edda unha irm\u00e1, Ruth, e a primeira que naceu nos Estados Unidos.\nOrientou axi\u00f1a a s\u00faa vida cara \u00e1 arte. Ao rematar os seus estudos primarios ingresou na Women\u2019s Art School. En 1928, ao rematar a s\u00faa formaci\u00f3n b\u00e1sica na arte, ingresou na National Academy of Design onde comezou a estudar os mestres antigos. A forza que colleu o postimpresionismo e a apertura do Museo de Arte Moderna, inxectaron este novo modelo de pintura en Krasner, que orientou os seus novos estudos cara \u00e1 pintura moderna. Ent\u00f3n co\u00f1eceu a Hans Hofmann, que lle permitiu afondar m\u00e1is nos novos estilos modernos, como o cubismo. Durante a Gran Depresi\u00f3n, ingresou no Federal Art Project, creado para dar emprego aos artistas neste per\u00edodo. Dedicada \u00e1 pintura de murais xunto con outros artistas, viuse na situaci\u00f3n de ter traballo mais non pintar o que realmente lle gusta. Tras este per\u00edodo ingresou na American Abstracts Artists, volvendo ao estilo pict\u00f3rico que m\u00e1is lle atra\u00eda.\nA pesar de ser unha artista do impresionismo abstracto, a s\u00faa obra cont\u00e9n diversas variaci\u00f3ns, motivadas polo seu estilo cr\u00edtico e a negativa a centrarse nun estilo \u00fanico. Estas variaci\u00f3ns axudaron a crear un estilo propio e a diferenciala de artistas da s\u00faa \u00e9poca, entoa unha simbolox\u00eda propia que define a trav\u00e9s da s\u00faa propia vida persoal. En 1942, comezou a seguir o traballo de Jackson Pollock, m\u00e1is af\u00edn \u00e1 s\u00faa natureza cr\u00edtica, e rexeitou o cubismo que aprendera de Hofmann. Produciuse ent\u00f3n un choque entre o que realmente buscaba na pintura, lev\u00e1noda a un investimento de tempo considerable nas s\u00faas obras e a posterior destruci\u00f3n da maior\u00eda. A\u00ednda que absorbeu a influencia da pintura de Pollock, Krasner non esqueceu a s\u00faa admiraci\u00f3n pintores como Matisse ou Mondrian, inclu\u00edndo elementos de ambos nas s\u00faas composici\u00f3ns. A serie \"Little Image\", reproduce esta admiraci\u00f3n.\nTralo seu matrimonio con Pollock, perdeu parte do seu traballo ao minimizar a s\u00faa produci\u00f3n. Neses anos retomou un estilo moito m\u00e1is sensual e centrado sobre todo na vida e a morte. Por\u00e9n, \u00e1 morte do seu home, retomou a arte con m\u00e1is forza e creou as series \"Earth Green\" e \"Umber\".\nTras recuperarse dun grave problema de sa\u00fade, na d\u00e9cada de 1970 cambiou radicalmente o seu estilo, optando por unha pintura plana e case xeom\u00e9trica cunhas coras moito m\u00e1is puras. Tras exposici\u00f3ns individuais, conseguiu liberarse do alcume de \"muller de Jackson Pollock\" e logrou facerse un oco entre as persoas m\u00e1is influentes da arte moderna nos Estados Unidos.\nPollock e Krasner.\nKrasner promoveu a arte de Jackson Pollock a trav\u00e9s dos seus amigos e contactos. As diferenzas xurdidas no concepto de \"natureza\" entre os distintos artistas que se reuniron, deron orixe ao abandono da cor negra por parte de Krasner, e a optar por distintos tons de grises. A pesar das cr\u00edticas que recib\u00eda o seu marido, propuxo novas maneiras de promocionar a s\u00faa arte. Harold Rosenberg, que cu\u00f1ou a expresi\u00f3n \"action painting\", foi un forte opositor da pintura de Pollock, defin\u00edndoo como carente do concepto de natureza. Greenberg foi rival de Rosenberg, polo que Krasner decidiu presentarlle o seu home, o que deu lugar a un artigo moi favorecedor para Pollock.\nA morte de Pollock orientou a pintura de Krasner, a un car\u00e1cter m\u00e1is audaz e positivo."}
{"id": "430160", "revid": "1131", "url": "https://gl.wikipedia.org/wiki?curid=430160", "title": "Galer\u00eda de imaxes da igrexa de Santa Mar\u00eda do Azougue", "text": "Galer\u00eda de imaxes da igrexa de Santa Mar\u00eda do Azougue de Betanzos"}
{"id": "430196", "revid": "27155", "url": "https://gl.wikipedia.org/wiki?curid=430196", "title": "Composto cuaternario", "text": "En qu\u00edmica, un composto cuaternario \u00e9 un cati\u00f3n que consiste nun \u00e1tomo central cargado positivamente con catro substitu\u00edntes, especialmente grupos org\u00e1nicos (alquilo e arilo), excepto \u00e1tomos de hidr\u00f3xeno.\nOs compostos cuaternarios mellor co\u00f1ecidos son os sales de amonio cuaternario, que te\u00f1en un \u00e1tomo de nitr\u00f3xeno no centro. Por exemplo, na seguinte reacci\u00f3n, o \u00e1tomo de nitr\u00f3xeno dise que est\u00e1 cuaternizado, xa que pasou de 3 a 4 substitu\u00edntes:\nOutros exemplos son os sales de fosfonio substitu\u00eddos (R4P+), os sales de arsonio substitu\u00eddos (R4As+) como a arsenobeta\u00edna, e tam\u00e9n alg\u00fans supercondutores que conte\u00f1en ars\u00e9nico. Tam\u00e9n se describiron sales de estibonio substitu\u00eddos (R4Sb+) e sales de bismutonio substitu\u00eddos (R4Bi+)."}
{"id": "430347", "revid": "23204", "url": "https://gl.wikipedia.org/wiki?curid=430347", "title": "Unbroken (filme)", "text": "Unbroken \u00e9 un filme b\u00e9lico estadounidense de 2014 producido e dirixido por Angelina Jolie, escrito polos irm\u00e1ns Coen, Richard LaGravenese e William Nicholson, que est\u00e1 baseado no libro non ficticio de 2010 \"\", de Laura Hillenbrand. Est\u00e1 protagonizado por Jack O'Connell, que interpreta o atleta e soldado estadounidense Louis \"Louie\" Zamperini, que sobreviviu nunha balsa durante 47 d\u00edas despois de que o seu bombardeiro afundise no oc\u00e9anos durante a segunda guerra mundial, despois do cal foi enviado a unha serie de campos de prisioneiros."}
{"id": "430350", "revid": "55340", "url": "https://gl.wikipedia.org/wiki?curid=430350", "title": "Jasmin", "text": ""}
{"id": "430386", "revid": "1131", "url": "https://gl.wikipedia.org/wiki?curid=430386", "title": "Matilde Jim\u00e9nez", "text": "Matilde Jim\u00e9nez Blas, nada en Carballo o 21 de xaneiro de 1948, \u00e9 unha cantaora de flamenco galega, tam\u00e9n co\u00f1ecida como Matilde \"la Galleguita\". Vive en Barcelona.\nTraxectoria.\nA\u00ednda que naceu en Carballo, aos doce meses os seus pais, que chegaran a Galicia logo da guerra civil desde Castela, inst\u00e1lanse na Coru\u00f1a. A primeira vez que cantou en p\u00fablico foi na igrexa, con doce anos, e un sacerdote animouna a participar en concursos de int\u00e9rpretes novos.\nA s\u00faa andaina musical comeza con catorce anos nun concurso de novos valores de Radio Nacional da Coru\u00f1a chamado \"Desfile de estrellas\", onde acadou o segundo premio interpretando un tema flamenco, un estilo musical pouco habitual en Galicia. Sorprendeu que unha coru\u00f1esa interpretase tan ben o flamenco. Nunha entrevista, comentou: \u00abG\u00fastame cantar \u00e1 mi\u00f1a terra, mais desde pequena sent\u00edn a chamada do flamenco; \u00e9 o que eu sinto. \u00c9 unha forma de expresi\u00f3n, un desafogo da alma\u00bb.\nA s\u00faa familia emigra de novo, esta vez ao barrio do Poble Sec de Barcelona, onde xa se instalara un dos fillos, que adoitaba ir \u00e1s \"pe\u00f1as flamencas\". Matilde Jim\u00e9nez empezou a cantar nas \"pe\u00f1as\" e iso permitiulle entrar na carreira profesional nun momento no que, como subli\u00f1a Jos\u00e9 Manuel Gamboa, o mundo do flamenco segu\u00eda \u00e1 procura de nenos-prodixio.\nCo nome art\u00edstico de Matilde \"la Galleguita\" debuta o 2 de xullo de 1962 no espect\u00e1culo de variedades \"Paralelo n\u00fam. 2\" producido polo Teatro Victoria de Barcelona. O anuncio do espect\u00e1culo, poucos d\u00edas despois, salientaba a int\u00e9rprete como unha revelaci\u00f3n do flamenco:[Teatro] Victoria. Todos los d\u00edas, 6 y 10,45, se honra en presentar a la galleguita que ha triunfado en la Radio. Toda Espa\u00f1a admir\u00f3 anteayer a esta artista en Televisi\u00f3n Espa\u00f1ola con emoci\u00f3n, simpat\u00eda y afecto, en el espacio \"La historia de la semana\". Matilde \"la Galleguita\", que ha triunfado en el prestigioso marco del Teatro Victoria.Nas d\u00e9cadas de 1960 e 1970 ten unha intensa actividade art\u00edstica que a leva a gravar discos, participar en espect\u00e1culos de flamenco que percorren Europa e mesmo a protagonizar un filme, dirixido por Alfonso Balc\u00e1zar en 1963, que deb\u00eda servir para promocionar a artista. Nos seus inicios, e durante tres anos, formou parte da compa\u00f1\u00eda de Pepe Marchena. Fixo xiras cos espect\u00e1culos \"Festival flamenco gitano,\" canda a bailaora xitana de Badalona Antonia La Singla e o guitarrista Pep\u00edn Salazar; \"Soy del Norte,\" de Antonio Molina; e participou noutros espect\u00e1culos con Rafael Farina e Carmen Morell. Formou parella co cantaor Juan Torres, e estivo acompa\u00f1ada na guitarra, entre outros, por \"El Galleguito\", con quen act\u00faa no concurso radiof\u00f3nico, e Jos\u00e9 Mar\u00eda Parra Parrita. Ao longo da s\u00faa traxectoria compartiu escenario con nomes destacados da copla, como Pepe Marchena, Juanito Valderrama, Manolo \"el Malague\u00f1o\", Roc\u00edo Jurado, Perlita de Huelva.\nGravou m\u00e1is de vinte e cinco discos de flamenco, moitos deles coa Belter, inclu\u00edndo un que levaba por t\u00edtulo \"Galicia flamenca\", onde interpretou \"Morri\u00f1a\", de Eduardo Diehl de Souza, compositor e pianista no programa \"Desfile de estrellas\", onde preparou a Matilde Jim\u00e9nez para participar no concurso.\nA s\u00faa canci\u00f3n m\u00e1is popular foi \"\u00a1Ay!, mi perro\", que fora interpretada antes pola Ni\u00f1a de Antequera. Acadou un especial reco\u00f1ecemento en Catalu\u00f1a as\u00ed como entre os colectivos migrantes galegos e andaluces en Francia, Su\u00edza, Reino Unido e Alema\u00f1a. En Barcelona, Badalona e L'Hospitalet cre\u00e1ronse pe\u00f1as co seu nome. Nas s\u00faas actuaci\u00f3ns na televisi\u00f3n renunciaba ao uso do \"playback\".\nDespois de retirarse, segue a vivir en Barcelona. En 2013 a Agrupaci\u00f3n Cultural Galega Alborada de La Llagosta organizou unha homenaxe a toda a s\u00faa traxectoria. Foi unha das cantantes destacadas na exposici\u00f3n \"D'ONES: (R)evoluci\u00f3 de les dones en la m\u00fasica\u201d, curada por Enderrok e producida polo Palau Robert de Barcelona en 2017.\nA identidade e o flamenco.\nO seu nome art\u00edstico marcouna como int\u00e9rprete pouco habitual no mundo do flamenco, por ser paia e non andaluza. Iso levouna a falar a mi\u00fado sobre esta cuesti\u00f3n e a reivindicar as s\u00faas orixes galegas. A artista, que tam\u00e9n era compositora dalgunhas das letras do seu repertorio, explica nunha letra a s\u00faa posici\u00f3n identitaria:No tengas nunca celos,/ tierra querida, / porque yo quiera tanto / a Andaluc\u00eda./ Porque si a son de gaita/ t\u00fa me arrullaste,/ bautiz\u00f3 la guitarra/ todos mis cantes./ All\u00e1, en Galicia, nac\u00ed, se\u00f1ores,/ y es andaluz el due\u00f1o/ de mis amores.Matilde \"la Galleguita\" rexeita as explicaci\u00f3ns esencialistas marcadas pola raza e o lugar de nacemento e define, daquela, o flamenco e a m\u00fasica como unha arte marcada polo sentimento. O flamenco non se pode definir, pois cadaqu\u00e9n o interpreta como o sente. Un fandango ben cantado, por exemplo, \u00e9 un cante grande. Define o sentir dun pobo e emociona. Para min, \"Negra sombra\" \u00e9 un cante grande e non \u00e9 arte algunha barateza cantada en galego das que se escoitan pola radio\u00bb.Foi a primeira en cantar flamenco en catal\u00e1n, cunha actuaci\u00f3n na Cova del Drac da que se conserva gravaci\u00f3n a\u00ednda que nunca foi editada, convert\u00e9ndose as\u00ed nun antecedente de Miguel Poveda.\nA s\u00faa canci\u00f3n \"Morri\u00f1a\" foi banda sonora do programa radiof\u00f3nico de Manolo Pi\u00f1eiro, de ERGAC, un dos referentes m\u00e1is populares na comunidade migrante galega en Catalu\u00f1a.\nVida persoal.\nCasou no barrio de La Sagrera (Barcelona) en 1969 con Jos\u00e9 Salcedo Le\u00f3n, con quen tivo dous fillos, Jos\u00e9 e Maite."}
{"id": "430418", "revid": "1410", "url": "https://gl.wikipedia.org/wiki?curid=430418", "title": "Sacagawea", "text": "Sacagawea, tam\u00e9n chamada Sakakawea ou Sacajawea, nada en maio de 1788 e finada o 20 de decembro de 1812, foi unha muller shoshone co\u00f1ecida por axudar na expedici\u00f3n de Lewis e Clark e conseguir os seus obxectivos na exploraci\u00f3n do Territorio de Luisiana.\nSacagawea viaxou coa expedici\u00f3n percorrendo centos de quil\u00f3metros dende Dacota do Norte at\u00e9 o Oc\u00e9ano Pac\u00edfico. Axudou a estabelecer contactos culturais coas poboaci\u00f3ns de nativos americanos ademais das s\u00faas achegas na historia natural.\nTraxectoria.\nAs fontes de informaci\u00f3n hist\u00f3ricas sobre Sacagawea son moi limitadas. Naceu no seu da tribo \"agaidika\" (comedores de salm\u00f3n) ou lemhi shoshone entre Kenney Creek e Agency Creek, preto de Salmon, Idaho. En 1800, cando ti\u00f1a arredor de 12 anos, ela e outras rapazas foron capturadas por un grupo de hidatsa nunha batalla que tivo como resultado a morte de varios shoshone: catro homes, catro mulleres e varios rapaces. Estivo presa nunha vila hidatsa preto de Washburn, Dacota do Norte.\nCando ti\u00f1a aproximadamente 13 anos, Sacagawea foi vendida como esposa a Toussaint Charbonneau, un cazador quebequ\u00e9s que viv\u00eda na vila. Tam\u00e9n mercou outra moza shoshone, co\u00f1ecida como Otter Woman, para que fose a s\u00faa \"esposa\". Crese que Charbonneau mercou as d\u00faas rapazas \u00f3s hidatsa para que fosen as s\u00faas \"esposas\" ou ben que ga\u00f1ou a Sacagawea xogando.\nA expedici\u00f3n de Lewis e Clark.\nSacagawea estaba embarazada do seu primeiro fillo cando os Corps of Discovery chegaron preto da vila hidatsa para pasar o inverno de 1804\u201305. Os capit\u00e1ns Meriwether Lewis e William Clark constru\u00edron o Forte Mandan. Entrevist\u00e1ronse con varios cazadores que puidesen servir de gu\u00edas e int\u00e9rpretes na expedici\u00f3n subindo polo r\u00edo Missouri na primavera. Contrataron a Charbonneau como int\u00e9rprete cando descubriron que a s\u00faa esposa falaba shoshone, e coidaban que precisar\u00edan da axuda das tribos shoshone no nacemento do Missouri.\nCharbonneau e Sacagawea mud\u00e1ronse \u00f3 forte da expedici\u00f3n a semana seguinte. Clark alcumouna \"Janey\". Lewis rexistrou o nacemento de Jean Baptiste Charbonneau o 11 de febreiro de 1805, sinalando que outro dos int\u00e9rpretes da expedici\u00f3n lle subministrou os ax\u00f3uxeres esmagados de \"Crotalus\" para acelerar o parto. Clark e outros europeos alcumaron o neno \"Little Pomp\" ou \"Pompy.\"\nEn abril, a expedici\u00f3n deixou o Forte Mandan e seguiron polo r\u00edo Missouri en piraguas. Tiveron que loitar contra a corrente e foron sacados \u00e1s beiras do r\u00edo varias veces. O 14 de maio de 1805, Sacagawea rescatou varios dos artigos que caeron do bote, inclu\u00edndo os artigos e os rexistros de Lewis e Clark. Os comandantes da expedici\u00f3n louvaron a s\u00faa r\u00e1pida acci\u00f3n e chamaron \u00f3 r\u00edo Sacagawea na s\u00faa honra o 20 de maio de 1805. En agosto de 1805, localizaron unha tribo shoshone e tentaron comerciar por cabalos para cruzar as Monta\u00f1as Rochosas. Empregaron a Sacagawea para facer de int\u00e9rprete e descubriron que o xefe da tribo, Cameahwait, era o seu irm\u00e1n.\nOs shoshone acordaron intercambiar cabalos co grupo e proporcion\u00e1ronlles gu\u00edas para atravesar as fr\u00edas e est\u00e9riles Monta\u00f1as Rochosas. A viaxe foi tan dura que se viron obrigados a comer o sebo das candeas para sobrevivir. Cando descenderon a rexi\u00f3ns m\u00e1is t\u00e9pedas no outro lado, Sacagawea axudou a recoller e coci\u00f1ar ra\u00edces de camassia para axudarlles a recuperar a forza.\nConforme a expedici\u00f3n se achegada \u00e1 boca do r\u00edo Columbia na costa do Oc\u00e9ano Pac\u00edfico, Sacagawea renunciou \u00f3 seu cinto de contas para permitir \u00f3s capit\u00e1ns intercambialo por un traxe de peles que desexaban darlle \u00f3 presidente Thomas Jefferson. Cando a compa\u00f1\u00eda chegou \u00f3 Oc\u00e9ano Pac\u00edfico, t\u00f3dolos membros da expedici\u00f3n, inclu\u00edndo a Sacagawea e o servo negro de Clark, York, votaron o 24 de novembro sobre a localizaci\u00f3n do forte para o inverno. En xaneiro, cando un cad\u00e1ver de balea chegou \u00e1 praia \u00f3 sur do Forte Clatsop, Sacagawea insistiu no seu dereito de ver ese \"peixe monstruoso\".\nNa viaxe de volta, chegaron \u00e1s Monta\u00f1as Rochosas en xullo de 1806. O 6 de xullo, Clark rexistrou que \"A muller india informoume que ela estivera nesa chaira con frecuencia e que a co\u00f1ec\u00eda moi ben... Ela dixo que descubrir\u00edamos unha fenda nas monta\u00f1as na nosa direcci\u00f3n...\" (que \u00e9 hoxe o paso de Gibbons). Unha semana despois, o 13 de xullo, Sacagawea aconsellou a Clark a cruzar o r\u00edo Yellowstone no que hoxe se co\u00f1ece como o paso de Bozeman. Posteriormente, este cami\u00f1o foi escollido como a ruta \u00f3ptima para o Ferrocarril do Pac\u00edfico Norte para cruzar a divisoria continental.\nMalia que Sacagawea \u00e9 representada como a gu\u00eda da expedici\u00f3n, s\u00f3 se rexistrou a s\u00faa intervenci\u00f3n en poucos casos. O seu traballo como int\u00e9rprete certamente axudou \u00e1 expedici\u00f3n a negociar cos shoshone; por\u00e9n, a s\u00faa achega m\u00e1is valiosa \u00e1 misi\u00f3n puido ser a s\u00faa presenza durante a dura viaxe, o cal demostrou as intenci\u00f3ns pac\u00edficas da mesma. Mentres atravesaban o que hoxe \u00e9 o condado de Franklin, no estado de Washington, Clark sinalou, \"A muller india confirmou a esas persoas as nosas intenci\u00f3ns amistosas, xa que ningunha muller acompa\u00f1a nunca a un grupo de guerra de indios nesta \u00e1rea,\" e, \"a esposa de Shabono, a nosa int\u00e9rprete, reconciliounos con t\u00f3dolos indios; en canto \u00e1s nosas intenci\u00f3ns amistosas, unha muller cun grupo de homes \u00e9 unha mostra de paz.\""}
{"id": "430419", "revid": "23204", "url": "https://gl.wikipedia.org/wiki?curid=430419", "title": "Sakakawea", "text": ""}
{"id": "430421", "revid": "23204", "url": "https://gl.wikipedia.org/wiki?curid=430421", "title": "Sacajawea", "text": ""}
{"id": "430427", "revid": "18868", "url": "https://gl.wikipedia.org/wiki?curid=430427", "title": "Chelidonium majus", "text": ""}
{"id": "430428", "revid": "18868", "url": "https://gl.wikipedia.org/wiki?curid=430428", "title": "Ceruda", "text": ""}
{"id": "430429", "revid": "18868", "url": "https://gl.wikipedia.org/wiki?curid=430429", "title": "Herba da andori\u00f1a", "text": ""}
{"id": "430430", "revid": "18868", "url": "https://gl.wikipedia.org/wiki?curid=430430", "title": "Herba das espullas", "text": ""}
{"id": "430431", "revid": "18868", "url": "https://gl.wikipedia.org/wiki?curid=430431", "title": "Herba leiteira", "text": ""}
{"id": "430432", "revid": "18868", "url": "https://gl.wikipedia.org/wiki?curid=430432", "title": "Ciridonia", "text": ""}
{"id": "430433", "revid": "23204", "url": "https://gl.wikipedia.org/wiki?curid=430433", "title": "Escaravello da ambros\u00eda", "text": "Os escaravellos da ambros\u00eda son certas especies de cole\u00f3pteros das subfamilias Scolytinae e Platypodinae pertencentes \u00e1 familia dos gurgullos (Curculionidae), que viven en simbiose nutricional cos fungos da ambros\u00eda. Estes cole\u00f3pteros escavan t\u00faneles na madeira de \u00e1rbores mortas ou estresadas, nos cales cultivan xard\u00edns de fungos, os cales son a s\u00faa \u00fanica fonte de alimentaci\u00f3n.\nOs escaravellos da ambros\u00eda, unha vez que chegan a unha \u00e1rbore axeitada, escavan nel un t\u00fanel ou galer\u00eda na cal liberan esporas que portan do seu simbionte f\u00fanxico. O fungo penetra nos tecidos do xilema da planta, extrae nutrientes dela, e concentra os nutrientes sobre ou preto da superficie do t\u00fanel que fixo o insecto. A maior\u00eda dos escaravellos da ambros\u00eda colonizan a madeira (o s\u00e1mago e/ou a cerna) de \u00e1rbores recentemente mortas, pero alg\u00fans atacan \u00e1rbores estresadas pero a\u00ednda vivas, e unhas poucas especies mesmo atacan \u00e1rbores completamente sas. As distintas especies difiren na s\u00faa preferencia por diferentes partes da \u00e1rbore, diferentes estadios de deterioraci\u00f3n e na forma que te\u00f1en os seus t\u00faneles. Por\u00e9n, a maior\u00eda dos escaravellos da ambros\u00eda non est\u00e1n especializados en atacar a un determinado grupo taxon\u00f3mico de h\u00f3spedes, a diferenza da maior\u00eda dos organismos fit\u00f3fagos inclu\u00edndo a maior\u00eda das especies de Scolytinae. Unha especie de escaravello da ambros\u00eda, \"Austroplatypus incompertus\", presenta eusocialidade, un dos poucos organismos que non son Hymenoptera ou Isoptera que fan iso.\nClasificaci\u00f3n e diversidade.\nAta recentemente os escaravellos da ambros\u00eda eran situados en d\u00faas familias independentes Scolytidae e Platypodidae, por\u00e9n, ambos son grupos de gurgullos moi especializados e hoxe consid\u00e9ranse subfamilias dentro deles, a\u00ednda que non todas as especies das subfamilias son escaravellos da ambros\u00eda. Co\u00f1\u00e9cense unhas 3\u00a0000 especies de cole\u00f3pteros que empregan a estratexia da simbiose cos fungos da ambros\u00eda.\nOs escaravelos da ambros\u00eda son un gremio ecol\u00f3xico, pero non un clado filoxen\u00e9tico. Son un exemplo de converxencia evolutiva, xa que varios grupos desenvolveron independentemente a mesma relaci\u00f3n simbi\u00f3tica. A maior diversidade de escaravellos da ambros\u00eda d\u00e1se nos tr\u00f3picos. Na rexi\u00f3n Paleotropical, centos de especies de Xyleborini e Platypodinae son os principais axentes que inician a descomposici\u00f3n da madeira morta. Nos Neotr\u00f3picos, xunto aos Platypodinae e Xyleborini est\u00e1n tam\u00e9n os da tribo Cortylini da subfamilia Scolytinae. Comparada coa diversidade deles que hai nos tr\u00f3picos, a fauna dos escaravellos da ambros\u00eda na zona temperada \u00e9 bastante limitada. No Ne\u00e1rtico dominan unhas poucas especies de Cortylini, Xyleborini e Xyloterini. No Pale\u00e1rtico os grupos significativos son os Xyloterini e Xyleborini, xunto con Scolytoplatypodini no oriente distante.\nRelaci\u00f3n simbi\u00f3tica.\nOs escaravellos e as s\u00faas larvas alim\u00e9ntanse do micelio do fungo que queda exposto nas paredes dos t\u00faneles e nos chamados esporodoquios, agrupamentos de esporas do fungo. A maior\u00eda das especies de escaravellos da ambrosia non inxiren o tecido le\u00f1oso, e as serraduras resultantes da escavaci\u00f3n dos t\u00faneles son empuxadas polo escaravello f\u00f3ra da galer\u00eda. Despois dos estados larvarios e pupal, os escaravellos da ambros\u00eda adultos recollen masas de esporas f\u00fanxicas no seus micanxios e abandonan as galer\u00edas para atopar unha nova \u00e1rbore.\nDescrb\u00edronse unhas ducias de especies de fungos da ambros\u00eda, actualmente clasificadas nos x\u00e9neros polifil\u00e9ticos \"Ambrosiella\" (a maior\u00eda Microascales), \"Raffaelea\", \"Ceratocystiopsis\" e \"Dryadomyces\" (dos Ophiostomatales), \"Ambrosiozyma\" (l\u00e9vedos), \"Entomocorticium\" (Basidiomycota) e \"Flavodon\" (Basidiomycota). Pero deben quedar a\u00ednda por descubrir moitas m\u00e1is especies. S\u00e1bese pouco sobre a bionom\u00eda ou especificidade dos fungos da ambros\u00eda. Os fungos da ambros\u00eda crese que dependen do transporte e inoculaci\u00f3n que lles proporcionan os seus insectos simbiontes, xa que non foron atopados en ning\u00fan outro h\u00e1bitat. Todos os fungos da ambros\u00eda son probablemente asexuais e clonais. Alg\u00fans escaravellos obte\u00f1en (\"rouban\") o in\u00f3culo do fungo dos xard\u00edns de fungos doutros escaravellos da ambros\u00eda.\nOrixe evolutiva.\nDurante a s\u00faa evoluci\u00f3n, a maior\u00eda dos gurgullos escol\u00edtidos e platip\u00f3didos fix\u00e9ronse progresivamente m\u00e1is ou menos dependentes dos fungos que normalmente cohabitaban con eles nas \u00e1rbores mortas. Esta evoluci\u00f3n xurdiu varias veces en diferente grupos:\nImpacto nos bosques.\nA gran maior\u00eda dos escaravellos da ambros\u00eda colonizan \u00e1rbores mortas e te\u00f1en un efecto econ\u00f3mico menor ou nulo. Unhas poucas especies poden colonizar \u00e1rbores vivas estresadas (\"Xylosandrus\"). Unhas poucas poden atacar \u00e1rbores vivas e sas, e as poboaci\u00f3ns destes poden chegar a adquirir dimensi\u00f3ns epid\u00e9micas en rexi\u00f3ns invadidas non nativas (\"Xyleborus glabratus\", \"Euwallacea fornicatus\").\nAs especies de escaravellos que colonizan doadamente a madeira causan a mi\u00fado perdas econ\u00f3micas espec\u00edficas de cada rexi\u00f3n por defectos como burati\u00f1os e manchas causados polas galer\u00edas de cria do insecto. No norte dos Estados Unidos e o Canad\u00e1, os troncos das con\u00edferas son atractivos para \"Trypodendron lineatum\" durante o voo enxameante de primavera. Estudos previos mostraron que as secci\u00f3ns curtas dos troncos cortados son m\u00e1is atractivas que as m\u00e1is longas."}
{"id": "430455", "revid": "89787", "url": "https://gl.wikipedia.org/wiki?curid=430455", "title": "David Copperfield", "text": "David Seth Kotkin, nado en Metuchen (Nova Jersey) o 16 de setembro de 1956 \u00e9 un ilusionista estadounidense co\u00f1ecido profesionalmente como David Copperfield, descrito pola revista \"Forbes\" como o mago de maior \u00e9xito comercial da historia.\nOs especiais de Copperfield na televisi\u00f3n ga\u00f1aron 21 premios Emmy dun total de 38 candidaturas. C\u00e9lebre pola s\u00faa combinaci\u00f3n de contacontos e ilusionismo, a s\u00faa carreira proporcionoulle once r\u00e9cords Guinnes, unha estrela do Paseo da Fama de Hollywood, o t\u00edtulo de cabaleiro polo goberno franc\u00e9s, e a designaci\u00f3n como \"lenda viva\" pola Biblioteca do Congreso dos Estados Unidos de Am\u00e9rica.\nCopperfield vendeu m\u00e1is de 33 mill\u00f3ns de entradas e ga\u00f1ou m\u00e1is de catro mil mill\u00f3ns de d\u00f3lares, m\u00e1is que calquera outro artista individual na historia. En 2015, \"Forbes\" calculou as s\u00faas ganancias nos doce meses anteriores en 63 mill\u00f3ns de d\u00f3lares e situouno como a vix\u00e9sima celebridade con m\u00e1is ingresos do mundo.\nCando non act\u00faa, dirixe a s\u00faa propia cadea de once illas \"resort\" nas Bahamas, chamadas \"Musha Cay and the Islands of Copperfield Bay\".\nTraxectoria.\nCopperfield naceu como David Seth Kotkin en Metuchen, Nova Jersey, fillo de pais xudeus, Rebecca, perita de seguros, e Hyman Kotkin, propietario dunha xastrer\u00eda en Warren, Nova Jersey, chamada Korby's. A nai de Copperfield naceu en Xerusal\u00e9n, mentres que os seus av\u00f3s paternos eran xudeus inmigrantes da URSS (hoxe, Ucra\u00edna). En 1974, graduouse no Metuchen High School.\nCando ti\u00f1a dez anos comezou a practicar a maxia como \"Davino the Boy Magician\" no seu barrio, e aos doce anos converteuse na persoa m\u00e1is nova admitida na Society of American Magicians. Timido e solitario, Copperfield viu na maxia un xeito de encaixar e m\u00e1is adiante de co\u00f1ecer mulleres. Cando era adolescente quedou fascinado con Broadway e co\u00e1base nos espect\u00e1culos, especialmente nos musicais de Stephen Sondheim e Bob Fosse. Con dezaseis anos, impartiu un curso de maxia na Universidade de Nova York.\nAos dezaoito anos, Copperfield entreou na Univeridade Fordham de Nova York, mais tres semanas despois abandonouna para interpretar o papel principal no musical \"The Magic Man\" en Chicago. Foi nese momento cando adoptou o nome art\u00edstico de \"David Copperfield\", pola novela de Charles Dickens porque lle gustaba como soaba. Copperfield cantaba, bailaba e creou o maior\u00eda das ilusi\u00f3ns orixinais usadas no espect\u00e1culo, e \"The Magic Man\" converteuse no musical m\u00e1is lonxevo na historia de Chicago Con dezanove anos creou o primeiro espect\u00e1culo \"Magic of David Copperfield\" no Pagoda Hotel de Honolulu.\nA s\u00faa carreira televisiva comezou cando foi descuberto polo produtor Joseph Cates, que lle produciu un especial de maxia en 1977 para a ABC chamado \"The Magic of ABC\", ademais de varios especiais \"The Magic of David Copperfield\" para a CBS entre 1978 e 2001.\nAs s\u00faas ilusi\u00f3ns incl\u00faen a desaparici\u00f3n dun Learjet (1981), a desaparici\u00f3n e reaparici\u00f3n da Estatua da Liberdade (1983), levitar sobre o Gran Can\u00f3n (1984), atravesar a Gran Muralla Chinesa (1986), escapar da prisi\u00f3n de Alcatraz (1987), facer desaparecer un vag\u00f3n do Orient Express (1991) e voar sobre o escenario durante varios minutos (1992)."}
{"id": "430463", "revid": "89787", "url": "https://gl.wikipedia.org/wiki?curid=430463", "title": "Clara Bow", "text": "Clara Gordon Bow, nada en Brooklyn o 29 de xullo de 1905 e finada en Culver City (California) o 27 de setembro de 1965, foi unha actriz estadounidense, co\u00f1ecida polo seu traballo no cinema mudo nos anos vinte. Bow foi ademais o arquetipo de flapper e a \"it-girl\" orixinal.\nTraxectoria.\nPrimeiros anos.\nBow naceu en Brooklyn, Nova York, no seo dunha familia disfuncional afectada por enfermidades mentais, pobreza e abuso emocional. Era a terceira filla da familia, pero as s\u00faas d\u00faas irm\u00e1s m\u00e1is vellas morreran na infancia. A s\u00faa nai, pensando que Clara tam\u00e9n acabar\u00eda morrendo, non se molestou en facerlle un certificado de nacemento. A s\u00faa nai, Sarah Gordon, era unha prostituta ocasional que sufr\u00eda epilepsia. O seu pai, Robert Bow, raramente fac\u00eda acto de presenza e supostamente era un discapacitado ps\u00edquico. Adoitaba maltratar tanto a s\u00faa muller como a Clara e argum\u00e9ntase que chegou a violar a esta cando ti\u00f1a uns quince anos de idade, a\u00ednda que non hai ningunha fonte que o corrobore.\nDe pequena adoitaba xogar cos mozos na r\u00faa, pois as nenas non quer\u00edan xogar con ela por mor das s\u00faas roupas vellas e sucias. Un amigo seu, Johnny, morreu queimado na s\u00faa presenza cando ela ti\u00f1a dez anos. Anos despois, Bow foi capaz de chorar a vontade durante un filme lembrando este suceso.\nEn 1921, Clara ga\u00f1ou un concurso dunha revista de cine, que ti\u00f1a como premio participar nun filme. Mandara d\u00faas fotos de ela mesma \u00e1 revista, fotos que ela odiaba pero que impresionaron o xurado, que a seleccionou como ga\u00f1adora. As\u00ed, foille concedido un pequeno papel en \"Beyond the Rainbow\", pero para desilusi\u00f3n de Clara todas as s\u00faas escenas foron suprimidas e s\u00f3 se engadiron de novo ao filme anos m\u00e1is tarde.\nBow tam\u00e9n ti\u00f1a que lidar coa s\u00faa nai, que pensaba que actuar era para prostitutas, e mesmo chegou a ameazar de morte a s\u00faa propia filla.\nSarah Gordon morreu en 1923, cando a s\u00faa filla comezaba a abrirse cami\u00f1o no cine.\nCarreira.\nA primeira aparici\u00f3n de Bow no cinema mudo foi no filme \"Down to the Sea in Ships\", e a partir dese momento apareceu en multitude de papeis secundarios en filmes mudos. Bow decidiu ent\u00f3n probar fortuna en Hollywood, onde grazas ao produtor B. P. Schulberg conseguiu varios pequenos papeis polos que foi escollida unha das WAMPAS Baby Stars en 1924.\nEn canto fixo un pouco de di\u00f1eiro, levou o seu pai a vivir con ela en Hollywood, e tentou atoparlle un traballo, a\u00ednda que todos os seus proxectos fracasaron. O home dedic\u00e1base a emborracharse e tentar chamar a atenci\u00f3n das mozas dic\u00edndolles que era o pai de Clara Bow. A pesar de todo, Bow gozou de moi boa fama durante este per\u00edodo debido ao seu car\u00e1cter amable e sempre humilde, agradecida pola oportunidade que se lle presentou.\nEn 1925, conseguiu o seu primeiro papel importante en \"The Plastic Age\", que foi un grande \u00e9xito e a converteu da noite \u00e1 ma\u00f1\u00e1 na estrela m\u00e1is popular do momento. Ademais, comezou un romance co actor Gilbert Roland, co que chegou a sa\u00edr ao mesmo tempo que co director Victor Fleming, que a contratou para \"Mantrap\".\nIt girl.\nEn 1927, chegou \u00e1 cima da s\u00faa popularidade con \"It\". O filme deulle a Bow o seu alcume, \"The 'It' Girl\". Adoita dicirse que Dorothy Parker se refer\u00eda a ela cando escribiu \"iso, demo; ela t\u00ed\u00f1ao\", mais Parker non se estaba a referir nin a Bow nin \u00e1 personaxe de Bow no filme, sen\u00f3n a unha personaxe diferente, Ava Cleveland, na novela hom\u00f3nima.\nEsta imaxe foi ademais aguilloada pola prensa que segu\u00eda con ansiedade cada novo romance de Bow. Entre alg\u00fans dos seus amantes, dise que se atopaban Gary Cooper, John Gilbert, un mozo John Wayne e mesmo B\u00e9la Lugosi.\nEn 1927, Bow protagonizou a pel\u00edcula \"Wings\", que ga\u00f1ou o primeiro \u00d3scar da historia ao mellor filme.\nA reputaci\u00f3n de devoradora de homes, unida aos seus problemas coas drogas e o alcoholismo fix\u00e9ronlle perder popularidade entre os seus compa\u00f1eiros de traballo. Ademais, Clara comezou a queixarse da falta de profundidade das s\u00faas personaxes, xa que os estudios se limitaban a vestila en traxes ex\u00f3ticos para conseguir audiencia, sen preocuparse m\u00e1is polo contido da personaxe. Isto, sumado \u00e1 inestabilidade emocional froito de tantos sucesos horribles na s\u00faa infancia, comezou a minguar as forzas de Bow, que ademais tivo que soportar a humillaci\u00f3n de que os estudios Paramount cancelasen os seus filmes e lle reclamasen o di\u00f1eiro dos vestidos cos que quedase das rodaxes (mentres que outras actrices quedaban con eles sen m\u00e1is), ademais de facerlle pagar as s\u00faas propias fotos publicitarias. O seu contrato inclu\u00edu tam\u00e9n unha cl\u00e1usula de moralidade ofrec\u00e9ndolle un plus de 500\u00a0000 d\u00f3lares se se portaba como unha dama en p\u00fablico e procuraba non sa\u00edr nos tabloides.\nM\u00e1is tarde, xa no cinema sonoro, Bow mantivo un discreto \u00e9xito nunca parecido ao doutros tempos, xa que o seu forte acento de Brooklyn embazaba a aura m\u00edstica de muller fatal que se lle daba nos seus filmes, e acabou retir\u00e1ndose.\n\u00daltimos anos.\nEn 1932, Bow casou co actor Rex Bell, con quen tivo dous fillos, Tony e George.\nApareceu no programa de radio \"Truth or Consequence\" en 1948, pero despois a s\u00faa \u00fanica aparici\u00f3n p\u00fablica foi no funeral do seu marido, en 1962.\nTras tentar suicidarse, diagnostic\u00e1ronlle esquizofrenia en 1949 e foi sometida a duros tratamentos, inclu\u00edndo o electroshock.\nPasou os seus \u00faltimos anos vivindo nunha casa modesta coa s\u00faa familia. Morreu o 27 de setembro de 1965 por mor dun ataque ao coraz\u00f3n. A autopsia revelou que sufr\u00eda de aterosclerose, doenza card\u00edaca que puido comezar na s\u00faa adolescencia. O seu coraz\u00f3n amosaba cicatrices dun ataque card\u00edaco previo que non fora detectado. Est\u00e1 enterrada no cemiterio Forest Lawn Memorial Park en Glendale (California).\nPola s\u00faa contribuci\u00f3n \u00e1 industria do cinema, Clara Bow pos\u00fae unha estrela no Paseo da Fama de Hollywood."}
{"id": "430464", "revid": "23204", "url": "https://gl.wikipedia.org/wiki?curid=430464", "title": "Pobo shoshone", "text": "Os shoshone son un pobo ind\u00edxena americano con catro grandes divisi\u00f3ns culturais e ling\u00fc\u00edsticas: os shoshone orientais en Wyoming, os shoshone setentrionais no sueste de Idaho, os shoshone occidentais en Nevada e o norte de Utah e os gosiute no oeste de Utah e leste de Nevada.\nFalan a lingua shoshone, que forma parte da p\u00f3la de linguas n\u00famicas dentro da familia de linguas uto-aztecas. Os shoshone eran co\u00f1ecidos como os \"indios serpe\" polos seus veci\u00f1os e polos primeiros exploradores americanos."}
{"id": "430465", "revid": "23204", "url": "https://gl.wikipedia.org/wiki?curid=430465", "title": "Shoshone", "text": ""}
{"id": "430470", "revid": "23204", "url": "https://gl.wikipedia.org/wiki?curid=430470", "title": "Shoshones", "text": ""}
{"id": "430482", "revid": "23204", "url": "https://gl.wikipedia.org/wiki?curid=430482", "title": "Lingua shoshone", "text": "A lingua shoshone, tam\u00e9n escrita shoshoni ou shoshoni-gosiute (en shoshone: \"Sosoni' ta\u0332i\u0332kwappe\", \"newe ta\u0332i\u0332kwappe\" ou \"neme ta\u0332i\u0332kwappeh\") \u00e9 unha lingua n\u00famica da familia uto-azteca, falada polo pobo shoshone. O shoshone f\u00e1lase principalmente na rexi\u00f3n da Gran Conca, nos estados de Wyoming, Utah, Nevada e Idaho."}
{"id": "430484", "revid": "23204", "url": "https://gl.wikipedia.org/wiki?curid=430484", "title": "Lingua shoshoni", "text": ""}
{"id": "430489", "revid": "98629", "url": "https://gl.wikipedia.org/wiki?curid=430489", "title": "The Nut Job", "text": "The Nut Job \u00e9 un filme de 2014 de animaci\u00f3n por ordenador dirixido por Peter Lepeniotis, quen tam\u00e9n escribiu o gui\u00f3n a car\u00f3n de Lorne Cameron. Est\u00e1 protagonizado polas voces de Will Arnett, Brendan Fraser, Gabriel Iglesias, Jeff Dunham, Liam Neeson e Katherine Heigl. Stephen Lang, Maya Rudolph e Sarah Gadon tam\u00e9n prestan a s\u00faa voz nos papeis secundarios. O filme bas\u00e9ase na curtametraxe animada de 2005 de Lepeniotis \"Surly Squirrel\". Producido por Gulfstream Pictures, Redrover International e ToonBox Entertainment, foi estreado nos Estados Unidos o 17 de xaneiro de 2014, por Open Road Films. Cun orzamento de $43 mill\u00f3ns, \u00e9 o filme de animaci\u00f3n m\u00e1is caro producido en Corea do Sur. O filme recadou $64,3 mill\u00f3ns en Am\u00e9rica do norte, cun total de $120,9 mill\u00f3ns recadados en todo o mundo.\nUnha secuela, titulada \"\", foi estreada o 11 de agosto de 2017."}
{"id": "430582", "revid": "7523", "url": "https://gl.wikipedia.org/wiki?curid=430582", "title": "Pedro Antonio S\u00e1nchez Mo\u00f1ino", "text": "Pedro Antonio S\u00e1nchez Mo\u00f1ino, nado en Aspe (Alacant) o 12 de decembro\u00a0de 1986, \u00e9 un futbolista espa\u00f1ol. Xoga de extremo para o H\u00e9rcules CF da Segunda Divisi\u00f3n B.\nTraxectoria.\nO 28 de xu\u00f1o de 2018, anunciouse a s\u00faa fichaxe por d\u00faas tempadas polo Deportivo da Coru\u00f1a da Segunda Divisi\u00f3n. O 27 de agosto de 2019, S\u00e1nchez e o Deportivo acordaron a marcha do xogador."}
{"id": "430649", "revid": "27155", "url": "https://gl.wikipedia.org/wiki?curid=430649", "title": "Corpo de Weibel\u2013Palade", "text": ""}
{"id": "430654", "revid": "98629", "url": "https://gl.wikipedia.org/wiki?curid=430654", "title": "Maurice B\u00e9jart", "text": "Maurice-Jean Berger, co\u00f1ecido como Maurice B\u00e9jart, nado en Marsella o 1 de xaneiro de 1927 e finado en Lausana o 22 de novembro de 2007, foi un bailar\u00edn, core\u00f3grafo e director de \u00f3pera franc\u00e9s, que dirixiu o B\u00e9jart Ballet Lausanne en Su\u00edza. Recibiu postumamente a cidadan\u00eda su\u00edza.\nTraxectoria.\nB\u00e9jart era fillo do fil\u00f3sofo franc\u00e9s Gaston Berger. Fascinado por un recital de Serge Lifar, decidiu dedicarse enteiramente \u00e1 danza, estudando no sur de Francia con Mathilde Kschessinska. En 1945 entrou como corpo de ballet na \u00d3pera de Marsella, e a partir do ano seguinte comezou a estudar con Madam Rousanne Sarkissian, L\u00e9o Staats, Madam Lyubov Yegorova e Olga Preobrajenska en \"Studio Wacker\", en Par\u00eds.\nEn 1948, traballar con Janine Charrat, Yvette Chauvir\u00e9 e Roland Petit, ademais de estudar con Vera Volkova en Londres.\nEn 1954 fundou a compa\u00f1\u00eda do Ballet de l'\u00c9toile, disolta en 1957, e en 1957 o Ballet du XXe Si\u00e8cle en Bruxelas (disolto en 1987).\nEn 1973, co Ballet du XXe siecle, estreou \"Golestan\", sobre un poema de Sa'di, baseado en m\u00fasica tradicional iraniana. O ballet foi encargado polo Festival das Artes de Shiraz-Persepolis, onde se estreou. A primeira interpretaci\u00f3n de \"Improvisation sur Mallarme III\" con m\u00fasica de Boulez tam\u00e9n tivo lugar naquel festival en 1973. \"Farah\", tam\u00e9n baseado na m\u00fasica tradicional iraniana estreouse en 1976 e levouno de novo ao Festival de Shiraz-Perspolis dese ano, en que tam\u00e9n se viu \"Heliogabalus\", baseado no poema de Artaud. A padroa do festival foi a emperatriz Farah Pahlavi, coa que B\u00e9jart mantivo fortes lazos ata o final.\nEn 1987 trasladouse a Lausanne (Su\u00edza), onde fundou o B\u00e9jart Ballet Lausanne, unha das compa\u00f1\u00edas de danza m\u00e1is c\u00e9lebres e con m\u00e1is \u00e9xito do mundo.\nEntre os seus traballos est\u00e1 a versi\u00f3n revisada de \"Schelk\u00fanchik\" (\"O crebanoces\"), presuntamente inspirado pola s\u00faa propia historia, que se estreou en 2000. Emprega a m\u00fasica orixinal de Chaikovskii, mais descarta completamente o argumento orixinal e as personaxes, substitu\u00edndoas por unha nova historia sobre os esforzos dun rapaz para reconectar coa s\u00faa nai. Tam\u00e9n se trata as estra\u00f1as fantas\u00edas sexuais do rapaz, cun dese\u00f1o de produci\u00f3n cheo de imaxes er\u00f3ticas, algunhas chocantes para o p\u00fablico, como \u00fateros e vaxinas. Unha das personaxes foi Marius Petipa, que interpreta a Mefisto. Outra personaxe ch\u00e1mase Felix the Cat, presuntamente pola c\u00e9lebre personaxe de banda dese\u00f1ada.\nBolero.\nUnha das obras mestras de B\u00e9jart foi a coreograf\u00eda sobre o \"Bol\u00e9ro\", de Maurice Ravel. En \"The New York Times\", Jennifer Dunning describiu o \"Bol\u00e9ro\" de B\u00e9jart como \"probablemente a s\u00faa danza m\u00e1is co\u00f1ecida e popular\". Creada en 1960 para a bailarina Du\u0161ka Sifnios, a danza mostra unha bailarina sobre unha mesa arrodeada de homes sentados, que lentamente participan na danza, culminando nunha uni\u00f3n clim\u00e1tica dos bailar\u00edns sobre a mesa. Entre os bailar\u00edns que logo interpretaron a coreograf\u00eda de B\u00e9jart para o \"Bol\u00e9ro\" est\u00e1n Sylvie Guillem, do ballet da \u00d3pera de Par\u00eds, Grazia Galante, Maya Plisetskaya, Angele Albrecht e Roberto Bolle. Jorge Donn tam\u00e9n interpretou o papel principal, sendo o primeiro var\u00f3n que o fixo. Unha das actuaci\u00f3ns de Donn pode verse no filme \"Les Uns et les Autres\", de Claude Lelouch (1981).\nPremios.\nDurante a s\u00faa vida, B\u00e9jart recibiu moitos premios e distinci\u00f3ns polas s\u00faas contribuci\u00f3ns \u00e1s artes:"}
{"id": "430661", "revid": "98629", "url": "https://gl.wikipedia.org/wiki?curid=430661", "title": "Bradicinina", "text": "A bradicinina ou \u00e1s veces bradiquinina, \u00e9 un mediador inflamatorio. \u00c9 un p\u00e9ptido que causa a dilataci\u00f3n de vasos sangu\u00edneos, e unha diminuci\u00f3n da presi\u00f3n arterial. Unha clase de f\u00e1rmacos chamados inhibidores de ACE, que se utilizan para baixar a presi\u00f3n arterial, incrementan a cantidade de bradicinina (ao inhibir a s\u00faa degradaci\u00f3n), o que baixa m\u00e1is a presi\u00f3n arterial. A badicinina dilata os vasos sangu\u00edneos ao liberar prostaciclinas, \u00f3xido n\u00edtrico e factor hiperpolarizante derivado do endotelio.\nA bradicinina \u00e9 un p\u00e9ptido activo fisiol\u00f3xica e farmacoloxicamente do grupo de prote\u00ednas cininas, que consta de nove amino\u00e1cidos.\nEstrutura.\nA bradicinina \u00e9 unha cadea pept\u00eddica de 9 amino\u00e1cidos. A secuencia de amino\u00e1cidos da bracinina \u00e9: Arg-Pro-Pro-Gly-Phe-Ser-Pro-Phe-Arg (RPPGFSPFR). A s\u00faa f\u00f3rmula emp\u00edrica \u00e9, por tanto, C50H73N15O11.\nS\u00edntese.\nO sistema cinina-calicre\u00edna produce bradicinina por corte proteol\u00edtico do seu precursor cinin\u00f3xeno, o cinin\u00f3xeno de alto peso molecular (HMWK ou HK), feito polo encima calicre\u00edna. Ademais, hai convincentes evidencias de que a plasmina, un encima fibrinol\u00edtico, pode xerar bradicinina despois do corte do HMWK.\nMetabolismo.\nNos humanos, a bradicinina degr\u00e1dana tres cininases: encima convertedor da anxiotensina (ACE), aminopeptidase P (APP), e carboxipeptidase N (CPN), que clivan a mol\u00e9cula nas posici\u00f3ns 7-8, 1-2, e 8-9, respectivamente.\nFunci\u00f3n fisiol\u00f3xica.\nEfectos.\nA bradicinina \u00e9 un potente vasodilatador dependente do endotelio, que orixina unha baixada na presi\u00f3n arterial. Tam\u00e9n causa a contracci\u00f3n do m\u00fasculo liso non vascular dos bronquios e tracto gastrointestinal, incrementa a permeabilidade vascular e tam\u00e9n est\u00e1 implicado no mecanismo da dor. A bradicinina tam\u00e9n causa a natriurese, contribu\u00edndo \u00e1 baixada da presi\u00f3n arterial.\nA bradicinina eleva os niveis de calcio internos en astrocitos neocorticais, causando que estes liberen glutamato.\nA bradicinina tam\u00e9n se pensa que \u00e9 a causa da tose seca nalg\u00fans pacientes que toman f\u00e1rmacos inhibidores do encima convertedor da anxiotensina (ACE). P\u00e9nsase que a bracinina \u00e9 convertida en metabolitos inactivos pola ACE, polo que a inhibici\u00f3n deste encima conduce a un incremento dos niveis de bradicinina, o que causa unha tose seca por broncoconstrici\u00f3n. En casos graves, a elevaci\u00f3n dos niveis de bradicinina pode ter como resultado un anxioedema, unha emerxencia m\u00e9dica. As persoas de descendencia africana te\u00f1en un risco ata 5 veces maior de ter un anxioedema inducido por inhibidor de ACE debido a factores de risco de predisposici\u00f3n hereditaria como o anxioedema hereditario. Esta tose rebelde \u00e9 unha causa com\u00fan de ter que parar a terapia con inhibidor de ACE, e nese caso a seguinte li\u00f1a de tratamento \u00e9 usar antagonistas do receptor da anxiotensina II (ARB).\nA sobreactivaci\u00f3n da bradicinina crese que xoga un papel clave nunha rara doenza chamada anxiodema hereditario, ou edema anxio-neur\u00f3tico.\nA secreci\u00f3n inicial de bradicinina posnatal causa a constrici\u00f3n e finalmente a atrofia do conduto arterioso, formando o ligamento arterioso entre o tronco pulmonar e o arco a\u00f3rtico. Tam\u00e9n xoga un papel na constrici\u00f3n e oclusi\u00f3n final doutros vasos fetais, como as arterias e veas umbilicais. A vasoconstrici\u00f3n diferencial destes vasos fetais comparado coa resposta vasodilatadora doutros vasos suxire que as paredes destes vasos fetais son distintas das doutros vasos.\nReceptores.\nOs receptores de cinina B1 e B2 pertencen \u00e1 familia do receptor acoplado \u00e1 prote\u00edna G (GPCR).\nHistoria.\nA bradicinina foi descuberta en 1948 por tres fisi\u00f3logos e farmac\u00f3logos brasileiros que traballaban no Instituto Biol\u00f3xico da cidade de S\u00e3o Paulo, Brasil, liderado polo Dr. Maur\u00edcio Rocha e Silva. Xunto cos seus colegas Wilson Teixeira Beraldo e Gast\u00e3o Rosenfeld, descubriron os poderosos efectos hipotensivos da bradicinina en apreparaci\u00f3ns animais. A bradicinina foi detectada no plasma sangu\u00edneo de animais despois da adici\u00f3n de veleno extra\u00eddo da serpe \"Bothrops jararaca\", tra\u00edda por Rosenfeld do Instituto Butantan. O descubrimento formaba parte dun estudo continuo do shock circulatorio e de encimas proteol\u00edticos relacionados coa toxicolox\u00eda das trabadas de serpe, iniciados por Rocha e Silva xa en 1939. A bradicinina converteuse nun novo principio autofarmacol\u00f3xico, \u00e9 dicir, unha substancia que \u00e9 liberada no corpo por unha modificaci\u00f3n metab\u00f3lica a partir de precursores, que son activos farmacoloxicamente. Segundo B.J. Hagwood, bi\u00f3grafo de Rocha e Silva, \"O descubrimento da bradicinina conduciu a unha nova comprensi\u00f3n de moitos fen\u00f3menos patol\u00f3xicos e fisiol\u00f3xicos como o shock circulatorio inducido por velenos e toxinas.\"\nImplicaci\u00f3ns terap\u00e9uticas.\nA importancia pr\u00e1ctica do descubrimento da bradicinina f\u00edxose evidente cando un dos seus colaboradores na Universidade de S\u00e3o Paulo, o Dr. S\u00e9rgio Henrique Ferreira, descubriu un factor potenciador da bradicinina (BPF) no veleno botr\u00f3pico, que incrementa poderosamente tanto a duraci\u00f3n coma a magnitude dos seus efectos sobre a vasodilataci\u00f3n e a consecuente ca\u00edda da presi\u00f3n arterial. Base\u00e1ndose neste descubrimento, os cient\u00edficos de Bristol-Myers Squibb desenvolveron o primeiro dunha nova xeraci\u00f3n de f\u00e1rmacos antihipertensivos moi efectivos, os denominados inhibidores de ACE, como o captopril (comercializado co nome Capoten).\nActualmente, os inhibidores da bradicinina (antagonistas) est\u00e1n a desenvolverse como terapias potenciais para o anxioedema hereditario. O Icatibant \u00e9 un deses inhibidores. Hai outros inhibidores da bradicinina. Tense observado en estudos animais que a bromela\u00edna, unha substancia obtida dos talos e follas da planta do anan\u00e1s, suprime o inchamento inducido por trauma causado pola liberaci\u00f3n de bradicinina na corrente sangu\u00ednea e tecidos. Outras substancias que act\u00faan como inhibidores da bradicinina son o aloe e os polifenois, substancias que se encontran no vi\u00f1o tinto e no t\u00e9 verde.\nA bradicinina \u00e9 tam\u00e9n liberada por tumores carcinoides, e d\u00e1 lugar a s\u00edntomas parecidos \u00e1 asma."}
{"id": "430662", "revid": "27155", "url": "https://gl.wikipedia.org/wiki?curid=430662", "title": "Bradiquinina", "text": ""}
{"id": "430860", "revid": "7523", "url": "https://gl.wikipedia.org/wiki?curid=430860", "title": "Trevor Cooney", "text": "Trevor Donald Cooney, nado o 1 de agosto de 1992 en Wilmington, Delaware, \u00e9 un xogador profesional de baloncesto estadounidense que \u00e9 axente libre. Cunha estatura de 1,93 metros xoga na posici\u00f3n de escolta.\nTraxectoria profesional.\nO 15 de agosto de 2016, Cooney asinou cos Long Island Nets da NBA Development League. Nese mesmo mes de agosto, incorporouse \u00f3 Baskonia da Liga ACB para facer a pretempada. Un mes m\u00e1is tarde, renovou o seu contrato co Baskonia dous meses m\u00e1is.\nO 5 de agosto de 2017, anunciouse a s\u00faa fichaxe polo B\u00e1squet Coru\u00f1a da LEB Ouro."}
{"id": "430864", "revid": "89787", "url": "https://gl.wikipedia.org/wiki?curid=430864", "title": "Dmitry Flis", "text": "Dmitry Flis, nado o 22 de outubro de 1984 en Kaliningrado, \u00e9 un xogador profesional de baloncesto ruso que \u00e9 axente libre. Cunha estatura de 2,03 metros xoga na posici\u00f3n de ala-pivote.\nTraxectoria profesional.\nO 21 de agosto de 2009, anunciouse a fichaxe de Flis polo Obradoiro CAB na s\u00faa volta \u00e1 Liga ACB. Uns poucos d\u00edas m\u00e1is tarde, Flis desvinculouse do Obradoiro tras non poder xogar coma nacional seleccionable, sen chegar a debutar co equipo galego.\nO 25 de agosto de 2016, Flis fichou polo Club Ourense Baloncesto da LEB Ouro.\nO 14 de agosto de 2017, anunciouse a s\u00faa fichaxe polo B\u00e1squet Coru\u00f1a da LEB Ouro."}
{"id": "430865", "revid": "89787", "url": "https://gl.wikipedia.org/wiki?curid=430865", "title": "Agnieszka Holland", "text": "Agnieszka Holland, nada en Varsovia o 28 de novembro de 1948, \u00e9 unha directora de cinema e televisi\u00f3n polaca.\nMoi reco\u00f1ecida polas s\u00faas contribuci\u00f3ns \u00e1 nova vaga do cinema polaco, Agnieszka Holland est\u00e1 considerada como unha das m\u00e1is prominentes cineastas polacas.\nTraxectoria.\nNada dunha parella de xornalistas, o seu pai Henryk Holland era xudeu e un prominente activista comunista que chegou a capit\u00e1n do ex\u00e9rcito polaco. Pola contra, a s\u00faa nai era cat\u00f3lica, mais Holland non foi criada en ningunha relixi\u00f3n. O pai de Holland perdera os seus proxenitores no ghetto durante o holocausto e pasou gran parte da s\u00faa vida adulta negando a s\u00faa orixe xud\u00eda. A nai de Holland participou no levantamento de Varsovia en 1944 como membro da resistencia e axudou a rescatar varios xudeus, motivo polo que recibiu unha medalla do Instituto Yad Vashem de Israel.\nAmbos os proxenitores traballaron despois da guerra nun xornal local da cidade de Varsovia e debido a isto Holland sempre estivo en contacto con diversos temas pol\u00edticos e sociais que afectaban a Polonia da \u00e9poca. Holland estivo moito tempo enferma cando era nena e pasou gran parte desa \u00e9poca escribindo, debuxando e dirixindo pequenas obras con outros nenos. Cando ti\u00f1a once anos, os seus pais divorci\u00e1ronse e a s\u00faa nai volveu casar cun xornalista xudeu, Stanislaw Brodski.\nHolland graduouse na Academia de Cine e Televisi\u00f3n de Praga (FAMU) en 1971 e comezou a s\u00faa carreira como axudante de directores polacos como Krzysztof Zanussi (\"Illuminacja\", 1973) e Andrzej Wajda, (\"Danton\", 1982). O seu primeiro filme importante como directora foi \"Aktorzy Prowincjonalni\" (1978), unha cr\u00f3nica das tensas relaci\u00f3ns entre os bastidores dunha pequena compa\u00f1\u00eda de teatro que serv\u00eda como met\u00e1fora da situaci\u00f3n pol\u00edtica polaca contempor\u00e1nea. O filme ga\u00f1ou o premio internacional da cr\u00edtica do Festival de Cannes (1980). Holland s\u00f3 dirixiu dous filmes m\u00e1is en Polonia, \"Gor\u0105czka\" (1980) e \"Kobieta samotna\" (1981), antes de emigrar a Francia, en v\u00e9speras de que o xeneral Jaruzelski declarase o estado de sitio no pa\u00eds en decembro de 1981.\nHolland foi candidata ao Oscar ao mellor filme en lingua non inglesa po \"Bittere Ernte\" (1985), unha produci\u00f3n alem\u00e1 sobre a fuxida dunha muller xud\u00eda durante a segunda guerra mundial. Non obstante, o filme m\u00e1is destacado da directora \u00e9 \"Europa Europa\" (1991), baseado na biograf\u00eda de Solomon Perel, un adolescente xudeu que fuxiu de Alema\u00f1a a Polonio logo da noite dos cristais rotos en 1938. Tralo inicio da segunda guerra mundial e a invasi\u00f3n de Polonia, Perel fuxiu ao sector polaco ocupado pola Uni\u00f3n Sovi\u00e9tica. Ao ser posteriormente capturado polos alem\u00e1ns durante a Operaci\u00f3n Barbarroxa en 1941, conseguiu convencer un oficial alem\u00e1n de que tam\u00e9n era alem\u00e1n e viuse enrolado nas Xuventudes Hitlerianas. O filme converteuse no filme alem\u00e1n de m\u00e1is \u00e9xito nos Estados Unidos, ga\u00f1ando o Globo de Ouro e logrando unha candidatura ao Oscar ao mellor gui\u00f3n adaptado.\nComo amiga do escritor e director polaco Krzysztof Kie\u015blowski, Holland colaborou no gui\u00f3n do seu filme \"\". Como Kie\u015blowski, Holland frecuentemente analiza temas relacionados coa fe no seu traballo. Nunha entrevista concedida en 1988, a directora afirmou que a pesar de que as mulleres eran importantes nos seus filmes, o feminismo non \u00e9 o tema central da s\u00faa obra, e engadiu que cando fac\u00eda os seus filmes en Polonia baixo o r\u00e9xime comunista, d\u00e1base unha atmosfera de solidariedade interxen\u00e9rica contra a censura.\nVida privada.\nA s\u00faa filla Kasia Adamik tam\u00e9n \u00e9 directora de cinema."}
{"id": "430866", "revid": "56817", "url": "https://gl.wikipedia.org/wiki?curid=430866", "title": "Anita Hill", "text": "Anita Faye Hill, nada en\u00a0Lone Tree, Oklahoma\u00a0o\u00a030 de xullo de 1956,\u00a0\u00e9 unha profesora da Universidade de Brandeis (Waltham, Massachusetts), avogada e activista co\u00f1ecida porque en 1991 acusou o candidato \u00e1 Corte Suprema dos Estados Unidos, Clarence Thomas, de acosala sexualmente mentres era o seu supervisor na EEOC (Equal Employement Opportunity Commission) na d\u00e9cada dos 80. A utilizaci\u00f3n durante o xu\u00edzo do concepto \"acoso sexual\" significou o dar a co\u00f1ecer e popularizar un termo que dende mediados dos 70 xurdiu nos c\u00edrculos do movemento feminista radical.\nXu\u00edzo contra Clarence Thomas.\nO presidente naquel ent\u00f3n de Estados Unidos, George H. W. Bush, propuxo \u00f3 xu\u00edz Clarence Thomas como nomeado \u00e1 Corte Suprema en 1991. Este nomeamento trouxo diversas cr\u00edticas debido a que Hill acusou ese mesmo ano a Thomas de acoso sexual. Nas audiencias de confirmaci\u00f3n \u00f3 Senado de Thomas, Hill testificou que Thomas fix\u00e9ralle achegamentos de \u00edndole sexual non desexados mentres el era o seu supervisor da EEOC na d\u00e9cada de 1980.\nConsecuencias.\nNese momento, a activista afroamericana viuse exposta a toda clase de cr\u00edticas. Por\u00e9n, un ano despois, en 1992, produciuse un aumento do n\u00famero de norteamericanos que cr\u00edan no seu testemu\u00f1o. Isto serviu para levar o tema do acoso sexual \u00e1 atenci\u00f3n p\u00fablica, provocando unha metamorfose nas relaci\u00f3ns entre homes e mulleres no eido laboral. A\u00ednda que non logrou frear a confirmaci\u00f3n de Thomas como membro do m\u00e1ximo tribunal de xustiza dos Estados Unidos, o caso de Anita Hill serviu para destapar outros esc\u00e1ndalos de abusos sexuais como o que conclu\u00edu coa destituci\u00f3n do secretario da Mari\u00f1a dos\u00a0Estados Unidos en xullo de 1992 tras investigarse que algunhas mulleres militares da Armada foron humilladas polos seus compa\u00f1eiros durante unha Convenci\u00f3n nas Vegas."}
{"id": "430868", "revid": "23204", "url": "https://gl.wikipedia.org/wiki?curid=430868", "title": "Anita Faye Hill", "text": ""}
{"id": "430871", "revid": "88215", "url": "https://gl.wikipedia.org/wiki?curid=430871", "title": "Zach Monaghan", "text": "Zachary Michael Monaghan, nado o 1 de decembro de 1992 en Palatine, Illinois, Illinois, \u00e9 un xogador profesional de baloncesto estadounidense. Cunha estatura de 1,88 metros pode xogar nas posici\u00f3ns de base e escolta e dende 2022 milita no Mar\u00edn Peixegalego.\nTraxectoria profesional.\nO 21 de xullo de 2015, anunciouse a s\u00faa fichaxe polo B\u00e1squet Coru\u00f1a da LEB Ouro. Tras d\u00faas tempadas na Coru\u00f1a, fichou polo Limburg United belga, pero regresou \u00f3 equipo coru\u00f1\u00e9s o 2 de novembro de 2017. \u00d3 remate da tempada do seu regreso, Monaghan foi elixido pola afecci\u00f3n coma mellor xogador do Leyma Coru\u00f1a da tempada 2017/18. O 12 de xullo de 2018, anunciouse a s\u00faa renovaci\u00f3n polo Leyma Coru\u00f1a por unha tempada m\u00e1is.\nTras unha tempada no BC Beroe b\u00falgaro, Monaghan volveu a Coru\u00f1a para comezar a s\u00faa terceira etapa no B\u00e1squet Coru\u00f1a."}
{"id": "430885", "revid": "98629", "url": "https://gl.wikipedia.org/wiki?curid=430885", "title": "Cristi\u00e1n IV de Dinamarca", "text": "Cristi\u00e1n IV, nado en Hiller\u00f8d o 12 de abril de 1577 e finado en Copenhague o 28 de febreiro de 1648, foi rei de Dinamarca e de Noruega (1588-1648), fillo de Frederico II e de Sof\u00eda de Mecklemburgo-G\u00fcstrow.\nFoi un dos principais heroes militares do seu pa\u00eds, alcanzando gran popularidade tanto en vida como na posteridade. Destacou polo seu car\u00e1cter resolto, impetuoso e ambicioso, caracter\u00edsticas que resultaron tr\u00e1xicas para o seu reino. Participou en d\u00faas guerras contra Suecia e na Guerra dos Trinta Anos, con resultados negativos. Impulsou reformas administrativas e militares, e apoiou o mercantilismo en Dinamarca, colocando os cimentos dun imperio colonial. Amante da cultura e das artes, patrocinou grandes obras arquitect\u00f3nicas do Renacemento que embeleceron as cidades do pa\u00eds.\nTraxectoria.\nCristi\u00e1n naceu no castelo de Frederiksborg en 1577, sendo o maior dos fillos homes dos reis de Dinamarca Frederico II e Sof\u00eda de Mecklemburgo. Pequeno a\u00ednda, sucedeu ao seu pai en 1588, cando este faleceu. Alcanzou a maior\u00eda de idade en 1596. O 30 de novembro de 1597 uniuse en matrimonio con Ana Catarina de Brandeburgo, filla de Xoaqu\u00edn Frederico, margrave de Brandeburgo e duque de Prusia.\nA s\u00faa primeira obra destacada \u00e1 fronte do goberno foi unha serie de reformas na pol\u00edtica interior. Tam\u00e9n traballou intensamente no aspecto defensivo do reino. Constru\u00edu novas fortalezas, baixo a direcci\u00f3n de enxe\u00f1eiros neerlandeses. A Armada Real Danesa, que en 1596 consist\u00eda nuns vinte e dous buques, alcanzou en 1610 a cifra de sesenta, varios deles dese\u00f1os propios do rei. A constituci\u00f3n dun ex\u00e9rcito nacional foi m\u00e1is dif\u00edcil, xa que Cristi\u00e1n depend\u00eda de tropas procedentes na s\u00faa maior parte da leva de campesi\u00f1os dos dominios reais.\nCristi\u00e1n seguiu unha pol\u00edtica de expansi\u00f3n do comercio mar\u00edtimo dan\u00e9s para sacar proveito do mercantilismo que imperaba en Europa nesa \u00e9poca. Por iso, estableceu a primeira colonia danesa en Trankebar, na costa meridional da India e creou a concesi\u00f3n da Compa\u00f1\u00eda Danesa das Indias Orientais, que en gran medida constitu\u00edu o inicio do Imperio colonial dan\u00e9s.\nA guerra de Kalmar.\nLograda a reorganizaci\u00f3n do ex\u00e9rcito, tivo a s\u00faa primeira experiencia b\u00e9lica, que lle resultou favorable. Emprendeu en 1611 unha guerra contra Suecia, co\u00f1ecida como a guerra de Kalmar, xa que a operaci\u00f3n principal foi a ocupaci\u00f3n danesa do porto de Kalmar. Cristi\u00e1n conseguiu que o rei sueco Gustavo II Adolfo cumprise coas condici\u00f3ns da Paz de Kn\u00e4red (1613), entre elas o pago dun mill\u00f3n de \"riksdal\" por concepto de danos de guerra.\nConclu\u00edda a guerra con Suecia, fixou a s\u00faa atenci\u00f3n en Alema\u00f1a. Os seus obxectivos eran principalmente dous: primeiro, obter o control dos grandes r\u00edos alem\u00e1ns, o Elba e o Weser, como un medio para asegurar o dominio dan\u00e9s nos mares boreais, e segundo, obter os territorios secularizados dos bispados de Bremen e Verden como herdanza para os seus fillos m\u00e1is novos.\nHabilmente aproveitou a alarma dos pr\u00edncipes protestantes alem\u00e1ns trala Batalla da Monta\u00f1a Branca en 1620 para asegurar o seu fillo Frederico como coadxutor da diocese de Bremen en setembro de 1621. Un arranxo similar foi alcanzado en novembro na diocese de Verden. Hamburgo tivo que reco\u00f1ecer, polo pacto de Steinburg (xullo de 1621), a soberan\u00eda danesa sobre o Holstein.\nA Guerra do Trinta Anos.\nO poder crecente dos cat\u00f3licos no norte de Alema\u00f1a despois de 1623 convidaba a Cristi\u00e1n a inmiscirse na Guerra dos Trinta Anos. Por un tempo, mant\u00edvose \u00e1 marxe, pero as alarmantes chamadas de auxilio dos protestantes e sobre todo, o temor de que Gustavo II Adolfo de Suecia o suplantase como o campi\u00f3n da causa protestante, levouno a entrar en guerra contra as forzas combinadas do emperador e a liga Cat\u00f3lica, sen que contase cunha garant\u00eda de cooperaci\u00f3n en terras alem\u00e1s.\nO 9 de maio de 1625 Cristi\u00e1n abandonou Dinamarca para dirixirse \u00e1 fronte en Alema\u00f1a. Ti\u00f1a \u00e1 s\u00faa disposici\u00f3n entre 19 000 e 25 000 homes. Ao principio tivo alg\u00fans \u00e9xitos, pero o 27 de agosto de 1626 foi derrotado estrepitosamente por Johann Tserclaes en Lutter-am-Barenberge, e no ver\u00e1n de 1627 os cat\u00f3licos, encabezados por Tilly e Albrecht von Wallenstein, invadiron Dinamarca, desolando e ocupando os ducados de Schleswig e Holstein e toda a pen\u00ednsula de Xutlandia. Ante a grave situaci\u00f3n, Cristi\u00e1n pactou unha alianza co seu antigo inimigo Gustavo II Adolfo de Suecia o 1 de xaneiro de 1628. Gustavo comprometeuse a axudar a Dinamarca cunha frota e pouco tempo despois, un ex\u00e9rcito e unha frota dano-suecos obrigaron a Wallenstein a levantar o sitio de Stralsund. A posesi\u00f3n dunha armada superior evitou que Dinamarca sufrise peores dificultades, e en maio de 1629 Cristi\u00e1n puido conclu\u00edr unha paz co emperador en L\u00fcbeck, sen ningunha perda territorial.\nIntrigas.\nTrala guerra, Cristi\u00e1n IV padeceu non s\u00f3 o fracaso pol\u00edtico, sen\u00f3n tam\u00e9n familiar. En 1628 descubriuse unha intriga escandalosa dunha relaci\u00f3n da s\u00faa segunda esposa, Kirsten Munk, cun oficial alem\u00e1n. Ante as acusaci\u00f3ns e a sa\u00edda de Kirsten da residencia real, ela destapou un novo esc\u00e1ndalo: a relaci\u00f3n dunha das s\u00faas serventas, Vibeke Kruse, co rei Cristi\u00e1n. En xaneiro de 1630 a ruptura no matrimonio foi definitiva, e Kirsten retirouse \u00e1s s\u00faas posesi\u00f3ns de Xutlandia. Cristi\u00e1n aceptou publicamente a s\u00faa relaci\u00f3n con Vibeke, e mantivo con ela unha relaci\u00f3n de concubinato, formando unha familia. Os fillos de Vibeke convert\u00e9ronse nos inimigos naturais dos fillos de Kirsten.\nEntre 1629 e 1643 Cristi\u00e1n ga\u00f1ou novamente popularidade e influencia. Nese per\u00edodo obtivo novamente o control da pol\u00edtica exterior e das cotas de peaxe do \u00d6resund.\nSegunda guerra contra Suecia.\nMesmo no momento m\u00e1is baixo dos seus infortunios, Cristi\u00e1n nunca perdeu as esperanzas de recuperar o seu poder. Nunca se reconciliou con Suecia, o seu inimigo m\u00e1is perigoso, mais tampouco se encargou de tecer as alianzas necesarias para protexer as s\u00faas posesi\u00f3ns do perigo sueco. Serviu de mediador a favor do emperador trala morte de Gustavo II Adolfo en 1632, e a trav\u00e9s diso tentou minimizar a influencia sueca en Alema\u00f1a, con escasas vantaxes para Dinamarca. A s\u00faa pol\u00edtica de confrontaci\u00f3n en Escandinavia irritou o parlamento sueco, e unha nova guerra sueco-danesa era s\u00f3 cuesti\u00f3n de tempo. Na primavera de 1643 parec\u00eda que ese tempo chegara.\nGrazas \u00e1s s\u00faas conquistas na Guerra do Trinta Anos, os suecos pod\u00edan atacar Dinamarca tanto dende o sur como dende o leste. Suecia manti\u00f1a ademais un pacto cos Pa\u00edses Baixos, o que serv\u00eda de contrapeso \u00e1 superioridade danesa no mar. En maio, o Consello sueco decidiu inclinarse pola guerra. O 12 de decembro de 1643 o mariscal sueco Lennart Torstensson avanzou dende Bohemia, cruzou a fronteira sur de Dinamarca, e a finais de xaneiro de 1644 ti\u00f1a no seu poder toda a pen\u00ednsula de Xutlandia. O ataque, h\u00e1bil e r\u00e1pido, paralizou Dinamarca, mais a s\u00faa gravidade fixo que Cristi\u00e1n traballase arduamente na defensa do seu reino.\nCon sesenta e seis anos, o rei dan\u00e9s demostrou unha enerx\u00eda inesgotable. Traballou noite e d\u00eda para organizar o ex\u00e9rcito e equipar a armada. Afortunadamente para el, o goberno sueco atrasou as hostilidades en Escania, a parte oriental de Dinamarca, ata febreiro de 1644, de modo que os daneses puideron preparar a defensa e salvar a importante praza forte de Malm\u00f6.\nTorstensson non puido cruzar de Xutlandia \u00e1 illa de Fionia, en espera dunha frota neerlandesa, que foi destru\u00edda pola armada danesa entre as illas de Sylt e R\u00f8m\u00f8. Un novo intento para transportar o ex\u00e9rcito de Torstensson \u00e1s illas danesas foi frustrado por Cristi\u00e1n IV en persoa o 1 de xullo de 1644. As d\u00faas frotas inimigas atop\u00e1ronse ao sueste da ba\u00eda de Kiel, e o soberano dan\u00e9s demostrou un hero\u00edsmo que a\u00ednda na actualidade \u00e9 loado polo pobo dan\u00e9s. Cristi\u00e1n ach\u00e1base na cuberta do \"Trefoldigheten\" (\"Trindade\") e un can\u00f3n xunto a el estoupou por unha bala sueca; as achas de madeira e metal encaix\u00e1ronse no corpo do rei, ceg\u00e1ndoo dun ollo e lanz\u00e1ndoo ao solo. Inmediatamente p\u00faxose de p\u00e9 e continuou dirixindo a batalla ata o final desta. A frota danesa mostrou a s\u00faa superioridade na batalla, acurralando a sueca na ba\u00eda de Kiel; con todo, os suecos puideron escapar.\nA finais de setembro, a armada danesa foi aniquilada polas forzas combinadas de suecos e neerlandeses entre Fehmarn e Lolland. Esgotada a capacidade militar de Dinamarca, Cristi\u00e1n viuse obrigado aceptar a mediaci\u00f3n de Francia e das Provincias Unidas. A paz foi asinada en Br\u00f6msebro o 8 de febreiro de 1645. Dinamarca cedeu a Suecia as illas de Gotland e Saaremaa e, por trinta anos, a provincia de Halland, mentres que Noruega cedeu as provincias de J\u00e4mtland e H\u00e4rjedalen.\n\u00daltimos anos e legado.\nOs \u00faltimos anos da s\u00faa vida foron embazados por fortes diferenzas cos seus xenros, en especial co m\u00e1is ambicioso deles, Corfitz Ulfeldt. O 21 de febreiro de 1648, pola s\u00faa propia vontade, foi trasladado a Copenhague, onde morreu unha semana despois. Foi sepultado na catedral de Roskilde.\nFalaba, ademais da s\u00faa lingua materna, alem\u00e1n, lat\u00edn, franc\u00e9s e italiano. Os seus bi\u00f3grafos consid\u00e9rano un home alegre e hospitalario, ao que lle gustaba a vida social. O seu car\u00e1cter era tam\u00e9n irritable, apaixonado, valoroso e cun forte sentido do deber. Ao final da s\u00faa tormentosa vida cultivou os froitos da s\u00faa carencia de autocontrol.\nFundou un gran n\u00famero de vilas e cidades, moitas das cales foron nomeados na s\u00faa honra: en Dinamarca Christianshavn, Christianstad e Christianopel. Christiania (actual Oslo, refundada despois de que a cidade vella fose destru\u00edda por un incendio), Christianssand e Konningsberg en Noruega. Gl\u00fcckstadt (fundada como rival de Hamburgo) en Holstein, e Kobberm\u00f8lle en Schleswig. Os asentamentos urbanos eran dese\u00f1ados de acordo aos ideais do Renacemento, coas r\u00faas en \u00e1ngulo recto entre si.\nEn Copenhague ordenou edificar moitos edificios renacentistas, como \"B\u00f8rsen\", a igrexa de Holmen, o castelo de Rosenborg, a fortaleza \"Kastellet\", e a \"Rundet\u00e5rn\", que serviu como observatorio. Remodelou o castelo de Frederiksborg nun suntuoso palacio renacentista, e Kronborg como fortaleza.\nFundou a Compa\u00f1\u00eda Danesa das Indias Orientais, inspirado na Compa\u00f1\u00eda Holandesa. \u00c9 a figura central do himno real dan\u00e9s, \"Kong Kristian\".\nFamilia.\nNon se sabe de certo cantos fillos tivo, pero s\u00e1bese da existencia de 21.\nCasou en 1597 con Ana Catarina de Brandeburgo. Con ela tivo seis fillos:\nEstando a\u00ednda casado, tivo unha primeira amante, Kirsten Madsdatter, con quen tivo un fillo:\nCon Karen Andersdatter, unha segunda amante, tivo dous fillos:\nCoa s\u00faa amante Kirsten Munk contraeu matrimonio morgan\u00e1tico en 1615. Con ela tivo dez fillos:\nCon Vibeke Kruse tivo dous fillos reco\u00f1ecidos, a\u00ednda que posiblemente houbese m\u00e1is:"}
{"id": "430893", "revid": "89787", "url": "https://gl.wikipedia.org/wiki?curid=430893", "title": "Receptor de bradicinina", "text": "A familia do receptor de bradicinina \u00e9 un grupo de receptores acoplados \u00e1 prote\u00edna G cuxo principal ligando \u00e9 o p\u00e9ptido bradicinina.\nExisten dous receptores de bradicinina: o receptor B1 e o receptor B2.\nReceptor B1.\nO receptor de bradicinina B1 \u00e9 un receptor acoplado \u00e1 prote\u00edna G codificado polo xene BDKRB1 en humanos. O seu principal ligando \u00e9 a bradicinina, un p\u00e9ptido de nove amino\u00e1cidos xerado en condici\u00f3ns fisiopatol\u00f3xicas como a inflamaci\u00f3n, traumas, queimaduras, shock e alerxia.\nA prote\u00edna B1 sintet\u00edzase \"de novo\" despois dunha lesi\u00f3n nun tecido e a uni\u00f3n a este receptor orixina un incremento na concentraci\u00f3n do i\u00f3n calcio citos\u00f3lico, resultando finalmente nunha resposta inflamatoria aguda e cr\u00f3nica.\nReceptor B2.\nO receptor de bradicinina B2 \u00e9 un receptor acoplado \u00e1 prote\u00edna G, concretamente acoplado \u00e1s subunidades Gq e Gi. A Gq estimula a fosfolipase C para incrementar o calcio libre intracelular e a Gi inhibe a adenilato ciclase. Ademais, o receptor estimula as v\u00edas da prote\u00edna quinase activada por mit\u00f3xeno. Expr\u00e9sase constitutivamente en todo o corpo en tecidos sans.\nO receptor B2 forma un complexo co encima convertedor da anxiotensina (ACE), e p\u00e9nsase que este xoga un papel na comunicaci\u00f3n entre o sistema renina-anxiotensina (RAS) e o sistema cinina-calicre\u00edna (KKS). O heptap\u00e9ptido anxiotensina (1-7) tam\u00e9n potencia a acci\u00f3n da bradicinina sobre os receptores B2.\nO Icatibant \u00e9 un antagonista de segunda xeraci\u00f3n do receptor B2, co que se fixeron ensaios cl\u00ednicos limitados en casos de dor e inflamaci\u00f3n. O FR 173657 \u00e9 outro antagonista non p\u00e9ptido B2 oralmente activo, que tam\u00e9n foi ensaiado limitadamente como f\u00e1rmaco analx\u00e9sico e antiinflamatorio.\nA calidina tam\u00e9n sinaliza a trav\u00e9s do receptor B2."}
{"id": "430895", "revid": "27155", "url": "https://gl.wikipedia.org/wiki?curid=430895", "title": "Receptor da bradicinina", "text": ""}
{"id": "430900", "revid": "23204", "url": "https://gl.wikipedia.org/wiki?curid=430900", "title": "Cristian IV de Noruega", "text": ""}
{"id": "430903", "revid": "1131", "url": "https://gl.wikipedia.org/wiki?curid=430903", "title": "Eric Descheenie", "text": "Eric Descheenie \u00e9 un pol\u00edtico\u00a0navajo e membro do Partido Dem\u00f3crata na Casa de Representantes de Arizona, elixido para representar o distrito 7 en 2016. \u00c9 o director de Relaci\u00f3ns Gobernamentais Tribais para a Xunta de Supervisores do Condado de Navajo. Tam\u00e9n exerceu como ligaz\u00f3n tribal co Departamento de Vivenda de Arizona e a Oficina de Igualdade de Oportunidades do Gobernador."}
{"id": "430920", "revid": "27155", "url": "https://gl.wikipedia.org/wiki?curid=430920", "title": "Calidina", "text": "A calidina \u00e9 unha cinina bioactiva formada en resposta a lesi\u00f3ns nos tecidos a partir de precursores cinin\u00f3xenos por medio da acci\u00f3n de calicre\u00ednas.\nA calidina \u00e9 un decap\u00e9ptido cuxa secuencia \u00e9 H-Lys-Arg-Pro-Pro-Gly-Phe-Ser-Pro-Phe-Arg-OH. Pode converterse en bradicinina pola acci\u00f3n dun encima aminopeptidase. En realidade, a calidina \u00e9 id\u00e9ntica \u00e1 bradicinina, pero cun residuo de lisina adicional no extremo N-terminal e sinaliza tam\u00e9n a trav\u00e9s do receptor de bradicinina.\nPode ser un substrato para as carboxipeptidases M e N."}
{"id": "430921", "revid": "69139", "url": "https://gl.wikipedia.org/wiki?curid=430921", "title": "Epipogium aphyllum", "text": "A Epipogium aphyllum \u00e9 unha especie da familida das Orchidaceae.\nCaracter\u00edsticas.\n\u00c9 unha especie dif\u00edcil de observar pola s\u00faa biolox\u00eda. Non ten follas verdes e vive normalmente en forma de rizoma subterr\u00e1nea, asoci\u00e1ndose a fungos que lle proporcionan o alimento. S\u00f3 en anos cunhas condici\u00f3ns \u00f3timas de humidade e temperatura desenrola un pequeno tallo con flores que saen \u00e1 superficie. Isto acontece en poucos lugares e cada varios anos. As\u00ed no Reino Unido, volveuse a citar no 2010, tras 23 anos de vida. Por todo isto recibe o sobrenome de \"ghost orchid\" (\"orqu\u00eddea pantasma\") en ingl\u00e9s.\nDistribuci\u00f3n.\nVive en rexi\u00f3ns mornas e fr\u00edas de Europa e Asia. Est\u00e1 moi ligada \u00f3s faiais e abetais. E consid\u00e9rase un indicador de masas forestais maduras e ben conservadas. Debido \u00e1 regresi\u00f3n dos bosques nas que vive, consid\u00e9rase unha especie ameazada."}
{"id": "430925", "revid": "89787", "url": "https://gl.wikipedia.org/wiki?curid=430925", "title": "Wenona Benally", "text": "Wenona Benally \u00e9 unha pol\u00edtica navajo e membro do Partido Dem\u00f3crata na Casa de Representantes de Arizona, elixida para representar o Distrito 7 en 2016. Anteriormente postulouse para a C\u00e1mara dos Estados Unidos para representar o primeiro distrito congresional de Arizona."}
{"id": "430944", "revid": "23204", "url": "https://gl.wikipedia.org/wiki?curid=430944", "title": "Epipogium Aphyllum", "text": ""}
{"id": "430957", "revid": "1505", "url": "https://gl.wikipedia.org/wiki?curid=430957", "title": "Gregorio Couto", "text": "Gregorio Couto, nado en Bora (Pontevedra), foi un autor teatral do s\u00e9culo XVIII.\nTraxectoria.\nS\u00e1bese pouco da s\u00faa vida. En 1752 figuraba como aprendiz de canter\u00eda no \"Interrogatorio do Catastro do Marqu\u00e9s de Ensenada\". Da s\u00faa autor\u00eda cons\u00e9rvase o \"Sainete ou Entrem\u00e9s de Bora\", peza realizada quizais con posterioridade ao citado ano de 1752, en que aparecen temas tan importantes como a cr\u00edtica ao poder do alcalde ou a denuncia do abandono ling\u00fc\u00edstico por parte das persoas que ocupan cargos pol\u00edticos."}
{"id": "430967", "revid": "1131", "url": "https://gl.wikipedia.org/wiki?curid=430967", "title": "Entrem\u00e9s de Bora", "text": "O Entrem\u00e9s de Bora ou Sainete de Bora \u00e9 unha das poucas obras teatrais \u00edntegras en lingua galega dos S\u00e9culos Escuros. O seu autor foi Gregorio Couto. Foi publicada por Ferm\u00edn Bouza-Brey no ano 1949, a trav\u00e9s do seu estudo \"Teatro de Carnaval en Galicia\", inclu\u00eddo na madrile\u00f1a \"Revista de Dialectolog\u00eda y Tradiciones Populares\".\nTrama e caracter\u00edsticas.\nO argumento da obra \u00e9, \"a priori\", simple. Un alcalde dunha certa idade qu\u00e9ixase aos seus criados da s\u00faa veci\u00f1a, unha muller definida como \"vella\" e que se lamenta polo olfacto que prov\u00e9n da coci\u00f1a do alcalde. Entre outros subtemas, aborda o abandono ling\u00fc\u00edstico, encerra unha denuncia do abuso de poder e retrata o machismo (declara que as mulleres son \"bestias afligidas\")."}
{"id": "430968", "revid": "23204", "url": "https://gl.wikipedia.org/wiki?curid=430968", "title": "Principado de Acaia", "text": "O Principado de Acaia, tam\u00e9n chamado Principado de Morea, foi un do tres estados vasalos do Imperio Latino que substitu\u00edron ao Imperio bizantino tras a conquista de Constantinopla polos cruzados durante a Cuarta Cruzada. Converteuse en vasalo do reino de Tesal\u00f3nica, xunto co Ducado de Atenas, ata que Tesal\u00f3nica foi capturada por Teodoro Comneno Ducas, o d\u00e9spota de Epiro, en 1224. Logo disto, Acaia converteuse durante alg\u00fan tempo nun polo de poder de Grecia, e a mediados do s\u00e9culo XIII a corte de Andravida era considerada o mellor expo\u00f1ente da cabalar\u00eda polos europeos occidentais.\nFundaci\u00f3n.\nAcaia foi fundada en 1205 por Guillerme de Champlitte e Geoffroi I de Villehardouin, que emprenderon a conquista do Peloponeso en nome de Bonifacio de Montferrato, rei de Tesal\u00f3nica. Cunha forza de non m\u00e1is de 100 cabaleiros e 500 infantes, tomaron Acaia e \u00c9lide, e despois de derrotar aos gregos locais na Batalla do Oliveiral de Kunduros, fix\u00e9ronse donos de Morea. A vitoria foi decisiva, e despois da batalla toda resistencia dos locais limitouse a uns poucos fortes, que continuaron mantendo. A fortaleza de Araklovon en Elis, foi defendida por Doxapatres Boutsaras, que soportou os ataques at\u00e9 1213, cando a gornici\u00f3n finalmente se rendeu. O forte de Monemvasia, e os castelos de Argos, Nauplia e Corinto baixo Le\u00f3n Sgouros resistiron at\u00e9 o seu suicidio en 1208. para 1212, estes tam\u00e9n foran conquistados, e organizados como o se\u00f1or\u00edo de Argos e Nauplia, e s\u00f3 Monemvasia continuou resistindo at\u00e9 1248. Guillerme de Champlitte gobernou Acaia ata que partiu a Francia para asumir unha herdanza, pero morreu no cami\u00f1o en 1209. Foi sucedido por Geoffroi I de Villehardouin, que gobernou at\u00e9 a s\u00faa morte en 1219.\nOrganizaci\u00f3n do Principado.\nOrganizaci\u00f3n territorial.\nAcaia era bastante pequena: consist\u00eda na pen\u00ednsula do Peloponeso (ent\u00f3n co\u00f1ecida como Morea), pero era bastante rica, exportando vi\u00f1o, pasas, cera, mel, aceite e seda. A capital do Principado estaba orixinalmente en Andravida. Limitaba ao norte con Epiro e o Ducado de Atenas e rodeado polos territorios venecianos ocupados no mar Exeo, inclu\u00edndo as fortalezas de Modona e Coroni no Peloponeso.\nGeoffroi I dividiu o territorio do seu novo dominio entre os seus seguidores. O Principado foi dividido en 12 baron\u00edas, cada unha consistente en varios feudos m\u00e1is pequenos, que foron unidades territoriais e financeiras, cada un correspondente a un ingreso de 1000 \"hyperpyra.\" Estes foron: a baron\u00eda de Akova (Matagrifon) situado en Arcadia con 24 feudos, de Skorta (en Karitena) con 22 feudos, de Nikli e Geraki con 6 feudos, de Kalavrita con 12 feudos, de Vostitza con 8 feudos, de Veligosti, Gritzena, Passavant (en Laconia) e Chalandritsa con 4 feudos, mentres que a baron\u00eda de Kalamata foi conservada como un feudo persoal polos Villehardouins. Tam\u00e9n houbo sete baron\u00edas clericais, dirixidas polo bispo de Patras. Tam\u00e9n se lles concedeu propiedades extensas \u00e1s ordes militares dos Templarios, os Hospitalarios e os Cabaleiros Teut\u00f3nicos.\nGoberno e administraci\u00f3n.\nOs m\u00e1is importantes se\u00f1ores seculares e eclesi\u00e1sticos participaban no consello da \u00abGran Corte\u00bb, que era presidida polo Pr\u00edncipe. O consello ti\u00f1a unha grande autoridade, e as s\u00faas decisi\u00f3ns eran vinculantes para o Pr\u00edncipe. As maiores autoridades do Principado eran o chanceler, o primeiro ministro do pr\u00edncipe, o bail\u00edo, o condest\u00e1bel, o tesoureiro, o \"protovestiarios\", a cargo do tesouro persoal do pr\u00edncipe, e o \"pourveur des chastiaux\", quen era respons\u00e1bel do abastecemento dos castelos.\nO Principado tam\u00e9n produciu un \u00fanico conxunto de leis, o \u00abAssize de Romania\u00bb, que combinaba aspectos do dereito bizantino e franc\u00e9s, e converteuse en base para as leis dos outros estados cruzados. Varios t\u00edtulos bizantinos, como \"logoteta\" e \"protovestarios\" continuaron en uso, a\u00ednda que estes t\u00edtulos foron adapt\u00e1ndose \u00e1s concepci\u00f3ns do feudalismo occidental. O sistema bizantino de pronoia tam\u00e9n foi adaptado para encaixar no feudalismo occidental, os campesi\u00f1os (\"paroikoi\") posu\u00edan tecnicamente a propiedade das s\u00faas terras, pero os deberes militares e os impostos que non foran obxecto baixo o sistema de \"pronoia\" f\u00f3ronlles impostas polos seus novos amos franceses.\nOs bar\u00f3ns francos estaban sometidos a pesadas obrigaci\u00f3ns militares. Ti\u00f1an que servir catro meses ao ano co ex\u00e9rcito do Principado e catro meses m\u00e1is de garda en varios castelos. Non pod\u00edan abandonar o Principado, excepto co permiso do Pr\u00edncipe, e a\u00ednda as\u00ed ti\u00f1an que regresar dentro de dous anos e dous d\u00edas ou confiscaban os seus bens.\nO Principado no s\u00e9culo XIII.\nGodofredo I foi sucedido polo seu fillo Godofredo II, que gobernou at\u00e9 a s\u00faa morte en 1245. Mediante a confiscaci\u00f3n dos impostos eclesi\u00e1sticos, nos anos 1221-1223 constru\u00edu un poderoso castelo en Chlemoutsi, preto da actual Kastro-Kyllini, que utilizou como a s\u00faa residencia principal. Debido a isto, entrou en conflito coa Igrexa cat\u00f3lica, e foi brevemente excomungado polo Papa. Cando Xo\u00e1n III de Nicea cercou Constantinopla en 1236, Godofredo II acudiu en axuda do Imperio latino con 100 cabaleiros, 800 porteiros e 6 barcos.\nBaixo o seu irm\u00e1n e sucesor, o pr\u00edncipe Guillerme II de Villehardouin, o Principado alcanzou o seu apoxeo. Guillerme era un poeta e trobador, e a s\u00faa corte tivo a s\u00faa propia ceca en Glarenza, e unha pr\u00f3spera cultura literaria, utilizando unha forma distinta de fala francesa. En 1249, Guillerme II trasladou a capital de Acaia \u00e1 recentemente constru\u00edda fortaleza de Mistr\u00e1, preto da antiga Esparta. En 1255 viuse envolvido na Guerra de Sucesi\u00f3n eubeota, e en 1259 aliouse con Miguel II, d\u00e9spota de Epiro, contra Miguel VIII Pale\u00f3logo de Nicea. Con todo, Miguel II despois desertou para unirse ao bando niceno, e Guillerme foi feito prisioneiro na batalla de Pelagonia. Despois que Constantinopla foi reconquistada por Miguel en 1261, Guillerme foi liberado en 1262 a cambio de Mistra e o resto de Laconia, que se converteu nun despotado bizantino, as\u00ed como dun xuramento de lealdade ao emperador.\nCon todo, pouco despois da s\u00faa liberaci\u00f3n, Guillerme rompeu o seu xuramento de fidelidade, e comezou a buscar alianzas e axuda de varias naci\u00f3ns occidentais. Informado o gobernador local bizantino das acci\u00f3ns de Guillerme, Miguel VIII enviou un ex\u00e9rcito baixo o mando do seu medio irm\u00e1n, Constantino, contra Guillerme, pero a expedici\u00f3n non tivo \u00e9xito, os bizantinos foron primeiro derrotados na Batalla de Prinitza en 1263 e logo, despois do regreso de Constantino a Constantinopla, sufriron unha dura derrota na batalla de Makryplagi en 1264.\nDespois de Guillerme, o Principado pasou a Carlos de Anjou. No Tratado de Viterbo (1267), Carlos recibiu Acaia do exiliado Baldu\u00edno II de Constantinopla, que esperaba que Carlos puidese axudalo a restaurar o Imperio Latino. Carlos e os seus descendentes non gobernaron en Acaia persoalmente, sen\u00f3n a trav\u00e9s dunha serie de alguac\u00eds designados. Eles fixeron con todo enviar di\u00f1eiro e soldados para axudar a defender o principado contra a invasi\u00f3n bizantina.\nO conflito feudal de Morea (1307-1383).\nPara este per\u00edodo o Principado estaba baixo un conflito de sucesi\u00f3n violenta, que foi orixinado polo deposto emperador latino Baldu\u00edno II que deu o se\u00f1or\u00edo de Acaia como agasallo a Carlos I de Sicilia a cambio de apoio no seu intento de reconquistar o trono de Constantinopla, unha acci\u00f3n que ignorou os dereitos dos Pr\u00edncipes de Villehardouin de Acaia. Os reis anxevinos de N\u00e1poles posteriormente deron Acaia como o seu feudo a unha serie dos seus propios familiares, que loitaron contra a princesa Margarida de Villehardouin e os seus herdeiros.\nCarlos II de N\u00e1poles nun primeiro momento concedeu o feudo de Morea ou Acaia \u00e1 princesa Isabela de Villehardouin (da dinast\u00eda de Villehardouin), pero a depuxo en 1307 e outorgoullo ao seu fillo Filipe I de Tarento, quen en 1313 transferiuno a Matilda (ou Mafalda, ou Maud) de Hainaut, a herdeira de Isabela de Villehardouin, que casou con Lu\u00eds de Borgo\u00f1a, rei titular de Tesal\u00f3nica. Pero Margarida, a filla m\u00e1is nova de Guillerme II Villehardouin, reclamou os seus dereitos a partir de 1307. En 1313 ela reclamounos novamente sen \u00e9xito e logo os seus dereitos foron transferidos \u00e1 s\u00faa filla Isabel de Sabran, esposa de Fernando de Mallorca. O fillo de Fernando e Isabel, co\u00f1ecido como Xaime o Temerario, foi proclamado pr\u00edncipe de Morea en 1315 baixo a rexencia do seu pai, que conquistou o principado entre 1315 e 1316 pero Fernando foi derrotado e executado por Lu\u00eds de Borgo\u00f1a e Matilda en 1316. En 1316 Lu\u00eds de Borgo\u00f1a morreu e o rei Roberto de N\u00e1poles depuxo a Matilda e deu o principado ao seu irm\u00e1n Xo\u00e1n de Durazzo, con quen Matilda casou brevemente pola forza antes de ser encarcerada.\nDesde 1331 os se\u00f1ores feudais comezaron a reco\u00f1ecer os dereitos de Xaime, e en 1333 o reco\u00f1ecemento foi total. Ent\u00f3n Xo\u00e1n transferiu os seus dereitos \u00e1 s\u00faa cu\u00f1ada, Catarina de Valois, titular emperatriz de Constantinopla, a esposa de Filipe I de Tarento, cuxo fillastro Roberto reclamou os seus dereitos at\u00e9 1346 cando ela morreu. Daquela a reclamaci\u00f3n foi emitida polo fillo de Filipe e Catarina, Filipe II de Tarento. En 1349 Xaime foi sucedido polo seu fillo Xaime IV (II de Morea). En 1364 Roberto de Tarento, o fillastro de Catarina e fillo m\u00e1is vello de Filipe I de Tarento, morreu. En 1373 Filipe II transferiu os seus dereitos \u00e1 s\u00faa curm\u00e1 e antiga cu\u00f1ada Xoana I de N\u00e1poles, xunto co seu terceiro marido Xaime IV de Mallorca, cando morreu en 1375, deixou a s\u00faa propia demanda do Principado, no punto en que ela se converteu m\u00e1is ou menos na indiscut\u00edbel princesa de Acaia. Con todo, cando Xoana foi encarcerada en N\u00e1poles en 1381, Xaime de Baux, neto de Catalina e sobri\u00f1o de Filipe II, que en 1374 se converteu en emperador titular de Constantinopla, aproveitou a oportunidade e tomou Acaia. En 1383, Acaia foi anexada por Carlos III de N\u00e1poles, o sucesor e asasino da ra\u00ed\u00f1a Xoana de N\u00e1poles, que era o neto de Xo\u00e1n de Durazzo, e Xaime de Baux foi expulsado. En 1383 o empezou o goberno vigairo, durando at\u00e9 1396, baixo os reis de N\u00e1poles.\nEn 1404, Ladislau, rei de N\u00e1poles, instalou a Centuri\u00f3n II Zaccaria, o se\u00f1or de Arcadia (actual Kyparissia), como pr\u00edncipe. Centurione seguiu mantendo o posto at\u00e9 1430, cando as invasi\u00f3ns de Tom\u00e9 Pale\u00f3logo, o d\u00e9spota de Morea, o obrigaron a se retirar ao seu ancestral castelo de Mesenia. Posteriormente casou \u00e1 s\u00faa filla e herdeira, Catarina, con Tom\u00e9, e as\u00ed \u00e1 s\u00faa morte en 1432, o principado fusionouse co Despotado de Morea. En 1450, o seu fillo ilex\u00edtimo, Xo\u00e1n Asen, era o foco de rebeli\u00f3ns contra o d\u00e9spota Constantino Dragases. Con todo, a reconquista bizantina tivo curta duraci\u00f3n, xa que en 1460 os otom\u00e1ns conquistaron o Despotado.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Principado de Acaia]]\n[[Categor\u00eda:Imperio Latino]]\n[[Categor\u00eda:Antigos estados vasalos]]"}
{"id": "431066", "revid": "6939", "url": "https://gl.wikipedia.org/wiki?curid=431066", "title": "Sainete ou Entrem\u00e9s de Bora", "text": ""}
{"id": "431068", "revid": "6939", "url": "https://gl.wikipedia.org/wiki?curid=431068", "title": "Sainete de Bora", "text": ""}
{"id": "431094", "revid": "56817", "url": "https://gl.wikipedia.org/wiki?curid=431094", "title": "Arquitectura brutalista", "text": "O brutalismo \u00e9 un estilo arquitect\u00f3nico surxido do Movemento Moderno e que tivo o seu auxe entre as d\u00e9cadas de 1950 e 1970. Nun comezo estivo baseado no traballo do arquitecto su\u00edzo Le Corbusier e en Eero Saarinen. O nome ten a s\u00faa orixe no termo franc\u00e9s \"b\u00e9ton brut\", en galego \u00abformig\u00f3n cru\u00bb, termo usado por Le Corbusier para describir a elecci\u00f3n dos seus materiais. M\u00e1is tarde, na d\u00e9cada de 1960, o cr\u00edtico de arquitectura brit\u00e1nico Reyner Banham adaptou o termo e renomeuno coma \u00abbrutalismo\u00bb (en ingl\u00e9s: \"brutalism\"), que identificaba o estilo emerxente.\nO estilo volveuse moi popular entre clientes gobernamentais e instituci\u00f3ns, con numerosos exemplos en pa\u00edses de fala inglesa (como o Reino Unido, Estados Unidos, Canad\u00e1 ou Australia), Europa Occidental (Francia, Alema\u00f1a ou Italia) e pa\u00edses do antigo Bloque comunista."}
{"id": "431104", "revid": "1987", "url": "https://gl.wikipedia.org/wiki?curid=431104", "title": "324 a. C.", "text": ""}
{"id": "431105", "revid": "23204", "url": "https://gl.wikipedia.org/wiki?curid=431105", "title": "Beatrix Potter", "text": "Helen Beatrix Potter, nada en Londres o 28 de xullo de 1866 e finada en Sawrey (Lancashire) o 22 de decembro de 1943, foi unha escritora, ilustradora, fabulista de literatura infantil e naturalista inglesa. A s\u00faa personaxe m\u00e1is famosa \u00e9 Peter Rabbit.\nTraxectoria.\nO pai de Potter, Rupert Potter, era avogado, a\u00ednda que pasaba a maior parte do seu tempo en clubs de cabaleiros, sen exercer a profesi\u00f3n. A s\u00faa nai dedic\u00e1base a facer e recibir visitas. Ambos os proxenitores eran entendidos en arte e viv\u00edan das herdanzas das s\u00faas respectivas familias. Beatrix e o seu irm\u00e1n Bertam foron educados por neneiras e institutrices. Cando medrou, os seus pais, encarg\u00e1rona do fogar, dificultando o seu desenvolvemento intelectual. Un t\u00edo seu intentou que ingresase como estudante no Real Xard\u00edn Bot\u00e1nico de Kew, mais foi rexeitada por ser muller.\nAnim\u00e1rona a publicar o seu relato \"The Tale of Peter Rabbit\", mais tivo que loitar para atopar un editor ata que por fin foi aceptado en 1902. O libro e as obras que o seguiron foron moi ben recibidos e comezou a obter uns ingresos propios das s\u00faas vendas. Potter relacionouse sentimentalmente co seu editor, Norman Warne, a\u00ednda que o mantiveron en segredo porque os seus pais eran contrarios a que casase con calquera que precisase traballar para vivir. Warne faleceu de leucemia antes de que puidesen prometerse, o que agrandou a fenda que a separaba dos seus pais.\nA base para os seus proxectos foron os pequenos animais que introduc\u00eda furtivamente na casa ou que v\u00eda durante as vacaci\u00f3ns familiares en Lake District ou en Escocia. Aos 47 anos, Beatrix Potter casou co seu avogado, William Heelis, co que non tivo fillos.\nPotter escribiu vinte e tres libros, que foron publicados en pequeno formato, doado de manexar e ler polos nenos. Deixou de escribir arredor de 1920 debido \u00e1 s\u00faa mala visi\u00f3n, a\u00ednda que a s\u00faa \u00faltima obra, \"The Tale of Little Pig Robinson\", foi publicada en 1930.\nNos seus \u00faltimos anos dedicouse a unha granxa de ovellas que adquirira en Lake District; gust\u00e1balle a paisaxe e coas regal\u00edas que proced\u00edan dos seus libros, xunto coa herdanza dos seus pais, adquiriu grandes parcelas de terra, que logo herdou o National Trust. Faleceu en Sawrey (Lancashire) o 22 de decembro de 1943.\nAdaptaci\u00f3ns.\nEn 1971 estreouse o ballet \"The Tales of Beatrix Potter\", dirixido por Reginald Mills, con m\u00fasica de John Lanchbery con coreograf\u00eda de Frederick Ashton, e interpretado por primeira vez polo Royal Ballet e a orquestra da Royal Opera House.\nEn 1982, a BBC produciu \"The Tale of Beatrix Potter\". Esta dramatizaci\u00f3n da vida de Potter foi escrita por John Hawkesworth, dirixida por Bill Hayes, e protagonizada por Holly Aird e Penelope Wilton como Beatriz de moza e de adulta, respectivamente. \"The World of Peter Rabbit and Friends\", serie de televisi\u00f3n protagonizada por Niamh Cusack como Beatrix Potter, foi estreada en VHS.\nEn 2006, Chris Noonan dirixiu \"Miss Potter\", filme biogr\u00e1fico da vida de Potter centr\u00e1ndose nos inicios da s\u00faa carreira e na s\u00faa relaci\u00f3n co seu editor Norman Warne. Est\u00e1 protagonizado por Ren\u00e9e Zellweger, Ewan McGregor e Emily Watson.\nO 9 de febreiro de 2018, Columbia Pictures estreou \"Peter Rabbit\", dirixido por Will Gluck, baseado na obra de Potter."}
{"id": "431123", "revid": "47401", "url": "https://gl.wikipedia.org/wiki?curid=431123", "title": "Helen Beatrix Potter", "text": ""}
{"id": "431124", "revid": "89787", "url": "https://gl.wikipedia.org/wiki?curid=431124", "title": "Sistema cinina-calicre\u00edna", "text": "O sistema cinina-calicre\u00edna ou simplemente sistema da cinina \u00e9 un sistema hormonal mal co\u00f1ecido con pouca investigaci\u00f3n dispo\u00f1ible. Consta de prote\u00ednas sangu\u00edneas que xogan un papel na inflamaci\u00f3n, control da presi\u00f3n arterial, coagulaci\u00f3n do sangue e dor. Os seus importantes mediadores bradicinina e calidina son vasodilatadores e act\u00faan sobre moitos tipos celulares.\nHistoria.\nO sistema foi descuberto en 1909 cando se atopou que unha inxecci\u00f3n de urina (con alta concentraci\u00f3n de cininas) orixinaba hipotensi\u00f3n. Os investigadores Emil Karl Frey, Heinrich Kraut e Eugen Werle descubriron o cinin\u00f3xeno de alto peso molecular na urina no ano 1930.\nEtimolox\u00eda.\nCinina v\u00e9n do grego k\u012bn(e\u00een), 'moverse, po\u00f1er en movemento'. Calicre\u00edna v\u00e9n do grego kalli '~doce' e krein, de kreos, 'carne', nomeada polos extractos pancre\u00e1ticos onde se descubriu.\nCompo\u00f1entes do sistema cinina-calicre\u00edna.\nO sistema componse dunha serie de prote\u00ednas grandes, alg\u00fans pequenos polip\u00e9ptidos e un grupo de encimas que activan e desactivan as substancias.\nPolip\u00e9ptidos (cininas).\nSon a bradicinina e a calidina.\nA bradicinina (BK, \"bradykinin\") act\u00faa sobre o receptor B2 e tam\u00e9n lixeiramente sobre o receptor B1, e orix\u00ednase cando a calicre\u00edna o libera do cinin\u00f3xeno de alto peso molecular. \u00c9 un nonap\u00e9ptido cuxa secuencia de amino\u00e1cidos \u00e9 Arg\u2013Pro\u2013Pro\u2013Gly\u2013Phe\u2013Ser\u2013Pro\u2013Phe\u2013Arg.\nA calidina (KD, \"kallidin\") \u00e9 un decap\u00e9ptido, e prod\u00facese cando a calicre\u00edna o libera do cinin\u00f3xeno de baixo peso molecular. Ten a mesma secuencia de amino\u00e1cidos que a bradicinina coa adici\u00f3n dunha lisina no seu N-terminal, polo que \u00e1s veces se denomina Lys-bradicinina ou lisilbradicinina.\nProte\u00ednas (cinin\u00f3xenos).\nSon o cinin\u00f3xeno de alto peso molecular (HMWK) e o cinin\u00f3xeno de baixo peso molecular (LMWK), que son precursores dos polip\u00e9ptidos.\nO cinin\u00f3xeno de alto peso molecular f\u00f3rmase no f\u00edgado xunto coa precalicre\u00edna, act\u00faa principalmente como un cofactor para a coagulaci\u00f3n e a inflamaci\u00f3n e non ten actividade catal\u00edtica intr\u00ednseca.\nO cinin\u00f3xeno de baixo peso molecular f\u00f3rmase localmente en numerosos tecidos e segr\u00e9gase xunto coa calicre\u00edna dos tecidos.\nO HMWK e o LMWK f\u00f3rmanse por empalme alternativo do mesmo xene.\nEncimas.\nOs encimas que interve\u00f1en neste sistema actuando sobre as cininas son:\nFarmacolox\u00eda.\nA inhibici\u00f3n do encima convertedor da anxiotensina (ACE) cos inibidores de ACE orixina un descenso na conversi\u00f3n da anxiotensina I a anxiotensina II (un vasoconstritor) pero ademais un incremento na bradicinina debido a unha diminuci\u00f3n da s\u00faa degradaci\u00f3n. Isto explica por que alg\u00fans pacientes que est\u00e1n tomando inhibidores de ACE desenvolven unha tose seca, e alg\u00fans reaccionan cun anxioedema, un perigoso inchamento da rexi\u00f3n do pescozo e cabeza.\nPresent\u00e1ronse hip\u00f3teses que sinalan que moitos dos efectos beneficiosos dos inhibidores de ACE d\u00e9bense \u00e1 s\u00faa influencia sobre o sistema cinina-calicreina. Isto incl\u00fae os seus efectos en hipertensi\u00f3n arterial, na remodelaci\u00f3n ventricular (despois dun infarto de miocardio) e posiblemente nefropat\u00eda diab\u00e9tica.\nPapel en enfermidades.\nOs defectos do sistema cinina-calicre\u00edna en enfermidades non son xeralmente reco\u00f1ecidos. O sistema est\u00e1 sendo moi investigado debido \u00e1s s\u00faas relaci\u00f3ns cos sistemas da inflamaci\u00f3n e presi\u00f3n arterial. S\u00e1bese que as cininas son mediadores inflamatorios que causan a dilataci\u00f3n dos vasos sangu\u00edneos e un incremento da permeabilidade vascular. As cininas son pequenos p\u00e9ptidos producidos a partir do cinin\u00f3xeno pola calicreina e son degradados por cininases. Act\u00faan sobre fosfolipases e incrementan a liberaci\u00f3n de \u00e1cido araquid\u00f3nico e dese modo a produci\u00f3n de prostaglandinaa (PGE2).\nImplicaci\u00f3n de C1-INH.\nO inhibidor de C1 (c1-INH) \u00e9 unha prote\u00edna inhibidora da serina protease (serpina). O C1-INH \u00e9 o inhibidor fisiol\u00f3xico m\u00e1is importante da calicre\u00edna plasm\u00e1tica, fXIa e fXIIa. O C1-INH tam\u00e9n inhibe proteinases das v\u00edas fibrinol\u00edtica, coagulante e da cinina. A deficiencia de C1-INH permite a activaci\u00f3n da calicre\u00edna do plasma, que orixina a produci\u00f3n do p\u00e9ptido vasoactivo bradicinina."}
{"id": "431140", "revid": "27155", "url": "https://gl.wikipedia.org/wiki?curid=431140", "title": "Sistema da cinina-calicre\u00edna", "text": ""}
{"id": "431141", "revid": "27155", "url": "https://gl.wikipedia.org/wiki?curid=431141", "title": "Sistema cinina\u2013calicre\u00edna", "text": ""}
{"id": "431142", "revid": "17467", "url": "https://gl.wikipedia.org/wiki?curid=431142", "title": "Sistema da cinina", "text": ""}
{"id": "431153", "revid": "27155", "url": "https://gl.wikipedia.org/wiki?curid=431153", "title": "Sistema hormonal", "text": ""}
{"id": "431158", "revid": "56817", "url": "https://gl.wikipedia.org/wiki?curid=431158", "title": "Precalicre\u00edna", "text": "A precalicre\u00edna (PK), tam\u00e9n chamado \"factor de Fletcher\", \u00e9 unha serina protease cunha masa molecular relativa (Mr) de 85\u00a0000, que forma un complexo co cinin\u00f3xeno de alto peso molecular. A PK \u00e9 o precursor da calicre\u00edna do plasma, que \u00e9 unha serina protease que activa as cininas do sistema cinina-calicre\u00edna. A PK \u00e9 clivada para producir calicre\u00edna polo factor XII activado (factor de Hageman).\nEstrutura.\nA precalicre\u00edna \u00e9 hom\u00f3loga do factor XI, e de xeito similar consta de catro dominios maz\u00e1 e un quinto dominio catal\u00edtico de serina protease. Os catro dominios maz\u00e1 crean unha plataforma discoidal arredor da base do dominio catal\u00edtico. Por\u00e9n, a diferenza do factor XI, a precalicre\u00edna non forma d\u00edmeros.\nA precalicre\u00edna \u00e9 activada para formar calicre\u00edna pola clivaxe feita polo factor XII dun enlace hom\u00f3logo ao enlace correspondente clivado durante a activaci\u00f3n do factor XI.\nDeficiencia de precalicre\u00edna.\nAs deficiencias hereditarias na PK son moi raras. Poden causar un tempo de tromboplastina parcial activado prolongado, que poden ser corrixidas por incubaci\u00f3n do plasma do paciente.\nAs deficiencias na PK poden tam\u00e9n orixinarse debido a alg\u00fans estados patol\u00f3xicos, como o anxioedema, infecci\u00f3n, coagulaci\u00f3n intravascular diseminada e anemia falciforme.\nA\u00ednda que a maior\u00eda dos casos de deficiencia da precalicre\u00edna son asintom\u00e1ticos, uns poucos informes ligan a deficiencia grave de precalicre\u00edna co fen\u00f3meno tromb\u00f3tico e a perda do embarazo recorrente. M\u00e1is recentemente, un caso estudado de deficiencia de precalicre\u00edna viuse que estaba asociado cunha grave hemorraxia das mucosas.\nDescubrimento da precalicre\u00edna.\nA PK foi descrita inicialmente por Hathaway et al. en 1965 despois de encontrar unha familia de Kentucky que presentaba resultados de tempo de tromboplastina parcial activado moi anormais, pero non mostraban s\u00edntomas de hemorraxias. A familia parec\u00eda ter herdado unha deficiencia nun factor de coagulaci\u00f3n desco\u00f1ecido, denominado \u201cfactor de Fletcher\u201d polo apelido desa familia. En 1973 Kirk Wuepper determinou que o factor de Fletcher e a precalicre\u00edna eran a mesma mol\u00e9cula."}
{"id": "431184", "revid": "27155", "url": "https://gl.wikipedia.org/wiki?curid=431184", "title": "Cinin\u00f3xeno", "text": "Os cinin\u00f3xenos son prote\u00ednas precursoras das cininas, pero tam\u00e9n te\u00f1en outras funci\u00f3ns. As cininas son p\u00e9ptidos bioloxicamente activos; a forma parental \u00e9 a bradicinina.\nHai dous tipos principais de cinin\u00f3xenos, que est\u00e1n codificados no mesmo xene humano (\"KNG\") e o transcrito dese xene sofre un empalme alternativo na rexi\u00f3n 3\u2032 orixinando dous transcritos diferentes, que dan lugar aos dous tipos seguintes de cinin\u00f3xenos: \nExiste un terceiro tipo, o cinin\u00f3xeno T (\"T-kininogen\"), que se encontra en ratas, pero non en humanos.\nProte\u00ednas estreitamente relacionadas son as cistatinas."}
{"id": "431220", "revid": "25871", "url": "https://gl.wikipedia.org/wiki?curid=431220", "title": "Carlos Mui\u00f1os Reboredo", "text": "Carlos Mui\u00f1os Reboredo, tam\u00e9n co\u00f1ecido coma Carlos Dula, nado o 17 de agosto de 1941 en Redondela \u00e9 un exfutbolista galego que xogaba na demarcaci\u00f3n de dianteiro. \u00c9 primo do tam\u00e9n futbolista Germ\u00e1n Mu\u00ed\u00f1os.\nTraxectoria.\nComezou a xogar a f\u00fatbol en varios equipos infant\u00eds de Redondela o mesmo tempo que practicaba outros deportes coma a nataci\u00f3n \u00e9 o w\u00e1ter-polo, chegando a ser campi\u00f3n galego dos 200 m bolboreta en 1957.\nEn 1955 pasou a formar parte do equipo xuvenil do CD Choco, co que participou no campionato de Espa\u00f1a de 1957. Ese mesmo ano acadou o subcampionato galego de afeccionados co equipo s\u00e9nior do club. Tras un ano no Zeltia de Porri\u00f1o ficha polo Celta de Vigo no ano 1960, por\u00e9n antes de comezar a tempada sae cedido ao seu club de orixe, o Choco CD recentemente ascendido \u00e1 Terceira Divisi\u00f3n, o ano seguinte repetir\u00eda cesi\u00f3n co mesmo detino.\nNo ver\u00e1n de 1962 ficha polo Pontevedra CF, equipo co que acada o ascenso a Primeira Divisi\u00f3n e consegue debutar na m\u00e1xima categor\u00eda a pesar de non contar con demasiadas oportunidades. En 1964 pasa ao Racing de Ferrol, no que milita durante cinco tempadas, ao final das cales ficha polo CD Choco onde se retira do f\u00fatbol."}
{"id": "431369", "revid": "23204", "url": "https://gl.wikipedia.org/wiki?curid=431369", "title": "Stepan Meniok", "text": "Stepan Meniok (en ), nado o 19 de agosto de 1949 en Nakonechne (RSS de Ucra\u00edna), \u00e9 un relixioso cat\u00f3lico ucra\u00edno, dende 2002 exarca arquiepiscopal de Donetsk.\nTraxectoria.\nNaceu nunha familia grecocat\u00f3lica o 19 de agosto de 1949 en Nakonechne, no distrito de Yavoriv.\nO 8 de novembro de 1975 profesou como membro da Congregaci\u00f3n do Sant\u00edsimo Rendentor, facendo os votos solemnes o 8 de outubro de 1981.\nO 8 de xullo de 1984 foi ordenado sacerdote polo tam\u00e9n redentorista Volodymyr Sterniuk.\nO 11 de xaneiro de 2002 foi nomeado exarca arquiepiscopal do novo exarcado de Donetsk, e bispo titular de \"Acarassus\". Recibiu a consagraci\u00f3n episcopal o 15 de febreiro de mans do arcebispo maior de Lviv Liubomyr Huzar."}
{"id": "431370", "revid": "839", "url": "https://gl.wikipedia.org/wiki?curid=431370", "title": "Stefan Meniok", "text": ""}
{"id": "431374", "revid": "839", "url": "https://gl.wikipedia.org/wiki?curid=431374", "title": "Michael Wiwchar", "text": "Michael Wiwchar, nado o 9 de maio de 1932 en Komarno (Canad\u00e1), \u00e9 un relixioso cat\u00f3lico ucra\u00edno, bispo de Chicago entre 1993 e 2000, e bispo de Saskatoon entre 2000 e 2008.\nTraxectoria.\nNaceu nunha familia grecocat\u00f3lica o 9 de maio de 1932 en Komarno, unha aldea hoxe parte do concello rural de Armstrong, en Manitoba. O 27 de setembro de 1953 profesou como membro da Congregaci\u00f3n do Sant\u00edsimo Redentor, facendo os votos solemnes o 27 de setembro de 1957.\nO 28 de xu\u00f1o de 1959 foi ordenado sacerdote polo tam\u00e9n redentorista Maksym Hermaniuk, ent\u00f3n arcebispo de Winnipeg.\nO 2 de xullo de 1993 foi nomeado bispo de San Nicolao de Chicago. Recibiu a consagraci\u00f3n episcopal o 28 de setembro de mans do metropolita de Filadelfia Stefan Sulyk.\nO 20 de novembro de 2000 foi nomeado bispo de Saskatoon, a\u00ednda que permaneceu tam\u00e9n como administrador apost\u00f3lico de Chicago at\u00e9 o 25 de marzo de 2003. Retirouse o 2 de maio de 2008."}
{"id": "431405", "revid": "55340", "url": "https://gl.wikipedia.org/wiki?curid=431405", "title": "Mirza Bulic", "text": "Mirza Bulic, nado o 27 de xu\u00f1o de 1992 en Celje, \u00e9 un xogador esloveno de baloncesto profesional que xoga no ICG For\u00e7a Lleida da Liga LEB Ouro.\nTraxectoria profesional.\nO 23 de xullo de 2018, anunciouse a s\u00faa fichaxe polo Leyma Coru\u00f1a da Liga LEB Ouro. O 17 de xu\u00f1o de 2019, Bulic e o B\u00e1squet Coru\u00f1a acordaron a s\u00faa renovaci\u00f3n por unha tempada m\u00e1is. O 3 de decembro de 2019, o B\u00e1squet Coru\u00f1a e Bulic acordaron a rescisi\u00f3n do contrato do xogador.\nO 6 de decembro de 2019, Bulic asinou co Club Melilla Baloncesto da Liga LEB Ouro ata o final da tempada.\nO 14 de agosto de 2020, Bulic asinou unha tempada co For\u00e7a Lleida CE da Liga LEB Ouro."}
{"id": "431413", "revid": "23204", "url": "https://gl.wikipedia.org/wiki?curid=431413", "title": "Carlos XII de Suecia", "text": "Carlos XII, nado en Estocolmo o 17 de xu\u00f1o de 1682 e finado en Fredrikshald (Noruega) o 30 de novembro de 1718, chamado \"Carolus Rex\" e o \"Alexandre do Norte\", foi un Rei de Suecia (1697-1718), Duque de Bremen e Pr\u00edncipe de Verden (1697-1718) e conde do Palatinado-Zweibr\u00fccken (1697-1718) como Carlos II. Fillo de Carlos XI de Suecia e Ulrica Leonor de Dinamarca. Est\u00e1 considerado o \u00faltimo rei guerreiro de Suecia, e probablemente fose un dos mellores t\u00e1cticos de guerra da historia.\nParticipou durante case todo o seu reinado na Gran Guerra do Norte, combatendo as forzas unidas de Dinamarca, Saxonia, Polonia e o Imperio Ruso. A s\u00faa vitoria m\u00e1is co\u00f1ecida foi a batalla de Narva, en 1700, cando venceu un ex\u00e9rcito ruso varias veces maior.\nHistoricamente, foi desculpado da derrota da batalla de Poltava por atoparse ferido nun p\u00e9, e non atoparse en condici\u00f3ns de dirixir as s\u00faas tropas en persoa. Sobre a s\u00faa vida privada s\u00e1bese moi pouco, s\u00f3 que era unha persoa reservada. A s\u00faa vida pol\u00edtica reflectiuse, a grandes li\u00f1as, nas s\u00faas campa\u00f1as e nas s\u00faas decisi\u00f3ns durante a Gran Guerra do Norte.\nTraxectoria.\nInfancia.\nNaceu no castelo Tre Kronor en Estocolmo. O segundo dos sete fillos de Carlos XI, dos cales s\u00f3 sobreviviron tres: Eduvixes Sof\u00eda, Carlos e Ulrica Leonor. A primeira infancia pasouna en compa\u00f1a da s\u00faa nai e das s\u00faas irm\u00e1s. Cumpridos o seis anos, o seu pai decidiu que xa era hora de iniciar unha vida independente, e asignoulle unha secci\u00f3n do palacio como vivenda, coa s\u00faa propia corte e serventes.\nA s\u00faa educaci\u00f3n foi esmerada, demostrando o seu talento sobre todo en matem\u00e1ticas e nos temas militares, aprendeu tam\u00e9n historia, filosof\u00eda, tecnolox\u00eda militar, xeograf\u00eda e literatura, ademais de franc\u00e9s, alem\u00e1n, ingl\u00e9s, lat\u00edn e grego. A medida que creceu demostrou un car\u00e1cter autoritario mesturado con certa tozudez e un enorme orgullo non sen mostras de humildade e autosacrificio. Carlos XI decidiu que hab\u00eda que preparar o futuro rei, as\u00ed que comezou a introducilo nos seus deberes reais acompa\u00f1ando o seu pai en visitas polo reino, cacer\u00edas e paradas militares. Carlos XII destacou nos seus dotes militares, demostrando ser un bo espadach\u00edn, tirador e un consumado xinete, tanto as\u00ed que aos nove anos matou o seu primeiro cervo e aos 13 matou un xabaril con m\u00e1is nada que un coitelo.\nEn 1690 enfermou a s\u00faa nai e a s\u00faa sa\u00fade foi empeorando. O 26 de xullo de 1693 morrer\u00eda u a nova ra\u00ed\u00f1a aos 36 anos, deixando orfo a Carlos cumpridos os 11 anos. A s\u00faa morte afectou profundamente o rei Carlos XI, afectando tam\u00e9n \u00e1 s\u00faa sa\u00fade.\nEn 1696 o rei comezou a sufrir de dor no ventre que foi empeorando a pesar de todos os coidados. O 2 de abril de 1697 xacendo o rei no seu leito de morte, despediuse dos membros do Consello do reino e da s\u00faa corte. Ao d\u00eda seguinte fixo chamar os seus fillos para despedirse deles.\nCarlos despediuse do seu pai a soas, nunha reuni\u00f3n que durou d\u00faas horas. Transcendeu que Carlos XI aconsellou o seu fillo a non deixarse arrastrar a guerra ningunha, mais se non ti\u00f1a opci\u00f3n, deber\u00eda asumila con todo vigor e resoluci\u00f3n. Tam\u00e9n lle aconsellou non casar con algu\u00e9n doutra relixi\u00f3n, e coidar e velar polas s\u00faas irm\u00e1s. O 5 de abril faleceu o rei Carlos XI aos 41 anos de idade.\nCarlos perdera aos 14 anos de idade, o seu pai e a s\u00faa nai.\nRexencia e coroaci\u00f3n.\nCarlos XI estableceu no seu testamento que un goberno de rexencia deber\u00eda asumir o poder real ata a maior\u00eda de idade do pr\u00edncipe Carlos. O consello de rexencia quedou conformado pola ra\u00ed\u00f1a nai Ulrica Leonor e cinco conselleiros reais. \u00c1 morte do seu pai, Carlos contaba con 14 anos, e segundo o costume, a maior\u00eda de idade alcanz\u00e1base aos 18 anos. Con todo, os seus antecesores m\u00e1is pr\u00f3ximos, mesmo o seu pai, asumiran a coroa antes desa idade.\nO consello de rexencia estimou que o pr\u00edncipe mostraba xa a madurez necesaria para asumir o poder real e comezou a sondar a opini\u00f3n entre os representantes dos s\u00fabditos do reino, para declaralo maior de idade, e desta forma ser coroado rei.\nA nobreza aceptou a posibilidade e o pobo tam\u00e9n. S\u00f3 entre o clero houbo algunha resistencia, xa que o consideraban demasiado novo a\u00ednda. Decidiuse convocar o Parlamento para o 3 de novembro de 1697. A aceptaci\u00f3n da nobreza e a plebe ti\u00f1a motivos pol\u00edticos, xa que a nobreza mediante o apoio \u00e1 petici\u00f3n da coroa, aspiraba a unha posibilidade de restituci\u00f3n de terras, terras requisadas por Carlos XI para afianzar economicamente o seu reinado; e para a plebe, a coroaci\u00f3n de Carlos significaba o establecemento dun poder neutralizador das aspiraci\u00f3ns da nobreza.\nO pr\u00edncipe comezou a asistir \u00e1s reuni\u00f3ns do consello de rexencia, mantendo unha actitude atenta, pero distante. Cando se lle consultaba o seu parecer e el estaba de acordo, expres\u00e1bao terminantemente e en caso contrario prefer\u00eda gardar un pechado silencio, neutralizando desta maneira a consulta, xa que ao non saber o seu parecer, o resto dos membros de consello non se atrev\u00edan a decidir.\nO n\u00facleo familiar mant\u00ed\u00f1ase unido e Ulrica Leonor ocup\u00e1base do benestar do fogar. Con todo, un grave incidente turbou a paza cando o 7 de maio de 1697, por un descoido do persoal do palacio, se declarou un incendio no castelo Tre Kronor, e a familia tivo que abandonar o palacio apresuradamente e refuxiarse na residencia do conselleiro Bengt Oxenstierna. O pobo de Estocolmo pronto se agrupou para socorrer, ou simplemente observar a cat\u00e1strofe. Uns meses despois a familia trasladouse a unha nova e moderna residencia, o palacio Wrangel, que cambiou o seu nome a \"Kunghuset\".\nPara resolver a situaci\u00f3n pol\u00edtica, a nobreza tomou a iniciativa, e o 8 de novembro enviou un par de representantes a palacio, a solicitarlle ao pr\u00edncipe que aceptase a coroa de Suecia. Informados de antem\u00e1n, al\u00ed esper\u00e1banos a ra\u00ed\u00f1a nai, Carlos e os cinco conselleiros. Unha vez expresada a solicitude, o pr\u00edncipe respondeu que agradec\u00eda a confianza posta na s\u00faa persoa e aceptaba. O seguinte paso foi reunirse con representantes dos outros tres estamentos pol\u00edtico-sociais de Suecia: clero, cidad\u00e1n e agrario, xa que se consideraba importante entregarlle ao novo soberano un amplo apoio pol\u00edtico. Os respectivos representantes fixeron acto de presenza no palacio e reiter\u00e1ronlle \u00e1 s\u00faa vez a petici\u00f3n. Carlos aceptou novamente e logo retirouse a rezar. Todo o procedemento tomara s\u00f3 doce horas.\nO extinto rei Carlos XI foi enterrado o 24 de novembro e tres d\u00edas m\u00e1is tarde o Consello de rexencia rematou oficialmente as s\u00faas funci\u00f3ns, asumindo o novo pr\u00edncipe o trono de Suecia. O 29 de novembro o novo soberano disolveu o Parlamento. A coroaci\u00f3n realizouse o 14 de decembro de 1697 na catedral de San Nicolao de Estocolmo.\nCarlos rompeu d\u00faas importantes tradici\u00f3ns ese d\u00eda. A primeira foi obviar o xuramento de fidelidade mutua entre o rei e os seus vasalos (\"konungaf\u00f6rs\u00e4kran\"), e a segunda foi coroarse a si mesmo, sen a intervenci\u00f3n doutros. Estas d\u00faas manifestaci\u00f3ns deixaron claro ante todos, que el se consideraba un monarca absoluto, pasando a ser o \u00fanico rei de Suecia que reinou como tal.\nO adolescente rei Carlos XII manifestou tam\u00e9n que non haber\u00eda lugar para conselleiros ao seu lado, e que non restituir\u00eda terras \u00e1 nobreza. A oposici\u00f3n do clero resolveuna arrestando o pastor da cidade de Mora, Jacob Bo\u00ebthius, que enviara cartas a algunhas autoridades, nas quemanifestaba a s\u00faa desconformidade coa monarqu\u00eda absoluta do rei, para logo xulgalo por traiz\u00f3n e condenalo \u00e1 morte. A pena foi conmutada posteriormente e o relixioso pasou os seguintes dez anos en arresto, na fortaleza de N\u00f6teberg, en Carelia. Non houbo m\u00e1is cr\u00edticas ao rei de ningunha parte.\nO seu reino.\nNa s\u00faa coroaci\u00f3n, Carlos XII asumiu como Rei dos Suecos, os Godos e os Vendos. Gran Duque de Finlandia. Duque de Escania, Estonia, Livonia, Carelia, Bremen, Stettin, Pomerania, Kassuben e Verden. Pr\u00edncipe de Roxen. Se\u00f1or de Ingria e Wismar. Conde de Zweibrucken, Conde Palatino do Rin en Baviera, Duque de J\u00fclich, Kleve e Berg\". \"Conde de W\u00e4lden, Sponheim e Ravensberg, e Se\u00f1or de Ravenstein.\nTodos estes t\u00edtulos reflect\u00edan o enorme imperio que herdara do seu pai. Imperio constru\u00eddo principalmente a trav\u00e9s de conquistas militares iniciadas por Gustavo II Adolfo na Guerra dos Trinta Anos e confirmadas no Tratado de paz de Westfalia; seguidas das logradas polo seu av\u00f3 Carlos X Gustavo, no tratado de Roskilde e polo seu pai Carlos XI na Guerra Escanesa.\nNo mar B\u00e1ltico, s\u00f3 Polonia, o ducado de Curlandia, o ducado de Lituania (ambos dominados por Polonia) e o ducado de Prusia ti\u00f1an acceso \u00e1s v\u00edas mar\u00edtimas.\nPoder militar.\nOs Carolinos.\nDespois da batalla de Lund, o 4 de decembro de 1676, unha das m\u00e1is sanguentas da \u00e9poca, o rei Carlos XI, pai de Carlos XII, comprendeu a importancia de contar cun ex\u00e9rcito ben organizado, e puxo moito empe\u00f1o en desenvolvelo, pasando gran parte do seu tempo organiz\u00e1ndoo, e participando en revistas e manobras.\nA reorganizaci\u00f3n comezou coa aplicaci\u00f3n dun novo sistema chamado de alistamento (\"indelning\"), que a diferenza do sistema de recrutamento, permit\u00eda contar con rexementos permanentes, adestrados regularmente, moi disciplinados, organizados para responder rapidamente ante un ataque ou emerxencia, e moi homox\u00e9neos en canto ao idioma e \u00e1 orixe local \u2013a diferenza do resto de Europa. Cada rexemento contaba con batall\u00f3ns de cabalar\u00eda e artillar\u00eda.\nA construci\u00f3n da base naval de Karlskrona en 1680, dotou o reino dun recurso moi importante para manter o control do mar B\u00e1ltico. Con todo, os poderes navais de Dinamarca, Holanda e Gran Breta\u00f1a super\u00e1bano amplamente, tanto pola tonelaxe das s\u00faas naves de guerra, como pola s\u00faa cantidade.\nA oficialidade estaba composta por militares profesionais que estudaran ou perfeccionaran a s\u00faa carreira militar noutros pa\u00edses, principalmente Francia. Outros oficiais provi\u00f1an das posesi\u00f3ns suecas en Alema\u00f1a.\nTam\u00e9n exist\u00eda unha cantidade de oficiais de distintas nacionalidades (franceses, brit\u00e1nicos e outros) que serviran en ex\u00e9rcitos doutros pa\u00edses, e participaran en distintas guerras europeas, que actuaban baixo contrato. Suecia contaba tam\u00e9n con destacados enxe\u00f1eiros militares, especializados en fortificaci\u00f3ns.\nPor ser creados por Carlos XI e participar na Gran Guerra do Norte baixo o mando de Carlos XII, os alistados recibiron o nome de \"carolinos\".\nA guerra.\nA Gran Guerra do Norte comezou en febreiro de 1700, cando un ex\u00e9rcito composto por tropas polacas e saxoas tentaron apoderarse da cidade de Riga en Livonia, sen logralo a pesar da s\u00faa superioridade num\u00e9rica. O 20 de marzo do mesmo ano, Frederico IV de Dinamarca ordenou a invasi\u00f3n por tropas do reino de Dinamarca-Noruega, do ducado de Holstein-Gottorp, gobernado por Frederico IV de Holstein-Gottorp, cu\u00f1ado do rei Carlos XII, casado coa s\u00faa irm\u00e1 Eduvixes Sof\u00eda. O principado, situado na fronteira sur de Dinamarca, era un aliado de Suecia e considerado como unha ameaza polos daneses.\nCarlos XII decidiu ent\u00f3n reaccionar militarmente e planificou un ataque contra Dinamarca. Concentrou tropas suecas na fronteira sur de Dinamarca, en Escania e na fronteira con Noruega.\nEmbarc\u00e1ndose persoalmente en Landskrona con catro batall\u00f3ns de infantar\u00eda, cruzou o \u00d6resund nun convoi e logo de facer unha manobra t\u00e1ctica evasiva, virou cara ao norte onde ancorou fronte \u00e1 localidade de Humlebaeck, situado a uns 40\u00a0km ao norte de Copenhague, \u00e1s seis da tarde do 25 de xullo. Inmediatamente realizouse un desembarco anfibio.\nO desembarco non estivo exento de dramatismo, xa que o impaciente rei sueco saltou \u00e1 auga espada en man antes de chegar \u00e1 praia, na primeira vaga xunto aos seus oficiais; fac\u00e9ndoo no medio dunha escaramuza proveniente duns 700 soldados e campesi\u00f1os armados que os esperaban, caendo ferido o comandante en xefe Carl Magnus Stuart, o seu ex-profesor e nese momento xeneral de lox\u00edstica militar, que \u00eda ao seu lado; caendo ademais ferido un oficial que \u00eda ao seu outro costado.\nProntamente os seus soldados reduciron as d\u00e9biles defensas, retir\u00e1ndose os daneses en direcci\u00f3n a Copenhague. As baixas suecas foron un morto e varios feridos, as danesas alcanzaron a cincuentena. M\u00e1is tarde o mesmo d\u00eda, desembarcou unha nova vaga de tropas suecas, quedando a forza expedicionaria conformada por uns 4900 soldados. Posteriormente desembarcaron rexementos de cabalar\u00eda, e para d\u00faas semanas m\u00e1is tarde, o ex\u00e9rcito sueco en chan dan\u00e9s chegaba aos 10\u00a0000 soldados.\nFrederico IV, xa decatado da invasi\u00f3n sueca con anterioridade e do seu posible ataque a Copenhague, decidiu detela entrando en r\u00e1pidas negociaci\u00f3ns, logrando un tratado de paz o 8 de agosto, co\u00f1ecido como o tratado de Traventhal, reco\u00f1ecendo a Holstein-Gottorp e compens\u00e1ndoo economicamente ademais. Carlos XII, a\u00ednda que un tanto frustrado, xa que nos seus plans estaba a destruci\u00f3n da frota danesa ancorada en Copenhague, aceptou a nova situaci\u00f3n e regresou a Suecia.\nO 20 de agosto, Pedro I invadiu Ingria, declarando a guerra a Suecia, tendo como obxectivo o lograr establecer un porto no mar B\u00e1ltico, pondo pouco despois sitio \u00e1 fortaleza sueca en Narva.\n\u00daltimos anos.\nTrala derrota na batalla de Poltava, refuxiouse no Imperio Otom\u00e1n baixo a protecci\u00f3n do sult\u00e1n Ahmed III e viviu na cidade de Bender (actual Tighina, en Moldavia) ata 1714. A s\u00faa intromisi\u00f3n na pol\u00edtica exterior do Imperio otom\u00e1n logrou facer estalar un conflito militar contra o Imperio ruso. A pesar da s\u00faa vitoria, a campa\u00f1a militar provocou descontento entre os otom\u00e1ns, o que fixo a Carlos decidirse a abandonar a zona. O 11 de novembro do mesmo ano, tras cruzar Europa durante 14 d\u00edas, chegou a Pomerania, posesi\u00f3n territorial sueca nese ent\u00f3n. Al\u00ed foi recibido polo bar\u00f3n Georg Heinrich von G\u00f6rtz, a quen Carlos XII converteu en primeiro ministro de Suecia en 1716, mentres continuaba coa s\u00faa pol\u00edtica militar. O rei reorganizou o seu ex\u00e9rcito e iniciou unha campa\u00f1a militar contra Frederico IV de Dinamarca, rei de Dinamarca e Noruega.\nEn outubro de 1718, Carlos XII invadiu Noruega e comezou o asedio da fortaleza de Fredriksten, en Halden, Noruega.\nAl\u00ed atopou a morte, ao recibir o 30 de novembro de 1718, un disparo na cabeza durante unha inspecci\u00f3n nocturna das trincheiras. Non se sabe con claridade a orixe do disparo, o que orixinou moitas investigaci\u00f3ns e teor\u00edas.\nCoa morte do rei, o ex\u00e9rcito sueco regresou ao seu pa\u00eds, e o 25 de decembro de 1718 a s\u00faa irm\u00e1 Ulrica Leonor foi proclamada ra\u00ed\u00f1a de Suecia.\nAparencia en 1716.\nO historiador Bengt Liljegren no seu libro \"Karl XII i Lund\" (\"Carlos XII en Lund\"), descr\u00edbeo da seguinte forma durante a permanencia do rei en Lund:\nO historiador noruegu\u00e9s Alf E. Bjerke no seu libro \"Karl XII i Norge 1716 \u2013 Det gl\u00f6mda f\u00e4lt\u00e5get\" (\"Carlos XII en Noruega 1716: A campa\u00f1a militar esquecida\"), cita o pastor parroquial noruegu\u00e9s, S\u00f8ren Hagerup, en cuxa casa durmiu o rei, que describiu as\u00ed as s\u00faas impresi\u00f3ns:\nPol\u00edtica.\nSobre a s\u00faa pol\u00edtica, que case na s\u00faa totalidade era exterior, s\u00e1bese pouco. Como rei absolutista a pol\u00edtica do seu reino depend\u00eda directamente del, e a s\u00faa personalidade. Os seus bi\u00f3grafos ad\u00f3itanlle atribu\u00edr un car\u00e1cter testudo, nacionalista, reservado, ousado, valente, relixioso e de costumes sinxelos (habitualmente vest\u00eda uniforme).\nCrese que v\u00eda o futuro de Suecia na conquista do leste. Para iso requir\u00edase manter o gran rival, Dinamarca, en xaque cos reinos alem\u00e1ns e facer de Polonia un vasalo. O soberano menosprezaba o m\u00e1is perigoso dos seus inimigos, o Imperio Ruso, e \u00e9 por iso que o deixou para o final da s\u00faa campa\u00f1a militar expansionista.\nEra visto por alg\u00fans como o salvador do Imperio Sueco; dise que ti\u00f1a unha gran capacidade para convencer os seus s\u00fabditos para facer sacrificios. Pero, para outros, foi o que levou a Suecia aos l\u00edmites das s\u00faas capacidades a unha guerra imposible de ga\u00f1ar. Isto era obvio, xa que polos seus recursos, o Imperio Ruso chegar\u00eda finalmente a ocupar o lugar de potencia que Suecia posu\u00eda. A fin do conflito asinouse no Tratado de Nystad en 1721, tres anos despois da s\u00faa morte.\nLegado.\nContribuci\u00f3ns cient\u00edficas.\nAdemais do goberno, os intereses do rei inclu\u00edan as matem\u00e1ticas e calquera outra cousa que puidese beneficiar os seus prop\u00f3sitos na guerra. Est\u00e1 acreditado como o inventor dun sistema de numeraci\u00f3n octal que consideraba m\u00e1is adecuado na guerra, xa que as caixas que se empregaban para os materiais como a p\u00f3lvora eran c\u00fabicas. Segundo un informe do cient\u00edfico Emanuel Swedenborg, contempor\u00e1neo seu, o rei dese\u00f1ara un modelo nunha folla de papel e entreg\u00e1rallo nunha encontro en Lund en 1716. Ata cen anos despois a\u00ednda se conservaba o papel, mais finalmente perdeuse.\nLiteratura.\nCarlos XII fascinou a moitos no seu tempo. En 1731, Voltaire escribiu unha biograf\u00eda del na que o retrata cunha imaxe positiva, contraria \u00e1 natureza brutal de Pedro o Grande.\nDevanceiros.\nDevanceiros de Carlos XII de Suecia"}
{"id": "431442", "revid": "98629", "url": "https://gl.wikipedia.org/wiki?curid=431442", "title": "Sergi Pino", "text": "Sergio Pino Capdevila, nado o 3 de xullo de 1987 en Barcelona, \u00e9 un ex xogador catal\u00e1n de baloncesto profesional.\nTraxectoria profesional.\nO 2 de agosto de 2018, anunciouse a s\u00faa fichaxe polo Leyma Coru\u00f1a da Liga LEB Ouro. Tras unha tempada na Coru\u00f1a, anunciou a s\u00faa retirada do baloncesto profesional."}
{"id": "431443", "revid": "7523", "url": "https://gl.wikipedia.org/wiki?curid=431443", "title": "Sergio Pino Capdevila", "text": ""}
{"id": "431447", "revid": "89787", "url": "https://gl.wikipedia.org/wiki?curid=431447", "title": "Cinin\u00f3xeno de alto peso molecular", "text": "O cinin\u00f3xeno de alto peso molecular (HMWK ou HK polas s\u00faas siglas en ingl\u00e9s) \u00e9 unha prote\u00edna plasm\u00e1tica circulante que participa na iniciaci\u00f3n da coagulaci\u00f3n do sangue, e na xeraci\u00f3n do vasodilatador bradicinina por medio do sistema cinina-calicre\u00edna. O HMWK \u00e9 inactivo ata que se adhire a prote\u00ednas de uni\u00f3n baixo un endotelio alterado por unha lesi\u00f3n, iniciando as\u00ed a coagulaci\u00f3n, ou ben se une a c\u00e9lulas do endotelio intactas ou a plaquetas para outras funci\u00f3ns distintas da coagulaci\u00f3n.\nOutros nomes.\nNo pasado o HMWK fora chamado factor HMWK-calicre\u00edna, factor de Flaujeac (1975), factor de Fitzgerald (1975), e factor de Williams-Fitzgerald-Flaujeac, ep\u00f3nimos de persoas nas que primeiro se observou a deficiencia de HMWK. O seu actual nome aceptado difer\u00e9nciao do cinin\u00f3xeno de \"baixo\" peso molecular (LMWK), que ten unha funci\u00f3n similar \u00e1 do HMWK nos tecidos (en vez de no soro) no sistema cinina-calicre\u00edna.\nEstrutura e funci\u00f3n.\nO HMWK \u00e9 unha alfa-globulina con seis dominios funcionais. Circula como un polip\u00e9ptido dunhha soa cadea de 626 amino\u00e1cidos. A s\u00faa prote\u00f3lise pola calicre\u00edna orixina o p\u00e9ptido HMWKa e a bradicinina. O HMWKa consta de d\u00faas cadeas. A cadea pesada cont\u00e9n os dominios 1, 2 e 3; a cadea lixeira, dominios 5 e 6. O dominio 4 enlaza as cadeas pesada e lixeira e orixina a bradicinina.\nOs dominios conte\u00f1en os seguintes sitios funcionais:\nO HMWK \u00e9 unha das catro prote\u00ednas que interaccionan para iniciar a v\u00eda de activaci\u00f3n por contacto (tam\u00e9n chamada v\u00eda intr\u00ednseca) da coagulaci\u00f3n do sangue: as outras tres son o factor XII, o factor XI e a precalicre\u00edna. O HMWK non \u00e9 activo encimaticamente e s\u00f3 funciona como cofactor para a activaci\u00f3n da calicre\u00edna e o factor XII. Tam\u00e9n \u00e9 necesario para a activaci\u00f3n do factor XI polo factor XIIa.\nO HMWK \u00e9 tam\u00e9n o precursor da bradicinina; este vasodilatador \u00e9 liberado por retroalimentaci\u00f3n positiva pola calicre\u00edna.\nO HMWK \u00e9 un forte inhinbidor de ciste\u00edna proteinases. Os responsables desta actividade son os dominios 2 e 3 da s\u00faa cadea pesda.\nXen\u00e9tica.\nO xene para o LMWK e o HMWK \u00e9 o mesmo e est\u00e1 localizado no cromosoma 3 (3q26). Este xene orixina por empalme alternativo dous transcritos, que se traducen nos dous tipos de cinin\u00f3xenos.\nMedida.\nA medida do HMWK faise xeralmente con estudos mixtos, no cal plasma deficiente en HMWK mest\u00farase coa mostra do paciente e determ\u00ednase o tempo parcial de tromboplastina. Os resultados expr\u00e9sanse nun % do normal, e un valor do 60% indica unha deficiencia.\nCaracter\u00edsticas cl\u00ednicas.\nA existencia do HMWK foi hipotetizado en 1975 cando se describiron varios pacientes que ti\u00f1an unha deficiencia dun tipo de prote\u00edna do plasma e un tempo de sangr\u00eda e tempo parcial de tromboplastina prolongados. \nNon hai un aumento do risco de hemorraxias nin ning\u00fan outro s\u00edntoma, polo que esta deficiencia \u00e9 un car\u00e1cter ou trazo, non unha doenza."}
{"id": "431453", "revid": "7523", "url": "https://gl.wikipedia.org/wiki?curid=431453", "title": "Jonathan Araujo", "text": "Jonathan Araujo Made, nado o 19 de xullo de 1996 en San Crist\u00f3bal, \u00e9 un xogador dominicano de baloncesto profesional.\nTraxectoria profesional.\nO 9 de agosto de 2018, anunciouse a s\u00faa fichaxe polo Leyma Coru\u00f1a da Liga LEB Ouro."}
{"id": "431458", "revid": "27155", "url": "https://gl.wikipedia.org/wiki?curid=431458", "title": "Factor de Fletcher", "text": ""}
{"id": "431468", "revid": "54334", "url": "https://gl.wikipedia.org/wiki?curid=431468", "title": "Ram\u00f3n Gonz\u00e1lez Sierra", "text": "Ram\u00f3n Gonz\u00e1lez Sierra, nado en Vigo o 3 de decembro de 1897 e finado na mesma cidade o 15 de agosto 1944, foi un oftalm\u00f3logo galego e m\u00e9dico de Castelao.\nTraxectoria.\nEstudante aplicado, acadou numerosas matr\u00edculas no Bacharelato e na Facultade de Medicina da Universidade de Santiago de Compostela e foi presidente da Federaci\u00f3n Oficial de Estudantes.\nNa capital de Galicia os docentes afirmaron que fora o mellor alumno dos \u00faltimos anos. Non era un empoll\u00f3n afastado da s\u00faa contorna, sen\u00f3n un universitario reivindicativo, que chegou a organizar e presidir a asociaci\u00f3n de estudantes do seu tempo.\n\"El Compostelano\" d\u00e1 conta dunha reuni\u00f3n de estudantes presidida por Gonz\u00e1lez Sierra para acordar cal ser\u00eda a reacci\u00f3n dos estudantes polo pasamento de Cleto Troncoso, antigo reitor da universidade. En 1922 remata os seus estudos de medicina en Compostela para continuar a s\u00faa formaci\u00f3n en Madrid, onde acada o grao de doutor. A seguir realiza cursos de especialidade en oftalmolox\u00eda en Francia, Su\u00edza e diversas cl\u00ednicas norteamericanas. A s\u00faa estad\u00eda en Bordeos marca un fito na s\u00faa traxectoria formativa e profesional. Al\u00ed entra en contacto co eminente profesor Pierre-F\u00e9lix Lagrange. Na s\u00faa cl\u00ednica aprende novas t\u00e9cnicas e, como resutado da s\u00faa pescuda, publica en 1925 un artigo cient\u00edfico sobre unha t\u00e9cnica de coloraci\u00f3n no ollo vivo, asinado conxuntamente con Paul Presme.\nEn 1926 inst\u00e1lase en Vigo, na Porta do Sol, e empeza a exercer a profesi\u00f3n. Un dos seus pacientes m\u00e1is co\u00f1ecidos foi o pol\u00edtico e escritor Castelao, a quen tratou a mi\u00fado desde 1927. Ese ano o caricaturista viaxou a Bordeos con Ant\u00f3n Iglesias Vilarelle para ser tratado dos seus problemas de vista polo doutor Lagrange mais Gonz\u00e1lez Sierra, disc\u00edpulo do prestixioso oftalm\u00f3logo, ser\u00e1 quen se faga cargo do duro tratamento que evita a cegueira de Castelao. O debuxante ded\u00edcalle unha caricatura.\nParticipa na creaci\u00f3n da Academia M\u00e9dico-Quir\u00fargica de Vigo en 1929, canda outros m\u00e9dicos, como Colmeiro Rey, Manuel Paz Varela, Jos\u00e9 Troncoso e a xinec\u00f3loga Olimpia Valencia. Precisamente con ela interv\u00e9n en 1934 no acto de homenaxe que a academia lle fai ao radi\u00f3logo Nicol\u00e1s Paz Pardo. Olimpia Valencia fai un discurso sobre a muller galega e Gonz\u00e1lez Sierra sobre a pr\u00e1ctica cl\u00ednica do homenaxeado. Ese mesmo ano foi designado para formar parte do comit\u00e9 que impulsaba o Congreso Internacional de Ciencias de Vigo, un encontro que contaba co apoio da universidade compostel\u00e1. Formaban parte tam\u00e9n deste comit\u00e9 de cidad\u00e1ns ilustres, o avogado Juan Amoedo, o enxe\u00f1eiro Manuel Esp\u00e1rrago, o m\u00e9dico Jos\u00e9 Ram\u00f3n de Castro e mais o arquitecto Jenaro de la Fuente \u00c1lvarez.\nEn decembro de 1934 conv\u00eddano a participar nun ciclo de conferencias dos m\u00e9dicos galegos de prestixio na universidade compostel\u00e1. Nel participaron tam\u00e9n o profesor de fisiolox\u00eda na Universidade de Santiago Misael Ba\u00f1uelos, o cirurxi\u00e1n e militar Mariano G\u00f3mez Ulla e o hist\u00f3logo Isaac Costero. O texto da conferencia pronunciada por Gonz\u00e1lez Sierra, \"Semiolog\u00eda pupilar\", publicouse en 1935. Os anuncios e mais a cr\u00f3nica posterior do acto subli\u00f1an o interese que suscitaba o antigo estudante convertido en oftalm\u00f3logo de grande reputaci\u00f3n cient\u00edfica, o seu car\u00e1cter nervioso e a s\u00faa oratoria coidada.\nA s\u00faa traxectoria como investigador e conferenciante quedou fanada pola guerra civil. Incorporouse ao ex\u00e9rcito sublevado como tenente m\u00e9dico. Ao remate da contenda retoma o labor profesional na s\u00faa cl\u00ednica ata o pasamento, por cancro, en 1944. Foi soterrado no cemiterio de Pereir\u00f3.\nVida persoal e familiar.\nO seu pai foi o m\u00e9dico cubano, de ascendencia galega, Tom\u00e1s Gonz\u00e1lez Garc\u00eda, quen traballou na Beneficencia Municipal de Vigo e representaba o Partido Conservador no Concello de Vigo, con Sanjurjo Bad\u00eda.\nCasou en 1929 con Antonia Pad\u00edn Botana (1903-2003). O enlace foi amplamente publicitado na prensa. \"El Compostelano\" dedicoulle unha columna enteira aos agasallos recibidos de parentes, o que permite reconstru\u00edr a s\u00faa rede familiar (Armando Cotarelo era t\u00edo da noiva) e, sobre todo, comprobar a excelente posici\u00f3n social do matrimonio. O seu sogro era o m\u00e9dico Anselmo Pad\u00edn Jorge e o seu cu\u00f1ado, Pablo Pad\u00edn Botana, tam\u00e9n se estableceu como oftalm\u00f3logo en Vigo en 1939.\nTiveron tres fillos: Ram\u00f3n, Tom\u00e1s e Mar\u00eda Antonia, que en 1957 legalizan o primeiro apelido composto, Gonz\u00e1lez-Sierra, en memoria do pai.\nO seu fillo, Ram\u00f3n Gonz\u00e1lez-Sierra Pad\u00edn, nado en Vigo en 1931 e finado na mesma cidade o 11 de marzo de 2014, continuou a tradici\u00f3n familiar e exerceu como oftalm\u00f3logo na cl\u00ednica que creara o pai. A s\u00faa amiga Mar\u00eda do Carme Kruckenberg dedicoulle un libro de poemas, \"Cantigas de amor a Ram\u00f3n Gonz\u00e1lez-Sierra do Pampill\u00f3n\" (1972). No t\u00edtulo faise referencia ao Pazo de Pampill\u00f3n, en Vilaza (Gondomar), que era propiedade do m\u00e9dico.\nO neto, Ram\u00f3n Plana Gonz\u00e1lez-Sierra, bi\u00f3logo, \u00e9 consultor medioambiental, experto en compostaxe e docente externo na Universidade de Vigo.\nReco\u00f1ecementos.\nPoucas semanas logo do seu pasamento f\u00edxose un chamamento p\u00fablico para organizar unha homenaxe ao que era co\u00f1ecido como \"o m\u00e9dico dos pobres\". Ten r\u00faa en Vigo, na zona das Travesas."}
{"id": "431502", "revid": "89787", "url": "https://gl.wikipedia.org/wiki?curid=431502", "title": "Ubaldo Rueda", "text": "Ubaldo Rueda Soto, nado na Vide (Monforte) en 1948, \u00e9 un profesor de bacharelato e dirixente deportivo galego.\nTraxectoria.\nEn 1968 marchou a estudar a Par\u00eds, onde comezou Filosof\u00eda e Literatura Francesa na Universidade de Par\u00eds 8 e na Sorbonne. Logo de licenciarse optou a unhas oposici\u00f3ns en Espa\u00f1a, aprobounas e foi destinado a un instituto de Bacharelato de Santiago de Compostela, o Instituto Rosal\u00eda de Castro, onde permaneceu desde 1977 ata a s\u00faa xubilaci\u00f3n. En 1985 accedeu \u00e1 s\u00faa direcci\u00f3n e mantivo o posto de novo ata o seu retiro en agosto de 2018.\nComo director do centro de ensino, foi tam\u00e9n presidente do club de baloncesto Rosal\u00eda de Castro. Tam\u00e9n formou parte da directiva do Casino de Santiago, unha asociaci\u00f3n cultural, da que chegou a ser vicepresidente e en 2018 era o seu presidente.\nGalard\u00f3ns.\nEn 2021 foi nomeado fillo adoptivo do concello de Santiago."}
{"id": "431513", "revid": "7523", "url": "https://gl.wikipedia.org/wiki?curid=431513", "title": "Daniel Carvajal", "text": ""}
{"id": "431514", "revid": "98629", "url": "https://gl.wikipedia.org/wiki?curid=431514", "title": "Killing with a Smile", "text": "Killing with a Smile \u00e9 o primeiro \u00e1lbum da banda de metalcore australiana Parkway Drive. Foi gravado en maio de 2005, durante un per\u00edodo de s\u00f3 d\u00faas semanas co produtor Adam Dutkiewicz. \u00c9 o seu \u00fanico \u00e1lbum co baixista Shaun Cash.\nEstrea.\nO \u00e1lbum foi publicado en setembro de 2005 en Australia co selo discogr\u00e1fico Resist Records, e un ano m\u00e1is tarde nos Estados Unidos a trav\u00e9s de Epitaph Records, inclu\u00edndo un videoclip para \"Smoke 'Em If Ya Got 'Em\".\nEn outubro e novembro, a banda participou na edici\u00f3n internacional de 2006 do tour Taste of Chaos, visitando Nova Zelandia, Australia, o Xap\u00f3n e Europa. Tam\u00e9n participaron na edici\u00f3n de 2007 do Warped Tour entre xullo e agosto.\nAcollida.\nCr\u00edticas.\nDende o seu lanzamento, \"Killing with a Smile\" recibiu unha serie de cr\u00edticas variadas. \"Absolute Punk\" valorouno positivamente, describ\u00edndoo como un disco que define ben o x\u00e9nero, eloxiando a estrutura das canci\u00f3ns, a pesar da falta de estrofas ou retrousos ben marcados. O cr\u00edtico de \"About.com\", Chad Bower non foi tan positivo, pero declara que se trata dun primeiro \u00e1lbum moi s\u00f3lido que paga a pena para os fans do metalcore. Por\u00e9n, critica as letras do \u00e1lbum por ser un pouco \"emo\", a\u00ednda que a voz forte o compensa.\nCorey Apar, cr\u00edtico de \"AllMusic\", salienta como as letras tratan sobre coraz\u00f3ns rotos e o anoxados que est\u00e1n, citando \"Romance is Dead\" como un tesouro no referente a iso. Concl\u00fae a recensi\u00f3n comparando a banda con Bleeding Through.\nO cr\u00edtico Matt Whelihan de \"Punknews.org\" critica o \u00e1lbum por ser demasiado xen\u00e9rico.\nNa cultura popular.\nO nome da canci\u00f3n \"Guns for Show, Knives for a Pro\" \u00e9 unha cita do filme \"Lock and Stock\".\nO grupo de surf australiano Bra Boys incl\u00fae catro canci\u00f3ns do \u00e1lbum no filme documental \"\": \"Gimme a D\", \"Anasasis (Xenophontis)\", \"Mutiny\" e \"It's Hard to Speak without a Tongue\". Todas elas, ag\u00e1s a \u00faltima, foron inclu\u00eddas na banda sonora.\nTemas.\nTodas as canci\u00f3ns foron escritas por Parkway Drive.\nCr\u00e9ditos.\nOs cr\u00e9ditos de produci\u00f3n e representaci\u00f3n est\u00e1n adaptados das notas do interior do \u00e1lbum."}
{"id": "431515", "revid": "5132", "url": "https://gl.wikipedia.org/wiki?curid=431515", "title": "Pierre Oriola", "text": "Pierre David Oriola Garriga, nado o 25 de setembro de 1992 en T\u00e0rrega, \u00e9 un xogador profesional de baloncesto espa\u00f1ol. Cunha estatura de 2,08 metros pode xogar nas posici\u00f3ns de ala-pivote e pivote. Actualmente xoga para o B\u00e0squet Girona da Liga ACB.\nTraxectoria.\nO 26 de xullo de 2016, Oriola chegou a un acordo por d\u00faas tempadas co Valencia Basket. Na s\u00faa \u00fanica tempada en Valencia, conseguiu o seu primeiro t\u00edtulo da Liga ACB.\nO 14 de xullo de 2017, Oriola converteuse en novo xogador do FC Barcelona despois de que o equipo catal\u00e1n pagase a s\u00faa cl\u00e1usula de sa\u00edda dun mill\u00f3n de euros. O 7 de xullo de 2020, anunciouse a renovaci\u00f3n de Oriola co Barcelona ata 2024. Con todo, non finaliza o contrato co club barcelon\u00e9s e o 15 de outubro de 2022 an\u00fanciase a s\u00faa fichaxe polo B\u00e0squet Girona."}
{"id": "431532", "revid": "6939", "url": "https://gl.wikipedia.org/wiki?curid=431532", "title": "Killing with a smile", "text": ""}
{"id": "431538", "revid": "55340", "url": "https://gl.wikipedia.org/wiki?curid=431538", "title": "Xade", "text": "O xade \u00e9 unha rocha ornamental. O termo xade \u00e9 aplicado a d\u00faas rochas metam\u00f3rficas distintas compostas de diferentes minerais silicatados:"}
{"id": "431540", "revid": "85894", "url": "https://gl.wikipedia.org/wiki?curid=431540", "title": "In\u00e9s P\u00e9rez de Ceta", "text": "In\u00e9s P\u00e9rez de Ceta (escrito tam\u00e9n In\u00e9s P\u00e9rez de \u00c7eta ou In\u00e9s P\u00e9rez de Zeta), nada e finada probablemente no s\u00e9culo XVI, foi unha nobre galega, fundadora en 1553 do convento da Nosa Se\u00f1ora dos Remedios, situado no actual barrio vigu\u00e9s do Areal. C\u00f3mpre non confundila coa s\u00faa neta, In\u00e9s P\u00e9rez de Ceta G\u00f3mez.\nTraxectoria.\nCasou con Fernando Fitao Aldao, do que quedou vi\u00fava en 1552. Daquela, como era habitual entre a alta nobreza, fundou un convento no Areal, nunha casa que era propiedade da familia. A comunidade inicial estaba formada por mulleres laicas da nobreza local entregadas \u00e1 vida relixiosa en com\u00fan: ela, as s\u00faas d\u00faas fillas solteiras e mais outras se\u00f1oras.\nA carta fundacional do convento detalla o papel de In\u00e9s P\u00e9rez de Ceta, normas da comunidade, recursos econ\u00f3micos e reserva o padroado para a Casa de Ceta. A r\u00e1pida constituci\u00f3n da comunidade demostra a s\u00faa influencia, que chega a Bouzas, onde funda a Confrar\u00eda da Nosa Se\u00f1ora dos Remedios.\nEn 1589 Francis Drake atacou Vigo e o convento quedou destru\u00eddo e queimado. Volveuse edificar baixo o padroado dos descendentes da fundadora. Nos s\u00e9culos seguintes algunhas mulleres da Casa de Ceta asentadas en Bouzas ingresan no convento do Areal. Unha delas foi Mar\u00eda Xosefa Teresa de Oia e Miranda (1777-1876) que se converte en abadesa. Por mor das desamortizaci\u00f3ns de Mendiz\u00e1bal e Madoz, en 1846 a familia reclamou a propiedade e a comunidade de relixiosas instalouse no convento de franciscanas de Tui.\nLi\u00f1axe.\nO seu pai era Rodrigo P\u00e9rez de Ceta, a s\u00faa nai cham\u00e1base Basquida Garc\u00eda e o herdeiro da li\u00f1axe foi o seu irm\u00e1n Esteban. Os seus av\u00f3s paternos foron Esteban de Ceta, se\u00f1or da Casa Torre de Baiona, e Mar\u00eda Varela de Aldao. Por esta v\u00eda descende de Pedro Y\u00e1\u00f1ez de Ceta e Teodosia Silva de Romai. A Casa de Ceta ti\u00f1a o privilexio de outorgar indulto a un reo, privilexio que lle fora concedido polos Reis Cat\u00f3licos.\nPosu\u00edan propiedades en Baiona, Coia, Bouzas e o Berb\u00e9s (Vigo), onde se conserva a Casa Torre de Ceta.\nPol\u00e9mica pola s\u00faa incorporaci\u00f3n ao rueiro de Vigo.\nDesde 1997 ten r\u00faa en Vigo, na antes chamada r\u00faa Hospital.\nA decisi\u00f3n resultou pol\u00e9mica, a\u00ednda anos despois, naqueles momentos no que se abr\u00eda o debate sobre a necesidade de engadir nomes de mulleres ao nomencl\u00e1tor da cidade. As posici\u00f3ns contrarias retrucaron afirmando que carec\u00eda de m\u00e9ritos xa que, como a Condesa Casa B\u00e1rcena e Mar\u00eda Berdiales, s\u00f3 se xustificaba por ter sido propietaria do terreo e, mesmo se chegou a afirmar, de maneira errada, que non era m\u00e1is que unha benfeitora, que ced\u00eda os terreos \u00e1 cidade a cambio do reco\u00f1ecemento.\nO certo \u00e9 que a zona onde estaba o convento, por costume, deuse en chamar Areal das Monxas ou Areal do Convento ata que no s\u00e9culo XIX o edificio se transforma en Hospital Militar, dando nome \u00e1 r\u00faa Hospital. En 1879 sufriu un incendio e situouse por pouco tempo un comercio. En 1926 demol\u00e9ronse as derradeiras trazas do edificio conventual. A pol\u00e9mica abundou na falta de m\u00e9ritos da figura hist\u00f3rica, por\u00e9n, non sen retranca, outras fontes sinalan que o cambio do nome da r\u00faa veu motivado por raz\u00f3ns inmobiliarias, xa que a denominaci\u00f3n como r\u00faa Hospital parec\u00eda pouco comercial."}
{"id": "431544", "revid": "88215", "url": "https://gl.wikipedia.org/wiki?curid=431544", "title": "Saleta Fern\u00e1ndez L\u00f3pez", "text": " \nSaleta Fern\u00e1ndez L\u00f3pez, nada en Monforte de Lemos o 15 de xullo de 1997, \u00e9 unha atleta galega especializada en salto de altura. \nFoi tres veces campioa de Espa\u00f1a absoluta (d\u00faas en pista cuberta e unha ao aire libre) e na actualidade pos\u00fae o r\u00e9cord galego de altura, con 1,90\u00a0m. Tras pasar por varios clubs, actualmente compite co Val\u00e8ncia Esports. \nTraxectoria.\nSaleta Fern\u00e1ndez naceu en Monforte e fixo os seus primeiros estudos no colexio de A G\u00e1ndara desta localidade, onde un profesor, Filipe Barata, apaixonado do atletismo, creou un club no colexio. A partir do ano 2009 Saleta comezou a ga\u00f1ar medallas, a primeira na categor\u00eda infantil a nivel galego e, a continuaci\u00f3n, xa empezou a ir a campionatos nacionais.\nEn idade xuvenil, aos 16 anos, trasladouse ao Centro Galego de Tecnificaci\u00f3n Deportiva de Pontevedra, do Consello Superior de Deportes de Espa\u00f1a, onde estudou o bacharelato. Al\u00ed saltou 1,75\u00a0m. Pero, debido a que neste Centro non hab\u00eda un equipo de saltos, e non adestraba adecuadamente, por consello de Ruth Beitia, \u00e1 que co\u00f1eceu nunha concentraci\u00f3n da selecci\u00f3n absoluta de Espa\u00f1a, trasladouse a Santander para adestrar con ela e co seu adestrador Ram\u00f3n Torralbo. A ol\u00edmpica Beitia falou cos pais de Fern\u00e1ndez e acolleuna na s\u00faa casa.\nEn 2014 proclamouse campioa galega tanto en pista cuberta como ao aire libre e foi seleccionada para os Xogos Ol\u00edmpicos da Xuventude.\nO 18 de febreiro de 2018 proclamouse campioa de Espa\u00f1a absoluta en pista cuberta en Valencia, cun salto de 1,82\u00a0m. Cinco meses despois ga\u00f1ou tam\u00e9n a medalla de ouro no Campionato de Espa\u00f1a de Atletismo Sub-23, celebrado en Soria. O 31 de agosto de 2019 saltou 1,90\u00a0m no Campionato de Espa\u00f1a ao aire libre disputado en La Nuc\u00eda, conseguindo o ouro e batendo o r\u00e9cord galego que ela mesma posu\u00eda. Tras varias medallas de prata, en febreiro de 2022 sumou o seu terceiro t\u00edtulo absoluto de Espa\u00f1a, conseguindo o ouro en pista cuberta Ourense con 1,85\u00a0m.\nDespois de superar unha lesi\u00f3n, en febreiro de 2023 ga\u00f1ou a medalla de prata no Campionato de Espa\u00f1a en Pista Cuberta celebrado en Gallur, Madrid.\nEstudou mercadotecnia, publicidade e relaci\u00f3ns p\u00fablicas na Universidade de Cantabria.\nProgresi\u00f3n.\nAire libre\nPista cuberta\nReco\u00f1ecementos.\nO 2 de abril de 2018 Saleta Fern\u00e1ndez foi recibida no concello de Monforte, antes da Feira Medieval, para recibir das mans do alcalde Jos\u00e9 Tom\u00e9 unha r\u00e9plica do emblem\u00e1tico edificio dos Escolapios como reco\u00f1ecemento aos m\u00e9ritos deportivos acadados; entre eles o recente Campionato de Espa\u00f1a de salto de altura. O alcalde aproveitou a ocasi\u00f3n tam\u00e9n para pedirlle que asinase no libro de honra do consistorio e lembrou que co acordo acadado por unanimidade no pleno anterior as pistas de atletismo da Pinguela levar\u00e1n o seu nome, e que en breve se colocar\u00e1 unha placa para tal fin. Saleta tivo palabras de agradecemento ao Concello, ao club e aos familiares presentes no acto por reco\u00f1ecer non s\u00f3 os m\u00e9ritos e medallas que se acadan, sen\u00f3n tam\u00e9n o traballo e o esforzo que hai detr\u00e1s deles. As\u00ed mesmo agradeceu que se pensase nela para que as pistas leven o seu nome e indicou que a\u00ednda que lle parec\u00eda \u00abexcesivo\u00bb este m\u00e9rito \u00eda estar moi orgullosa desta honra.\nEfectivamente, os concelleiros do grupo dos Non Adscritos do concello de Monforte propuxeron que as pistas de atletismo da Pinguela levasen o nome de Saleta Fern\u00e1ndez. A proposta sa\u00edu adiante no Pleno co voto favor\u00e1bel de todo os grupos municipais. E o 7 de agosto de 2018 o alcalde, Jos\u00e9 Tom\u00e9, e a atleta monfortina descubriron unha placa nestas intalalci\u00f3ns deportivas, acompa\u00f1ados de familiares, amigos e membros da corporaraci\u00f3n. Saleta manifestou:"}
{"id": "431554", "revid": "22795", "url": "https://gl.wikipedia.org/wiki?curid=431554", "title": "Saleta Fern\u00e1ndez", "text": "O nome Saleta Fern\u00e1ndez pode referirse a:"}
{"id": "431559", "revid": "54334", "url": "https://gl.wikipedia.org/wiki?curid=431559", "title": "Saleta Fern\u00e1ndez (actriz)", "text": "Saleta Fern\u00e1ndez \u00e9 unha actriz galega de teatro afeccionado.\nTraxectoria.\nFormada principalmente e durante m\u00e1is de dez anos con Fran Rei, dentro da Escola de Teatro da Asociaci\u00f3n Art\u00edstica de Cuntis, tam\u00e9n participou en diversos obradoiros e cursos monogr\u00e1ficos de t\u00e9cnicas teatrais tales como improvisaci\u00f3n, clown, interpretaci\u00f3n dram\u00e1tica ou movemento esc\u00e9nico da man de Iv\u00e1n Prado, Ant\u00f3n Val\u00e9n, Jes\u00fas Jara, M\u00edriam Villalobos ou Anabel Gago, entre outros.\nA s\u00faa primeira incursi\u00f3n no circu\u00edto teatral profesional galego chegou en 2011, ao abeiro da Compa\u00f1\u00eda Teatro do Astrac\u00e1n e da s\u00faa primeira montaxe, \"Ladr\u00f3n e Familia\", dirixida por Evaristo Calvo. Posteriormente formou a s\u00faa propia compa\u00f1\u00eda, C\u00f3digo Morsa, xunto a Alberto Torres para dar sa\u00edda \u00e1s s\u00faas inquedanzas teatrais, estreando en 2014 o seu primeiro espect\u00e1culo, \"Supergal\u00e1cticos\", dirixido por Fran Rei. Igualmente, foi a presentadora das galas das Irmandades da Fala, que xiraron por Galicia en 2016, acompa\u00f1ada de artistas tan reco\u00f1ecidos como Caxade, Mago Teto ou Lu\u00eds Iglesia. Dende 2017 representou con Pallasos en Rebeld\u00eda a s\u00faa produci\u00f3n \"O Valo\".\nDende 2018 representou \"Pan con Chocolate\", de Mar\u00eda Victoria Moreno, obra de alta carga social dirixida por Fran Rei, na que se fala da amizade verdadeira por riba de todas as dificultades e, polo medio, outras tres aventuras m\u00e1is xurdidas do max\u00edn de M\u00aa Victoria Moreno."}
{"id": "431579", "revid": "85894", "url": "https://gl.wikipedia.org/wiki?curid=431579", "title": "Saleta Fern\u00e1ndez Fern\u00e1ndez", "text": "Saleta Fern\u00e1ndez Fern\u00e1ndez, nada en Vigo, \u00e9 unha tradutora galega.\nTraxectoria.\nEntre 1992 e 1996 cursou o grao de traduci\u00f3n e interpretaci\u00f3n na Universidade de Vigo. Entre 2000 ao 2003 obtivo na mesma universidade o t\u00edtulo de profesora de traduci\u00f3n xeral alem\u00e1n-galego e alem\u00e1n-espa\u00f1ol.\nTraballa sobre todo nos campos de turismo, mercadotecnia e publicidade, especializ\u00e1ndose na traduci\u00f3n t\u00e9cnica: industria automotriz, maquinaria, e desenvolvemento de produtos: manuais de instruci\u00f3ns, p\u00e1xinas web, cat\u00e1logos etc.\nXunto con Lara Santos e Mar\u00eda Reim\u00f3ndez foi unha das fundadoras da Asociaci\u00f3n Galega de Profesionais da Traduci\u00f3n e da Interpretaci\u00f3n (AGPTI) en 2001, e impulsora con elas de todas as iniciativas que vi\u00f1eron despois.\nEntre as s\u00faas traduci\u00f3ns de obras literarias destacan \"Novela de xadrez\", do escritor austr\u00edaco Stefan Zweig, (traducida ao galego en t\u00e1ndem con Patricia Bux\u00e1n) e a traduci\u00f3n ao castel\u00e1n do libro \"Contos de ida e volta.\""}
{"id": "431585", "revid": "27155", "url": "https://gl.wikipedia.org/wiki?curid=431585", "title": "HMWK", "text": ""}
{"id": "431586", "revid": "47401", "url": "https://gl.wikipedia.org/wiki?curid=431586", "title": "Oliver Friggieri", "text": "Oliver Friggieri, nado en Furjana o 27 de marzo de 1947 e finado o 21 de novembro de 2020, foi un profesor, escritor e cr\u00edtico literario malt\u00e9s.\u00a0\nTraxectoria.\nEstudou na s\u00faa localidade natal, no seminario de Malta, onde coincidiu con Albert Marshall e Louis Galea, e tras deixar o seminario graduouse en malt\u00e9s, italiano e filosof\u00eda na Universidade de Malta. Doutorouse en 1978 na Universidade Cat\u00f3lica do Sagrado Coraz\u00f3n de Mil\u00e1n en literatura maltesa e cr\u00edtica comparada coas teses\u00a0\"La cultura italiana a Malta: storia e influenza letteraria e stilistica attraverso l\u2019opera di Dun Karm\" e \"La Cultura Italiana del Romanticismo e la Poesia Maltese\" que se publicaron como libros en\u00a0Italia. Foi secretario do\u00a0movemento de renovaci\u00f3n literaria Qawmien Letterarju (1970-71), membro do consello editorial da revista literaria\u00a0\"Il-Polz\" (1969-73) e o seu editor (1974-75), membro fundador da revista literaria e cultural infantil\u00a0\"Is-Sag\u0127tar\" en 1971 e do seu consello editorial (1971- ), colaborou na fundaci\u00f3n en 1971 da editorial Klabb Kotba Malti e foi editor do\u00a0\"Journal of Maltese Studies\" (1980- ). Profesionalmente traballou como profesor de malt\u00e9s \u00a0e\u00a0filosof\u00eda en educaci\u00f3n secundaria (1968-75) e dende 1976 foi docente na Universidade de Malta e a partir de 1990 foi profesor titular de literatura maltesa.\nActividade literaria.\nFriggieri \u00e9 o autor dun gran n\u00famero de libros de diversos x\u00e9neros publicados en\u00a0Malta\u00a0mais tam\u00e9n noutros pa\u00edses. As s\u00faas novelas, relatos e poemas traduc\u00edronse a diversas linguas: ingl\u00e9s, italiano, franc\u00e9s, macedonio, esloveno, serbo-croata, grego, roman\u00e9s, \u00e1rabe, bengal\u00ed, urd\u00fa, ruso. Os temas recorrentes da s\u00faa obra literaria son filos\u00f3ficos e relixiosos. Especializado en literatura maltesa oss seus estudos, en ingl\u00e9s e italiano, apareceron en diversas revistas acad\u00e9micas e en malt\u00e9s publicou diversos libros de cr\u00edtica literaria e sobre a literatura maltesa, e \u00e9 un experto na obra do considerado poeta nacional, Dun Karm. Traduciu ao malt\u00e9s obras dende o\u00a0lat\u00edn, ingl\u00e9s e italiano."}
{"id": "431590", "revid": "5132", "url": "https://gl.wikipedia.org/wiki?curid=431590", "title": "St\u00e9phane Lasme", "text": ""}
{"id": "431591", "revid": "89787", "url": "https://gl.wikipedia.org/wiki?curid=431591", "title": "Factor XI", "text": "O factor XI ou antecedente de tromboplastina plasm\u00e1tica \u00e9 o cim\u00f3xeno do factor XIa, un dos encimas da fervenza da coagulaci\u00f3n do sangue. Como moitos outros factores de coagulaci\u00f3n, \u00e9 unha serina protease. Nos humanos, o factor XI est\u00e1 codificado no xene \"F11\" do cromosoma 4.\nFunci\u00f3n.\nO factor XI (FXI) prod\u00facese no f\u00edgado e circula como homod\u00edmero na s\u00faa forma inactiva. A vida media no plasma do FXI \u00e9 de aproximadamente 52 horas. O factor cim\u00f3xeno \u00e9 activado dando o \"factor XIa\" por acci\u00f3n do factor XIIa (FXIIa), a trombina e o propio FXIa; debido a esta activaci\u00f3n polo FXIIa, o FXI \u00e9 un membro da \"v\u00eda de contacto\" (que incl\u00fae o cinin\u00f3xeno de alto peso molecular (HWMK), a precalicre\u00edna, o factor XII, o factor XI e o factor IX).\nO factor XIa activa o factor IX por clivaxe selectiva dos enlaces pept\u00eddicos Arg-Ala e Arg-Val. o factor IXa, \u00e1 s\u00faa vez, forma un complexo co factor VIIIa (FIXa-FVIIIa) e activa o factor X.\nEntre os inhibidores do factor XIa est\u00e1n o inhibidor da protease dependente da prote\u00edna Z (ZPI, un membro da clase de prote\u00ednas do inhibidor da serina protease/serpina), que \u00e9 independente da prote\u00edna Z (por\u00e9n, a s\u00faa acci\u00f3n sobre o factor X \u00e9 dependente da prote\u00edna Z, de a\u00ed o seu nome).\nEstrutura.\nA\u00ednda que se sintetiza como unha soa cadea polipept\u00eddica, o FXI circula como homod\u00edmero. Cada unha das cadeas ten un peso molecular relativo de aproximadamente 80\u00a0000. A concentraci\u00f3n no plasma sangu\u00edneo de FXI \u00e9 de 5 \u03bcg/mL, correspondente a unha concentraci\u00f3n de plasma (de d\u00edmeros FXI) de aproximadamente 30 nM.\nO xene \"FXI\" ten unha lonxitude de 23 kb, ten 15 ex\u00f3ns, e enc\u00f3ntrase no cromosoma 4 na posici\u00f3n 4q32-35.\nO factor XI consta de catro dominios maz\u00e1, que crean unha plataforma discoidal arredor da base dun quinto dominio catal\u00edtico de serina protease.\nUn deles cont\u00e9n un sitio de uni\u00f3n para a trombina, outro teno para o cinin\u00f3xeno de alto peso molecular, o terceiro para o factor IX, a heparina e a glicoprote\u00edna Ib e o cuarto est\u00e1 implicado en formar o factor XI homod\u00edmero, inclu\u00edndo un residuo de ciste\u00edna que crea un enlace disulfuro.\nNo homod\u00edmero, os dominios maz\u00e1 crean d\u00faas plataformas discoidais conectadas en \u00e1ngulo, cos dominios catal\u00edticos sobresa\u00edndo a cada lado do d\u00edmero.\nA activaci\u00f3n pola trombinqa ou o factor XIIa cons\u00e9guese por clivaxe dos enlaces pept\u00eddicos Arg369-Ile370 de ambas as subunidades do d\u00edmero. Isto ten como resultado un despegue parcial do dominio catal\u00edtico dos dominios maz\u00e1 discoidais, a\u00ednda ligados ao cuarto dominio por un enlace disulfuro, pero agora m\u00e1is lonxe do terceiro dominio. Isto crese que exp\u00f3n o sitio de uni\u00f3n do factor IX do terceiro dominio maz\u00e1, o que permite a actividade de protease do factor XI sobre el.\nPapel en enfermidades.\nA deficiencia de factor XI causa a pouco frecuente hemofilia C; esta doenza d\u00e1se sobre todo entre xudeus asquenac\u00eds e crese que afecta aproximadamente ao 8% desa poboaci\u00f3n. Menos comunmente, a hemofilia C pode encontrarse en xudeus con devanceiros iraqu\u00eds e nos \u00e1rabes de Israel. A condici\u00f3n foi descrita noutras poboaci\u00f3ns arredor do 1% dos casos. \u00c9 un trastorno autos\u00f3mico recesivo. Presenta poucas hemorraxias espont\u00e1nes, pero os procedementos cir\u00farxicos poden causar unha excesiva perda de sangue, e requ\u00edrese profilaxia.\nTam\u00e9n se poden observar baixos niveis de factor XI en moitas outras doenzas, como a s\u00edndrome de Noonan.\nAltos niveis do factor XI foron implicados na trombose, a\u00ednda que non se sabe seguro o que determina estes niveis e o grave que \u00e9 o estado procoagulante."}
{"id": "431598", "revid": "5863", "url": "https://gl.wikipedia.org/wiki?curid=431598", "title": "Gaiteiros Airi\u00f1os", "text": ""}
{"id": "431613", "revid": "89787", "url": "https://gl.wikipedia.org/wiki?curid=431613", "title": "Factor XII", "text": "O factor XII de coagulaci\u00f3n, tam\u00e9n chamado factor de Hageman, \u00e9 unha prote\u00edna plasm\u00e1tica, que intrv\u00e9n na fervenza de reacci\u00f3ns da coagulaci\u00f3n do sangue. \u00c9 un cim\u00f3xeno do factor XIIa, un encima () da clase das serina proteases (ou serina endopeptidases). Nos humanos, o factor XII est\u00e1 codificado polo xene \"F12\" do cromosoma 5.\nEstrutura.\nO factor XII humano ten unha lonxitude de 596 amino\u00e1cidos, pesa 80\u00a0000 daltons e consta de d\u00faas cadeas, a cadea pesada (de 353 residuos de amino\u00e1cidos) e a lixeira (de 243 residuos), que est\u00e1n unidas por un enlace disulfuro. A cadea pesada cont\u00e9n dous dominios de tipo fibronectina (tipo I e II), dous dominios similares ao factor de crecemento epid\u00e9rmico, un dominio kringle, e unha rexi\u00f3n rica en prolina. A cadea lixeira cont\u00e9n o dominio protease. Recentemente, a estrutura do dominio t\u00e1ndem de tipo FnI-EGF do factor de coagulaci\u00f3n XII foi resolto por cristalograf\u00eda de raios X.\nFunci\u00f3n.\nO factor XII forma parte da fervenza de reacci\u00f3ns de coagulaci\u00f3n do sangue e activa o factor XI e a precalicre\u00edna in vitro. O propio factor XII en solitario \u00e9 activado dando o factor XIIa pola presenza de superficies con cargas negativas como as do vidro. Interv\u00e9n na parte inicial da v\u00eda intr\u00ednseca de coagulaci\u00f3n. O factor XII pode tam\u00e9n utilizarse para dar comezo a fervenzas de coagulaci\u00f3n en estudos de laboratorio.\nIn vivo, o factor XII \u00e9 activado por contacto con poliani\u00f3ns. As plaquetas activadas segregan pol\u00edmeros inorg\u00e1nicos, polifosfatos. O contacto cos polifosfatos activa o factor XII e inicia a formaci\u00f3n de fibrina pola v\u00eda intr\u00ednseca da coagulaci\u00f3n cunha importancia fundamental na formaci\u00f3n de trombos. Atacando os polifosfatos con fosfatases interf\u00edtese coa actividade procoagulante das plaquetas activadas e bloqu\u00e9ase a trombose inducida por plaquetas en ratos. A adici\u00f3n de polifosfatos soluciona a coagulaci\u00f3n defectuosa do plasma en pacientes da s\u00edndrome de Hermansky\u2013Pudlak, o que indica que o pol\u00edmero inorg\u00e1nico \u00e9 o activador end\u00f3xeno do factor XII in vivo. A activaci\u00f3n do factor XII impulsada polo polifosfato das plaquetas proporciona a ligaz\u00f3n entre a hemostase primaria (formaci\u00f3n dun tap\u00f3n plaquetario) coa hemostase secundaria (formaci\u00f3n da rede de fibrina).\nXen\u00e9tica.\nO xene do factor XII est\u00e1 localizado no extremo do brazo longo do cromosoma 5. O xene ten aproximadamente 12 pares de kilobases e est\u00e1 composto por 13 intr\u00f3ns e 14 ex\u00f3ns, cunha organizaci\u00f3n parecida \u00e1 dos xenes da familia dos activadpres do plasmin\u00f3xeno.\nPapel en enfermidades.\nA deficiencia de factor XII \u00e9 un infrecuente trastorno que se herda de modo autos\u00f3mico recesivo. A diferenza doutras deficiencias en factores de coagulaci\u00f3n, a deficiencia de factor XII \u00e9 totalmente asintom\u00e1tica e non causa un exceso de hemoraxia. Por\u00e9n, os ratos que carecen do xene para o factor XII son menos susceptibles \u00e1 trombose. A prote\u00edna parece estar implicada nos \u00faltimos estadios da formaci\u00f3n de co\u00e1gulos en vez de no taponamento inicial dos danos na parede do vaso sangu\u00edneo.\nO factor XII xoga un importante papel na formaci\u00f3n de co\u00e1gulos durante as medidas in vitro do tempo de tromboplastina parcial activado, que causa que estas medidas dean resultados marcadamente m\u00e1is prolongados en pacientes con deficiencia en factor XII, xeralmente con valores moito maiores incluso que os observados na hemofilia A, hemofilia B ou deficiencia de factor XI. Como resultado, a principal preocupaci\u00f3n relacionada coa deficiencia de factor XII \u00e9 facer probas innecesarias, o aumento do tempo de coidados, a preocupaci\u00f3n creada etc. que pode ser causada polo resultado anormal de laboratorio. Todo isto, inclu\u00edndo o mecanismo de herdanza, tam\u00e9n \u00e9 certo para outros factores de contacto, a precalicre\u00edna (factor de Fletcher) e o cinin\u00f3xeno de alto peso molecular.\nNiveis excesivos de factor XII poden predispo\u00f1er a maiores riscos de trombose venosa debido ao papel do factor XII como un dos catalizadores para a conversi\u00f3n do plasmin\u00f3xeno \u00e1 s\u00faa forma activa fibrinol\u00edtica de plasmina.\nO factor XII \u00e9 tam\u00e9n activado por endotoxinas, especialmente o l\u00edpido A bacteriano.\nHistoria.\nO factor de Hageman foi descuberto en 1955 cando nunha proba de rotina preoperatoria dun paciente de 37 anos chamado John Hageman (1918) se atopou que ti\u00f1a un tempo prolongado de coagulaci\u00f3n en tubos de ensaio, malia non ter s\u00edntomas hemorr\u00e1xicos. Hageman foi despois examinado polo hemat\u00f3logo Oscar Ratnoff, que descubriu que carec\u00eda dun factor de coagulaci\u00f3n ata ent\u00f3n non identificado. Ratnoff despois encontrou que a deficiencia no factor de Hageman \u00e9 un trastorno autos\u00f3mico recesivo, despois de examinar varias persoas emparentadas que ti\u00f1an a deficiencia. Paradoxalmente, unha embolia pulmonar contribu\u00edu \u00e1 morte de Hageman despois dun accidente laboral en 1968. Desde ent\u00f3n, os estudos de casos e estudos cl\u00ednicos identificaron unha asociaci\u00f3n entre a trombose e a deficiencia en factor XII. Os hepatocitos expresan o factor de coagulaci\u00f3n XII sangu\u00edneo."}
{"id": "431614", "revid": "27155", "url": "https://gl.wikipedia.org/wiki?curid=431614", "title": "Factor de Hageman", "text": ""}
{"id": "431625", "revid": "85894", "url": "https://gl.wikipedia.org/wiki?curid=431625", "title": "Lingua falisca", "text": "O falisco era a lingua da familia it\u00e1lica\u00a0falada por os antigos faliscos, un pobo it\u00e1lico que habitaba a Tuscia meridional, esta relacionada cun o lat\u00edn. \u00c9 materia de debate entre os especialistas se o falisco \u00e9 unha lingua independente ou debe clasificarse como un\u00a0dialecto do lat\u00edn, con todo, \u00e9 posible que o falisco e o lat\u00edn foran mutuamente inteligibles no pasado.\nInscrici\u00f3ns e caracter\u00edsticas.\nAlgunhas das principais caracter\u00edsticas fon\u00e9ticas da lingua faliscana que se poden observar nesta inscrici\u00f3n son:\nOutras caracter\u00edsticas, que aparecen noutros lugares, son:"}
{"id": "431686", "revid": "1093", "url": "https://gl.wikipedia.org/wiki?curid=431686", "title": "Tereixa Constenla Fontenla", "text": ""}
{"id": "431690", "revid": "23204", "url": "https://gl.wikipedia.org/wiki?curid=431690", "title": "Ithkuil", "text": "O ithkuil \u00e9 unha lingua constru\u00edda experimental desenvolvida por John Quijada entre 1978 e 2011. Foi elaborada coa intenci\u00f3n de expresar a cognici\u00f3n humana con m\u00e1is clareza. A s\u00faa gram\u00e1tica \u00e9 extremamente complexa e pos\u00fae unha \u00e9nfase na categorizaci\u00f3n de elementos. Pode ser considerada unha lingua tanto l\u00f3xica como filos\u00f3fica.\n\u00d3 formular unha frase en ithkuil, unha persoa debe considerar factores como que a motivou a formular tal frase, cal \u00e9 seu obxectivo \u00f3 dicila, como se chegou \u00e1s afirmaci\u00f3ns, entre outras cousas.\nDiferente do esperanto, o ithkuil non foi creado para ser unha lingua auxiliar, sen\u00f3n unha lingua de sectores m\u00e1is profundos tales como a filosof\u00eda, as ciencias, as artes e a pol\u00edtica.\nNingu\u00e9n, nin sequera o propio Quijada, \u00e9 capaz de falar ithkuil.\nEtimolox\u00eda.\nA palabra \"\u00ce\u0163k\u00fbil\" en Ithkuil pode ser traducida como \"representaci\u00f3n hipot\u00e9tica dunha lingua\"."}
{"id": "431702", "revid": "15490", "url": "https://gl.wikipedia.org/wiki?curid=431702", "title": "Mary Robinson", "text": "Mary Therese Winifred Robinson (de solteira, Bourke; en ), nada en Ballina o 21 de maio de 1944 \u00e9 unha pol\u00edtica e avogada irlandesa. En 1990 foi elixida Presidenta da Rep\u00fablica de Irlanda, a primeira muller que acced\u00eda \u00e1 Xefatura do Estado nese pa\u00eds e a primeira presidenta que non tivo o apoio do Fianna F\u00e1il.\nTraxectoria.\nNaceu no condado de Mayo en 1944, filla de dous m\u00e9dicos irlandeses. Estudou no colexio Colegio Mount Anville de Dubl\u00edn e licenciouse en dereito polo Trinity College de Dubl\u00edn. Continuou a s\u00faa formaci\u00f3n no King\u00b4s Inns, Dubl\u00edn e despois na Universidade Harvard. En 1969 foi nomeada Reid Professor of Law polo Trinity College onde estudara Cr\u00edtica con algunhas ensinanzas da Igrexa Cat\u00f3lica, deu un discurso de aceptaci\u00f3n no que ped\u00eda unha revisi\u00f3n da lei, suprim\u00edndose a prohibici\u00f3n do divorcio na constituci\u00f3n irlandesa, eliminando a prohibici\u00f3n do uso dos anticonceptivos e despenalizando a homosexualidade e o suicidio.\nEn 1970, casou con Nicholas Robinson, co que manti\u00f1a unha relaci\u00f3n dende que eran compa\u00f1eiros en dereito. O seu matrimonio cun protestante, causou desavinzas cos seus proxenitores, que non acudiron \u00e1 voda. As desavinzas super\u00e1ronas nos meses seguintes.\nEn 1975 comezou a s\u00faa carreira profesional como avogada e iniciou a carreira pol\u00edtica coa elecci\u00f3n ao Dublin City Council entre 1979 e 1983. Con todo, xa fora co\u00f1ecida por ser un dos tres membros Seanad \u00c9ireann escollidos pola Universidade de Dubl\u00edn, como senadores independentes, en 1969.\nO 3 de decembro de 1995 foi elixida presidenta da Rep\u00fablica de Irlanda como independente, co apoio do Partido Laborista e o Partido dos Traballadores. Durante o seu mandato destacou a preocupaci\u00f3n que mostrou polos irlandeses que, no transcurso dos anos, tiveran que marchar ao exterior para buscar traballo. Mellorou notablemente as relaci\u00f3ns angloirlandesas, sendo a primeira Xefa de Estado irlandesa que visitaba a ra\u00ed\u00f1a Isabel II no Palacio de Buckingham. Foi tam\u00e9n unha activa defensora dos dereitos humanos, e foi a primeira Xefa de Estado que visitou Hait\u00ed tralo xenocidio. Estivo ademais en Marrocos en pleno per\u00edodo de crise en 1992 e apoio a creaci\u00f3n do Tribunal Penal Internacional.\nAo finalizar a s\u00faa etapa presidencial, o Secretario Xeral das Naci\u00f3ns Unidas, Kofi Annan, nomeouna Alta Comisionada das Naci\u00f3ns Unidas para os Dereitos Humanos o 12 de setembro de 1998, ocupando o cargo ata 2005.\nEn 2006 foi elixida presidenta do programa Iniciativa para unha Globalizaci\u00f3n \u00c9tica, organizaci\u00f3n internacional encargada de facer presi\u00f3n aos gobernos que asinaron acordos internacionais sobre protecci\u00f3n dos dereitos humanos para o seu cumprimento. Foi profesora da Universidade de Columbia e profesora extraordinaria da Universidade de Pretoria. En 2008 foi elixida presidenta da Comisi\u00f3n Internacional de Xuristas. Foi ademais presidenta do Club de Madrid, e membro de The Elders.\nPremios e reco\u00f1ecementos.\nEntre os reco\u00f1ecementos recibidos durante a s\u00faa vida destacan, a nivel profesional, o premio da Facultade de Dereito de Harvard (1995) e diversas condecoraci\u00f3ns das universidades de Londres, Co\u00edmbra, California e Salamanca. \u00c9 doutora honoris causa por trinta e unha universidades de todo o mundo.\nA nivel pol\u00edtico e social recibiu o Colar Hussein Bin Ali de Xordania, o premio Liberdade da Fundaci\u00f3n Max Schmidheiny de Su\u00edza), o Premio Fomento da Paz F\u00e9lix Houphou\u00ebt-Boigny da UNESCO, o Premio Indira Gandhi pola Paz, o Desarme e o Desenvolvemento (2000), o de Embaixadora de Conciencia (2004) que outorga Amnist\u00eda Internacional e o Premio Pr\u00edncipe de Asturias de Ciencias Sociais (2006) e a Medalla Presidencial da Liberdade (2009)."}
{"id": "431705", "revid": "47401", "url": "https://gl.wikipedia.org/wiki?curid=431705", "title": "Mary Therese Winifred Robinson", "text": ""}
{"id": "431709", "revid": "89787", "url": "https://gl.wikipedia.org/wiki?curid=431709", "title": "Esdras", "text": "Esdras (en hebreo Ezra \u05e2\u05b6\u05d6\u05b0\u05e8\u05b8\u05d0, abreviaci\u00f3n de \u05e2\u05b7\u05d6\u05b0\u05e8\u05b4\u05d9\u05d0\u05b5\u05dc, \"aquel que axuda, auxiliador\") foi unha personaxe b\u00edblica que segundo a tradici\u00f3n xud\u00eda liderou o segundo grupo de retorno dos israelitas que volveran de Babilonia en 457 a.C. Descendente de Ahar\u00f3n, o primeiro Sumo Sacerdote de Israel, Esdras era un escriba, entendido na lei de Mois\u00e9s.\nO seu nome \u00e9 citado 30 veces na Biblia.\nTraxectoria.\nEsdras recibiu a orde do rei Artaxerxes para ir a Xerusal\u00e9n. Polo texto, desco\u00f1\u00e9cese se o rei ao que se refire a pasaxe \u00e9 Artaxerxes I (465\u2013424\u00a0a.C.) ou Artaxerxes II (404\u2013359\u00a0a.C.). Levar\u00eda ofrendas para o templo, os xudeus que quixesen volver con el e persoas para traballar no templo (levitas, servidores do templo, porteiros, cantores). O obxectivo da misi\u00f3n era ver a condici\u00f3n espiritual do pobo xudeu. Coas ofrendas ter\u00eda que comprar animais e outros produtos para seren empregados nos sacrificios. Esdras estaba tam\u00e9n autorizado para nomear maxistrados e xu\u00edces que xulgasen o pobo al\u00e9n do r\u00edo \u00c9ufrates.\nPartiu de Babilonia e parou no r\u00edo que corre cara a Aava. Al\u00ed descubriu que non hab\u00eda ning\u00fan levita e mandounos buscar en Casifia, onde os encontraron, ademais de servidores do templo. Fixeron logo xax\u00fan para humill\u00e1rense perante Deus e pediren protecci\u00f3n na xornada.\nChegaron a Xerusal\u00e9n e repousaron tres d\u00edas. Pesaron o ouro e a prata dos obxectos para a casa de Xehov\u00e1 e tras isto, Esdras decatouse de que o pobo estaba en gran pecado, estaba mestur\u00e1ndose cos pobos doutras terras e desobedecendo a Deus. O pobo reuniuse con Esdras e arrepentiuse, despedindo as mulleres estranxeiras.\nLibro de Esdras.\nSegundo os estudosos, os libros de Esdras e Nehem\u00edas formaban un \u00fanico libro, que logo foi separado en 1.\u00ba de Esdras e 2.\u00ba de Esdras. Despois o segundo recibiu o nome de Nehem\u00edas. Relatan acontecemento de entre o 538 e o 400 \u00a0a.C. O tema central do libro \u00e9 a organizaci\u00f3n da comunidade que se formou a partir da volta dos xudeus exiliados en Babilonia.\nAlg\u00fans estudosos atrib\u00faenlle tam\u00e9n a autor\u00eda do libro das Cr\u00f3nicas e que foi el quen compilou o Antigo Testamento. Tam\u00e9n hai quen considera que complementou o libro do Deuteronomio, escribindo sobre a morte de Mois\u00e9s.\nA Biblia dos Setenta, tam\u00e9n conta cun libro denominado Esdras I, inexistente na Biblia adoptada pola Igrexa Cat\u00f3lica, que adoita referirse a el como Esdras III (ap\u00f3crifo), mentres que os libros de Esdras e Nehem\u00edas na Biblia dos Setenta est\u00e1n reunidos nun \u00fanico libro chamado de Esdras II.\nA Igrexa Ortodoxa Et\u00edope incl\u00fae, al\u00e9n do Esdras I, tam\u00e9n un Esdras IV (Apocalipse de Esdras) na s\u00faa Biblia.\nSegundo as distintas colecci\u00f3ns de libros das diferentes comunidades crentes, existen diversos libros atribu\u00eddos ao escriba Esdras, que poden resumirse as\u00ed:\nEzra no islam.\nNo islam, Esdras \u00e9 co\u00f1ecido como Uzair (), e aparece mencionado no Cor\u00e1n. A\u00ednda que non est\u00e1 considerado como un dos profetas do islam, alg\u00fans estudosos musulm\u00e1ns si o consideran, base\u00e1ndose nas tradici\u00f3ns isl\u00e1micas. A s\u00faa tumba en Al-\u02bbUzair, na beira do r\u00edo Tigris, preto de Basra (Iraq) \u00e9 un lugar de peregrinaci\u00f3n para os \u00e1rabes dos pantanos. Con todo, outros estudosos isl\u00e1micos e occidentais non identifican a Uzair como \"Ezra\"; por exemplo o profesor Gordon Darnell Newby asocia Uzair con Enoc e Metatron.\nHistoricidade.\nMary Joan Winn Leith en \"The Oxford History of the Biblical World\" cre que Esdras \u00e9 unha figura hist\u00f3rica cunha vida que foi realzada nas escrituras para darlle desenvolvemento teol\u00f3xico. Gosta W. Ahlstrom indica que as inconsistencias da tradici\u00f3n b\u00edblica son insuficientes para dicir se Esdras, coa s\u00faa posici\u00f3n central como \"o pai do xuda\u00edsmo\", foi unha creaci\u00f3n literaria posterior. Os que discuten a historicidade de Esdras indican que a presentaci\u00f3n deste como l\u00edder e creador de leis lembra a Mois\u00e9s, e que tam\u00e9n hai semellanzas entre Esdras o escriba-sacerdote (mais non alto sacerdote) e Nehem\u00edas o gobernador segrar por unha banda e Xosu\u00e9 e Zerubbabel por outra. O escritor xudeu do s\u00e9culo II\u00a0a.C. Ben Sira eloxia a Nehem\u00edas, mais non menciona a Esdras."}
{"id": "431712", "revid": "27155", "url": "https://gl.wikipedia.org/wiki?curid=431712", "title": "Factor de coagulaci\u00f3n XII", "text": ""}
{"id": "431713", "revid": "27155", "url": "https://gl.wikipedia.org/wiki?curid=431713", "title": "Factor de coagulaci\u00f3n XI", "text": ""}
{"id": "431715", "revid": "27155", "url": "https://gl.wikipedia.org/wiki?curid=431715", "title": "Factor de coagulaci\u00f3n II", "text": ""}
{"id": "431716", "revid": "27155", "url": "https://gl.wikipedia.org/wiki?curid=431716", "title": "Factor I", "text": ""}
{"id": "431717", "revid": "27155", "url": "https://gl.wikipedia.org/wiki?curid=431717", "title": "Factor de coagulaci\u00f3n I", "text": ""}
{"id": "431720", "revid": "55853", "url": "https://gl.wikipedia.org/wiki?curid=431720", "title": "Nick Calathes", "text": "Nicholas William Calathes (en grego: \u039d\u03b9\u03ba\u03cc\u03bb\u03b1\u03bf\u03c2 \"\u039d\u03af\u03ba\u03bf\u03c2\" \u0393\u03bf\u03c5\u03af\u03bb\u03bb\u03b9\u03b1\u03bc \u039a\u03b1\u03bb\u03ac\u03b8\u03b7\u03c2), nado o 7 de febreiro de 1989 en Casselberry (Florida), \u00e9 un xogador profesional internacional de baloncesto greco-estadounidense. Cunha altura de 1,98 m xoga na posici\u00f3n de base para o Fenerbah\u00e7e Beko da Basketbol S\u00fcper Ligi e a Euroliga. Formouse como xogador na Universidade de Florida. Escollido no quinteto ideal da Euroliga de 2018, Calathes tam\u00e9n xogou na NBA e na VTB United League. A nivel internacional xoga para a selecci\u00f3n de baloncesto helena.\nTraxectoria.\nO 9 de xullo de 2020, anunciouse a fichaxe de Calathes polo FC Barcelona da Liga ACB ata 2023."}
{"id": "431752", "revid": "1576", "url": "https://gl.wikipedia.org/wiki?curid=431752", "title": "Frecuencias", "text": ""}
{"id": "431756", "revid": "1576", "url": "https://gl.wikipedia.org/wiki?curid=431756", "title": "\u00d3rgano de Jacobson", "text": ""}
{"id": "431760", "revid": "98629", "url": "https://gl.wikipedia.org/wiki?curid=431760", "title": "Carlos de Valois", "text": "Carlos de Valois, nado en Vincennes o 12 de marzo de 1270\u00a0 e finado en Nogent-le-Roi o 16 de decembro de 1325, foi o terceiro fillo de Filipe III de Francia e de Isabel de Arag\u00f3n. Fundou a Casa de Valois rama segundox\u00e9nita da Dinast\u00eda dos Capetos, a que ocupar\u00eda o trono de San Lu\u00eds coa morte do seu sobri\u00f1o Carlos IV e o ascenso do seu fillo m\u00e1is vello, como Filipe VI de Francia.\nTraxectoria.\nFoi armado cabaleiro aos 14 anos e investido como Rei de Arag\u00f3n polo legado do Papa Marti\u00f1o IV en 1284, quen declarou a Cruzada Aragonesa. Os seus dereitos sustent\u00e1banse no sangue real da s\u00faa nai. Ao mesmo tempo, o seu pai convert\u00edao en Conde de Valois. Xamais puido ocupar o trono aragon\u00e9s e renunciou ao t\u00edtulo en 1295, nos termos do Tratado de Anagni.\nFoi tam\u00e9n conde de Anjou, de Maine e de Perche (tras o seu matrimonio en 1290) con Margarida de Anjou-Sicilia; do seu segundo matrimonio obtivo o t\u00edtulo de Emperador titular de Constantinopla, (1301\u20131308), que ostentar\u00eda at\u00e9 a morte da s\u00faa muller, Catarina de Courtenay. casou en terceiras nupcias (1308) con Mahaut de Chatillon-Saint-Pol. Dos seus tres matrimonios tivo abundante descendencia.\nLoitou en Italia en defensa do Papa en 1301, comandou d\u00faas expedici\u00f3ns en Aquitania en nome do seu irm\u00e1n Filipe IV (1268 e 1314), foi candidato a coroa do Sacro Imperio. \u00c1 morte do seu irm\u00e1n, op\u00faxose ao centralismo do seu sobri\u00f1o, Lu\u00eds X, encabezando \u00e1 nobreza (1314\u20131315). Faleceu en Nogent-le-Roi e foi enterrado na igrexa dos Xacobinos de Par\u00eds.\nMatrimonios e fillos.\nContraeu matrimonio por primeira vez en 1290 con Margarida de Anjou-Sicilia (1274\u20131299), filla do rei Carlos II de N\u00e1poles e Mar\u00eda de Hungr\u00eda. Deste matrimonio naceron:\nEn 1302 casa novamente con Catarina de Courtenay (1274\u20131308), emperatriz titular de Constantinopla. Tiveron catro fillos:\nFinalmente, en 1308, casou con Mahaut de Ch\u00e2tillon-Saint Pol (1293\u20131358), filla de Guy de Ch\u00e2tillon, Conde de Saint Pol, coa que tivo catro fillos:\nDevanceiros.\nDevanceiros de Carlos de Valois"}
{"id": "431763", "revid": "89787", "url": "https://gl.wikipedia.org/wiki?curid=431763", "title": "Dominio kringle", "text": "Os dominios kringle son dominios proteicos aut\u00f3nomos que se dobran formando grandes bucles estabilizados por tres pontes disulfuro. Son importantes nas interacci\u00f3ns prote\u00edna-prote\u00edna con factores de coagulaci\u00f3n. A denominaci\u00f3n kringle procede do nome dun pastel tipo rosquilla escandinavo cuxa forma lembra \u00e1 deste dominio.\nOs dominios kringle atop\u00e1ronse no plasmin\u00f3xeno, factores de crecemento de hepatocitos, protrombina e apolipoprote\u00edna(a).\nOs dominios kringle enc\u00f3ntranse nas prote\u00ednas de coagulaci\u00f3n sangu\u00ednea e fibrinol\u00edticas. Crese que estes dominios xogan un papel na uni\u00f3n de mediadores (por exemplo, membranas, outras prote\u00ednas ou fosfol\u00edpidos) e na regulaci\u00f3n da actividade proteol\u00edtica. Os dominios kringle caracter\u00edzanse por ter unha estrutura en triplo bucle con tres pontes disulfuro, cuxa conformaci\u00f3n \u00e9 definida por varios enlaces de hidr\u00f3xeno e pequenos fragmentos de folla beta antiparalela. At\u00f3panse en diverso n\u00famero de copias nalgunhas prote\u00ednas plasm\u00e1ticas como a protrombina e activador do plasmin\u00f3xeno de tipo uroquinase, que son serina proteases que pertencen \u00e1 familia de peptidases S1A de MEROPS.\nProte\u00ednas humanas que conte\u00f1en este dominio.\nATF; F12; F2; HABP2; HGF; HGFAC; KREMEN1; KREMEN2;\nLPA; LPAL2; MST1; PIK3IP1; PLAT; PLAU; PLG; PRSS12; ROR1; ROR2;"}
{"id": "431765", "revid": "98629", "url": "https://gl.wikipedia.org/wiki?curid=431765", "title": "Ram\u00f3n Torralbo", "text": "Ram\u00f3n Torrabo Lanza, nado en Cantabria en 1945, \u00e9 un deportista espa\u00f1ol que practicou o voleibol e o atletismo (nas especialidades de triplo salto e salto de altura), e despois foi adestrador de atletas, entre as que destacan as satadoras de altura Ruth Beitia (\u00e1 que adestrou durante 27 anos) e a promesa galega Saleta Fern\u00e1ndez L\u00f3pez.\nTraxectoria.\nComo deportista.\nTorrallbo comezou no deporte de neno, sobre os 11 anos, cando estaba no instituto, compaxinando o f\u00fatbol, o atletismo e o voleibol durante moitos anos. Co tempo decantouse polo atletismo e o voleibol, chegando a xogar catro anos no equipo de Santander, o Jos\u00e9 Mar\u00eda Pereda, da Divisi\u00f3n de Honor. Ao rematar a liga de voleibol, contra o mes de abril, empezaba na pista, pero ao final decidiuse polo atletismo, no que contin\u00faa na actualidade como adestrador. Como atleta practicou sobre todo os saltos, conseguindo unhas marcas de 14,45 m en triplo salto e de 2,01 m en salto de altura.\nAo rematar o [[bacharelato]] estudou na Escola Superior de Educaci\u00f3n F\u00edsica (ESEF), precedente do actual Instituto Nacional de Educaci\u00f3n F\u00edsica (INEF), e aprobou o \"curso ponte\" para [[Licenciatura|licenciarse]] polo INEF.\nContra os 30 anos comezou como adestrador nas categor\u00edas de menores. O que o animou a continuar neste cami\u00f1o foi o feito de que alg\u00fans dos atletas que adestraba empezaron a ter bos resultados, sempre en categor\u00edas menores; un dos seus primeiros atletas foi Jos\u00e9 Antonio Beitia, irm\u00e1n m\u00e1is vello de [[Ruth Beitia]], que chegou a ser campi\u00f3n de Espa\u00f1a j\u00fanior de salto de lonxitude, cun salto de 2 m; tam\u00e9n ti\u00f1a alg\u00fan velocista e alg\u00fan saltador de triplo ao seu cargo. O seu contacto con Ruth foi a trav\u00e9s do seu adestrador daquela \u00e9poca, Juanma de Blas, cando el adestraba o seu irm\u00e1n; curiosamente, Ram\u00f3n adestraba para triplo salto o fillo do adestrador de Ruth. Cando ela pasaba por onde estaban o seu irm\u00e1n e Ram\u00f3n, sempre lle apetec\u00eda saltar, e fac\u00eda alg\u00fans saltos; o sorprendente \u00e9 que desde o primeiro momento o fac\u00eda moi ben, era algo innato; ademais, ti\u00f1a unhas condici\u00f3ns f\u00edsicas moi adecuadas: era moi delgada e moi alta, pero naquela \u00e9poca o adecuado era que \"fixese de todo\" e chegou a ser campioa provincial de cross. Deste xeito comezou a relaci\u00f3n de Torralbo coa [[Xogos Ol\u00edmpicos|ol\u00edmpica]] Ruth Beitia, \u00e1 que adestrou durante 27 anos, at\u00e9 a retirada da atleta das [[competici\u00f3n]]s, cando Ruth ti\u00f1a 37 anos, e o [[18 de outubro]] de [[2017]] o anunciou debido aos problemas f\u00edsicos derivados da [[artrite reumatoide]] que padece.\nTraxectoria acad\u00e9mica.\nTorralbo desenvolveu un labor docente na Facultade de Educaci\u00f3n da [[Universidade de Cantabria]] (UC), vinculado \u00e1 \u00e1rea de Educaci\u00f3n F\u00edsica. A s\u00faa actuaci\u00f3n foi moi importante na formaci\u00f3n de mestres especialistas nesta disciplina.\nOutras actividades.\nF\u00f3ra do \u00e1mbito acad\u00e9mico Ram\u00f3n Torralbo dirixiu a Escola Municipal de Atletismo do Concello de Santander, e \u00e9 membro do comit\u00e9 t\u00e9cnico da [[Real Federaci\u00f3n Espa\u00f1ola de Atletismo]]. Deportista e formador de deportistas, \u00e9 adestrador nacional de voleibol e de atletismo. Director deportivo de atletas de primeiro nivel, destaca a atleta c\u00e1ntabra Ruth Beitia. Tam\u00e9n dirixe deportistas como [[David Bolado]], campi\u00f3n de Espa\u00f1a absoluto de [[salto de altura]] e a atleta galega [[Saleta Fern\u00e1ndez L\u00f3pez|Saleta Fern\u00e1ndez]], campioa j\u00fanior de salto de altura en 2016.\nReco\u00f1ecementos e distinci\u00f3ns.\nO [[27 de xaneiro]] de [[2017]] a Universidade de Cantabria, na festividade do seu patr\u00f3n, [[San Tom\u00e9 de Aquino]], no Paraninfo, celebrou un solemne acto acad\u00e9mico presidido polo reitor da UC e ao que asistiron as primeiras autoridades acad\u00e9micas, locais e rexionais, encabezadas polo presidente do [[Goberno de Cantabria]], [[Miguel \u00c1ngel Revilla]]; entre outros reco\u00f1ecementos, entregouse a [[Medalla de prata]] da Universidade a Ram\u00f3n Torralbo Lanza. Na decisi\u00f3n de conceder esta Medalla ao profesor Ram\u00f3n Torralbo tiv\u00e9ronse en conta fundamentalmente dous aspectos: a traxectoria acad\u00e9mica e a s\u00faa notoriedade no \u00e1mbito deportivo nacional e internacional.\nO [[28 de setembro]] de [[2017]], o Concello de [[Santander]] distinguiu a Ram\u00f3n Torralbo, ex-director da Escola Municipal de Atletismo e adestrador da atleta Ruth Beitia, co galard\u00f3n \"Unha vida dedicada ao deporte\", nunha homenaxe celebrada no marco da V Gala do Deporte Base de Santander, que tivo lugar no Palacio de Exposici\u00f3ns da cidade.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Cantabria]]\n[[Categor\u00eda:Nados en 1945]]\n[[Categor\u00eda:Adestradores de atletismo]]\n[[Categor\u00eda:Atletas de Espa\u00f1a]]\n[[Categor\u00eda:Saltadores de altura]]\n[[Categor\u00eda:Triplistas]]\n[[Categor\u00eda:Xogadores de voleibol de Espa\u00f1a]]"}
{"id": "431768", "revid": "89787", "url": "https://gl.wikipedia.org/wiki?curid=431768", "title": "Armen Sarkissian", "text": "Armen Vardani Sarkissian (en armenio: \u0531\u0580\u0574\u0565\u0576 \u054e\u0561\u0580\u0564\u0561\u0576\u056b \u054d\u0561\u0580\u0563\u057d\u0575\u0561\u0576), nado en Ierev\u00e1n o 23 de xu\u00f1o de 1953, \u00e9 un f\u00edsico, inform\u00e1tico e pol\u00edtico armenio. Entre o 9 de abril de 2018 e o 23 de xaneiro de 2022 foi Presidente de Armenia. Tam\u00e9n foi Primeiro ministro de Armenia dende o 4 de novembro de 1996 at\u00e9 o 20 de marzo de 1997 e anteriormente fora o embaixador do pa\u00eds en Londres dende 1998.\nTraxectoria.\nSarkissian graduouse na Universidade Estatal de Ierev\u00e1n, dentro do departamento de f\u00edsica te\u00f3rica e matem\u00e1ticas. Foi membro da Academia Nacional de Ciencias de Armenia. Entre 1976 e 1984, exerceu como profesor de f\u00edsica na Universidade Estatal de Ierev\u00e1n e m\u00e1is tarde converteuse en investigador visitante e logo profesor da Universidade de Cambridge.\nAdemais, foi un dos co-creadores do xogo Wordtris.\nPresidente de Armenia.\nElecci\u00f3n.\nO 19 de xaneiro de 2018, o Presidente Serzh Sargsyan recomendou a candidatura de Sarkissian para a presidencia co apoio do Partido Republicano de Armenia. Tam\u00e9n recibiu o apoio adicional do bloque da Federaci\u00f3n Revolucionaria Armenia, as\u00ed como o bloque parlamentario Tsarukian.\nFoi elixido presidente por maior\u00eda da Asemblea Nacional de Armenia o 2 de marzo de 2018 con 90 votos dos 105 da c\u00e1mara. Sarkissian era o \u00fanico candidato na elecci\u00f3n.\nToma de posesi\u00f3n.\nSarkissian tomou posesi\u00f3n do seu cargo o 9 de abril de 2018. A cerimonia tivo lugar no Complexo Karen Demirchyan, en Ierev\u00e1n. Despois do acto visitou o pante\u00f3n militar Yerablur, e deixou unha ofrenda floral no monumento xunto co ministro de defensa Vigen Sargsyan.\nPresidencia.\nO d\u00eda de inauguraci\u00f3n da presidencia, o goberno dirixido por Karen Karapetyan dimitiu e os partidos da Asemblea Nacional tivo unha semana para facer as s\u00faas propostas a primeiro ministro. O antigo presidente Serzh Sargsyan foi nomeado de xeito un\u00e1nime polos membros dos partidos en goberno o 16 de abril, e foi confirmado como primeiro ministro ao d\u00eda seguinte. Por\u00e9n, a elecci\u00f3n de Sargsyan como primeiro ministro foi recibida con protestas e manifestaci\u00f3ns a grande escala, polo que aos seis d\u00edas da s\u00faa toma de posesi\u00f3n dimitiu. Karapetyan foi pouco despois elixido para actuar como primeiro ministro.\nSarkissian visitou Tbilisi o 26 de maio de 2018 na s\u00faa primeira visita oficial no estranxeiro para participar no centenario da fundaci\u00f3n da Rep\u00fablica Democr\u00e1tica de Xeorxia. Durante a s\u00faa visita, reuniuse co seu hom\u00f3logo xeorxiano Giorgi Margvelashvili, as\u00ed como con Bidzina Ivanishvili e Sauli Niinist\u00f6.\nEn xu\u00f1o de 2018, Sarkissian propuxo cambios na constituci\u00f3n de Armenia para equilibrar o poder do presidente co do primeiro ministro."}
{"id": "431769", "revid": "98629", "url": "https://gl.wikipedia.org/wiki?curid=431769", "title": "Catarina de Valois-Courtenay", "text": "Catalina de Valois, nada en Siena en 1303 e finada en N\u00e1poles en 1346, foi emperatriz titular de Constantinopla desde 1308 at\u00e9 a s\u00faa morte, princesa rexente de Acaia desde 1332 a 1341, e gobernadora de Cefalonia de 1341 at\u00e9 o seu \u00faltimo d\u00eda de vida.\nTraxectoria.\nNaceu como a segunda filla e primeira muller do matrimonio formado por Carlos de Francia, conde de Valois e a s\u00faa segunda esposa, a Titular do Imperio Latino de Constantinopla, Catarina de Courtenay. Entre os seus numerosos medios-irm\u00e1ns figuran o rei de Francia, Filipe VI, o conde Carlos II de Alen\u00e7on, Isabel, duquesa de Borb\u00f3n e Branca, quen foi esposa do emperador Carlos IV.\nA pesar do t\u00edtulo que posu\u00eda tras a morte da s\u00faa nai, a cidade fora conquistada en 1261 polo Imperio de Nicea. Desde o deceso da s\u00faa nai, o seu pai, Carlos de Valois, encargouse de reclamar os t\u00edtulos da s\u00faa filla.\nEn 1313 contraeu matrimonio con Filipe I de Tarento, Rei de Albania e pr\u00edncipe de Tarento, o cal \u00e9 asociado aos dereitos ao trono imperial, e ret\u00e9n o t\u00edtulo at\u00e9 a s\u00faa morte acaecida en 1332. Morto este, o maior dos fillos do matrimonio, Roberto de Tarento, herdou Tarento sumado ao ano seguinte a Acaia. A idade de Roberto (ti\u00f1a 13 anos) elevou \u00e1 s\u00faa nai a rexencia, polo que 'Catarina de Valois seria rexente destas terras o resto dos seus d\u00edas.\nEn 1339, ela e o seu fillo chegaron a Acaia, tomando inmediatamente parte esencial no goberno desta zona en constante conflito. Catalina deu refuxio a Nic\u00e9foro II Orsini, rexente do Epiro e concedeulle todo o apoio que puido na s\u00faa guerra contra Andr\u00f3nico II Pale\u00f3logo, inimigo da dinast\u00eda Courtenay, a quen desposu\u00edu de Constantinopla. En 1341 o seu fillo foi declarado maior de idade, polo que se afastou da rexencia, malia manter o t\u00edtulo at\u00e9 a s\u00faa morte. No seu retiro o seu fillo nomeouna gobernadora de Cefalonia, cargo que hab\u00eda exercer os cinco anos que lle restaban de vida.\nCatarina de Valois e o seu esposo tiveron cinco fillos:"}
{"id": "431770", "revid": "27155", "url": "https://gl.wikipedia.org/wiki?curid=431770", "title": "Dominio Kringle", "text": ""}
{"id": "431772", "revid": "89787", "url": "https://gl.wikipedia.org/wiki?curid=431772", "title": "L\u00edpido A", "text": "O l\u00edpido A \u00e9 un compo\u00f1ente lip\u00eddico dunha endotoxina responsable da toxicidade das bacterias gramnegativas. Forma a parte m\u00e1is interna das tres partes das que consta o lipopolisac\u00e1rido (LPS) da parede bacteriana, tam\u00e9n chamado mol\u00e9cula de endotoxina e a s\u00faa natureza hidr\u00f3foba facilita que o LPS se ancore na membrana externa bacteriana. A\u00ednda que os seus efectos t\u00f3xicos poden ser nocivos, a detecci\u00f3n do l\u00edpido A polo sistema inmunitario humano pode tam\u00e9n ser esencial para o comezo de respostas inmunes a infecci\u00f3ns gramnegativas, e a loita exitosa posterior contra a infecci\u00f3n.\nComposici\u00f3n qu\u00edmica.\nO l\u00edpido A consta de d\u00faas unidades do azucre glicosamina con enlace \u03b2(1\u21926), con cadeas acilo unidas (acidos graxos) e normalmente cont\u00e9n un grupo fosfato en cada un dos azucres.\nA estrutura do l\u00edpido A que activa optimamente o sistema inmunitario crese que cont\u00e9n 6 cadeas acilo graxo. Catro das cadeas acilo que est\u00e1n unidas directamente aos azucres glicosamina son cadeas beta hidroxi acilo xeralmente de entre 10 e 16 carbonos de lonxitude. A mi\u00fado hai d\u00faas cadeas acilo adicionais unidas ao grupo beta hidroxi. O l\u00edpido A de \"E. coli\", por exemplo, ten tipicamente catro cadeas C14 hidroxi acilo unidas aos azucres e unha C14 e outra C12 unidas aos grupos beta hidroxi.\nA v\u00eda biosint\u00e9tica do l\u00edpido A en \"E. coli\" determinouse grazas aos traballos de Christian R. H. Raetz ao longo de m\u00e1is de 30 anos. A estrutura do l\u00edpido A e os efectos sobre as c\u00e9lulas eucariotas foron tam\u00e9n determinados e examinados, entre outros polos grupos dirixidos por Otto Westphal, Chris Galanos, Ernst T. Rietschel e Hajime Takahashi desde a d\u00e9cada de 1960 (Gmeiner, Luederitz, Westphal. Eur J Biochem 1969)(Kamio&amp;Takahashi J Biochem 1971)(Luederitz, Galanos et al., J Infect Dis 1973).\nInhibici\u00f3n e activaci\u00f3n da resposta inmune.\nMoitas das capacidades activadoras inmunitarias do LPS poden atribu\u00edrse \u00e1 unidade de l\u00edpido A. \u00c9 un estimulante moi potente do sistema inmunitario, activando c\u00e9lulas como, por exemplo, monocitos ou macr\u00f3fagos, en cantidades de s\u00f3 picogramos por mililitro.\nCando est\u00e1 presente no corpo en altas concentraci\u00f3ns durante unha infecci\u00f3n por bacterias granmnegativas, pode causar shock e morte por unha reacci\u00f3n inmune excesiva \"f\u00f3ra de control\".\nO l\u00edpido A que ten un n\u00famero reducido de cadeas acilo (por exemplo, catro) pode servir como inhibidor da activaci\u00f3n inmunitaria inducida por bacterias gramnegativas, e as versi\u00f3ns sint\u00e9ticas deses inhibidores (Eritoran) estiveron en ensaios cl\u00ednicos para usalas contra os efectos negativos da infecci\u00f3n por gramnegativas. Por\u00e9n, estes ensaios abandon\u00e1ronse debido \u00e1 falta de eficacia atopada en pacientes que sufr\u00edan sepse grave.\nPor outra parte, as versi\u00f3ns modificadas do l\u00edpido A poden usarse como compo\u00f1entes de vacinas (adxuvantes) para mellorar os efectos destas. O l\u00edpido A monofosforilado (MPL) \u00e9 un adxuvante aprobado pola FDA que consta dunha mestura heterox\u00e9nea de l\u00edpido A de \"Salmonella minnesota\" R595. A maior especie de l\u00edpido A presente nos MPL carece dun dos dous grupos fosfato e cinco cadeas acilo. Alg\u00fans traballos mostraron que a eliminaci\u00f3n dunha ou d\u00faas cadeas acilo do l\u00edpido A nativo pode reducir significativamente a activaci\u00f3n das respostas inflamatorias.\nA actividade biol\u00f3xica do LPS depende da estrutura qu\u00edmica do seu l\u00edpido A. Principalmente,\u00e9 necesario o TLR4 para a activaci\u00f3n da inmunidade innata despois do reco\u00f1ecemento do LPS de bacterias gramnegativas. A capacidade do sistema TLR4/MD-2 de responder a unha especie de l\u00edpido A distinta \u00e9 clinicamente importante. As bacterias pat\u00f3xenas poden empregar un LPS cunha baixa actividade do seu l\u00edpido A para evadirse do correcto reco\u00f1ecemento polo complexo TLR4/MD-2, diminu\u00edndo a resposta inmune do h\u00f3spede e incrementando o risco de diseminaci\u00f3n bacteriana. Por outra parte, dito l\u00edpido A non poder\u00eda inducir un shock s\u00e9ptico en pacientes susceptibles, o que fai que as complicaci\u00f3ns s\u00e9pticas sexan m\u00e1is manexables. Con todo, definir e comprender como incluso as diferenzas estruturais m\u00e1is pequenas entre as moi similares especies de l\u00edpido A poden afectar \u00e1 activaci\u00f3n da resposta inmune pode proporcionar os mecanismos para o afinado desta \u00faltima e novas percepci\u00f3ns dos procesos inmunomodulatorios.\nMecanismo de activaci\u00f3n de c\u00e9lulas.\nO l\u00edpido A (e o LPS) demostaron que activan as c\u00e9lulas por medio do receptor de tipo Toll 4 (TLR4), MD-2 e CD14 na superficie celular. En consecuencia, os an\u00e1logos do l\u00edpido A, como Eritoran poden actuar como antagonistas de TLR4. Foron desenvolvidos como f\u00e1rmacos para o tratamento das respostas inflamatorias excesivas a infecci\u00f3ns por bacterias gramnegativas."}
{"id": "431780", "revid": "89787", "url": "https://gl.wikipedia.org/wiki?curid=431780", "title": "Tarence Kinsey", "text": "Tarence Anthony Kinsey, nado o 21 de marzo de 1984 en Tampa (Florida) \u00e9 un xogador profesional de baloncesto estadounidense que xoga na posici\u00f3n de ala. Formado como xogador na Universidade de South Carolina, destacan entre os seus logros a nivel individual destcan o seu nomeamento como Rookie do Mes da Conferencia Oeste da NBA ou MVP das Finais da Liga Turca. Con vaias temporadas en equipos da NBA e a Euroliga, tam\u00e9n pos\u00fae moitas distinci\u00f3ns a nivel colectivo, como tres Ligas e d\u00faas Copas turcas, unha Liga do Adri\u00e1tico, unha Liga de Serbia e unha Liga de Israel.\nTraxectoria.\nUniversidade.\nNado Tampa, Florida, Kinsey formouse no Instituto Thomas Jefferson da s\u00faa cidade natal e posteriormente durante catro anos na Universidade de Carolina do Sur. A s\u00faa actuaci\u00f3n no seu ano freshman non foi moi destc\u00e1bel, promediendo 2,1 puntos por partido cun 36% de acerto no lanzamento e un 37,7 % en lanzamentos libres. Por\u00e9n, nas d\u00faas seguintes temporadas o seu rendemento aumentou de forma consider\u00e1bel, onde fixo unha media de m\u00e1is de 8 puntos por encontro con moito mellores porcentaxes. O salto deuno na s\u00faa \u00faltima tempada, onde estivo atinxiu unha media de 15,8 puntos con 45,3% no lanzamento. Axudou aos Gamecocks de Carolina do Sur a alzarse con dous campionatos NIT consecutivos. \u00c9 de destacar a s\u00faa actuaci\u00f3n nos torneos do NIT, onde fixo unha media de 19,4 puntos, 4,2 rebotes, 3,2 asistencias e 2,6 roubos por partido, cunha porcentaxe en lanzamentos de campo do 53%. Da s\u00faa etapa universitaria \u00e9 recordado o seu partido na final do NIT no seu ano j\u00fanior onde o seu equipo xogaba contra a Universidade de St. Joseph. Cado equdaban menos de seis segundos para a finalizaci\u00f3n do entontro, co partido empatado a 57, Kinsey recibiu un pase, percorreu toda a pista e lanzou de tres a falta de 1,3 segundos para dar o t\u00edtulo o seu equipo (60\u201357).\nNBA.\nTras presentarse o Draft da NBA de 2006, onde non foi escollido, foi contratado polos Memphis Grizzlies como axente libre. Os seus primeiros meses na NBA pasaron sen pena nin gloria, mais os \u00faltimos dous valeronlle para ga\u00f1arse un nome na liga. No mes de marzo fixo unha media de 9,9 puntos por partido, mentres que en abril aumentou at\u00e9 os 18,8 puntos, 5 rebotes e 3 asistencias por encontro. Destcaron os seus partidos ante os Minnesota Timberwolves, onde fixo 22 puntos, 9 rebotes, 7 asistencias e 3 roubos, e ante os Golden State Warriors e Denver Nuggets, onde anotou en ambos encontros 28 puntos. Este rendemento valeulle para ser nomeado Mellor Xogador Rookie do mes de Abril. Na seguinte temporada, na que viuxou cos Grizzlies ao NBA Europe Live Tour en Espa\u00f1a, xogou tan s\u00f3 11 partidos, nos que fixo unha media de 3,6 puntos e 1,1 rebotes en escasos minutos. Despois de ser despedido do equipo de Memphis, asinou un contrato co Fenerbah\u00e7e \u00dclker da BSL turca. Al\u00ed fixo unha media de 9,2 puntos por encontro en 14 partidos, sendo peza chave para a obtenci\u00f3n do t\u00edtulo de Liga. Ademais, contribu\u00edu a que o seu equipo acadase os cuartos de final da Euroliga con 8,8 puntos (49,2% en lanzamentos de campo) e 2,8 rebotes por encontro. Tras finalizar a temporada regresou \u00e1 NBA, asinando contrato cos Cleveland Cavaliers. Nos primeiros partidos de liga non participu no xogo, mais a s\u00faa contribuci\u00f3n aumentou despois das lesi\u00f3ns de Delonte West e Sasha Pavlovi\u0107. Con todo, el acabou tam\u00e9n por lesionarse e cando regresou foi nas mesmas condici\u00f3ns que ao comezo da campa\u00f1a.\nEuropa.\nTras finalizar a campa\u00f1a na NBA, regresa a Europa e ao Fenerbah\u00e7e \u00dclker turco. No equipo de Istanbul volveu ga\u00f1ar a Liga, esta vez en d\u00faas ocasi\u00f3ns m\u00e1is. De feito, no ano 2010, no que supo\u00f1\u00eda o seu terceiro t\u00edtulo de Liga, foi nomeado MVP das Finais. Despois de tres anos no Fenerbah\u00e7e, en xullo de 2011 foi contrato por outro dos equipos importantes do baloncesto otom\u00e1n, o Anadolu Efes (antes co\u00f1ecido como Efes Pilsen). Despois de facer unha boa temporada, tenta regresar \u00e1 NBA, asinando cos Golden State Warriors. Por\u00e9n, finalmente non \u00e9 contratado para xogar a Liga. Posteriormente, Kinsey regresa por terceira vez a Europa, a\u00ednda que esta vez o seu destino foi Italia, onde asinou co Scavolini Pesaro da Serie A. No Lega fixo unha media de 12,4 puntos por encontro at\u00e9 que en abril asina co Unicaja M\u00e1laga da Liga ACB para disputar a fin de temporada. No ano seguinte asina un ano de contrato co Partizan de Belgrado. Al\u00ed destacou tanto polos seus n\u00fameros como polas s\u00faas espectaculares xogadas. Destacan no aspecto anotador o 32 puntos anotados ante o Lokomotiv Kuban da Euroliga, aportando ademais 5 puntos e 3 roubos. Os seus n\u00fameros en Euroliga foron de 14,8 puntos (moi cerca do m\u00e1ximo anotador da Euroliga) e 4,6 rebotes por partido. Despois de lesionarase cara o final da temporada, non renova o seu contrato e acaba asinando polo tam\u00e9n equipo de Euroliga Nizhny Novgorod. No equipo ruso volve a brillar en Euroliga con 13,8 puntos e 5,1 rebotes por partido. Ao ano seguinte o equipo non disputou a Euroliga, a\u00ednda que no mes de decembro regresa \u00e1 competici\u00f3n ao asinar polo Crvena zvezda (Estrela Vermella) de Belgrado. En 2016 asina polo Hapoel Jerusalem, onde xoga d\u00faas temporadas nas que \u00e9 a peza fundamental para que o equipo ga\u00f1e o t\u00edtulo de Liga, rompendo a exemonia do Maccabi Tel Aviv. Tras finalizar a s\u00faa etapa no equipo israel\u00ed, o 1 de setembro de 2018 asina polo Caf\u00e9s Candelas Breog\u00e1n da Liga ACB."}
{"id": "431784", "revid": "98629", "url": "https://gl.wikipedia.org/wiki?curid=431784", "title": "Josep Serra", "text": "Josep Maria Serra i Juli\u00e0, nado en\u00a0Matar\u00f3\u00a0o\u00a011 de marzo de 1811 e finado en\u00a0Benic\u00e0ssim\u00a0o\u00a08 de setembro de 1886, foi un relixioso catal\u00e1n, misioneiro con Rosendo Salvado en Australia e fundador da orde de Oblatas do Sant\u00edsimo Redentor.\nTraxectoria.\nOrixes e primeiros anos.\nEra fillo de Josep Serra i Fuster, comerciante, e mais de Teresa Juli\u00e0. Con once anos quedou orfo, e educouse en\u00a0Barcelona. Tomou o h\u00e1bito bieito en 1827 no mosteiro de San Marti\u00f1o Pinario, tomando o nome relixioso\u00a0de Benito. Estudou despois en Iratxe (Navarra) e Oviedo, ata a s\u00faa ordenaci\u00f3n sacerdotal o 19 de marzo de 1835. Nese ano suprim\u00edronse as ordes relixiosas en Espa\u00f1a e Serra marchou a Italia entrando na abad\u00eda de La Cava, pr\u00f3xima a N\u00e1poles.\nEstada en Australia.\nEn 1844\u00a0partiu voluntario de misioneiro a Australia, desembarcando en Elizabeth o 8 de xaneiro de 1846. Al\u00ed estableceu unha comunidade con catro relixiosos bieitos, entre eles Rosendo Salvado, que edificaron preto de Perth o mosteiro de New Norcia (1847). O d\u00eda 9 de xullo de 1847 foi nomeado bispo de Port Victoria, e volveu a Europa para obter axuda financeira e persoal para continuar a misi\u00f3n en Australia. En Roma\u00a0consagrouse\u00a0bispo o 15 de agosto de 1848, pero por conflitos entre John Brady, o vigairo de\u00a0Australia Occidental, e a curia decidiuse mudarlle o t\u00edtulo a bispo coadxutor de Perth e bispo titular de Daulia (1849).\nEn decembro de 1849 volveu a Australia, con m\u00e1is cartos e corenta relixiosa e artes\u00e1ns. Tivo desavinzas con Salvado e estableceu un mosteiro nos arredores de Perth co nome de New Subiaco, e tam\u00e9n conflitos con Brady, que non quer\u00eda aceptalo como coadxutor de Perth e pretend\u00eda controlar os recursos logrados en Europa, s\u00f3 unha visita disciplinaria do arcebispo Polding en 1852 resolveu o problema. Xa arredado dos labores misioneiros, entre 1851 e 1862 foi administrador apost\u00f3lico diocese de Perth, ampliou o igrexa existente e constru\u00edu novos templos en Fremantle, Guildford, Toodyay, York, Dardanup, Albany e Bunbury, ademais de escolas en Perth mais en Fremantle. Interesouse polas condici\u00f3ns de vida dos presos de Rottnest Island. Con Salvado escribiu unha\u00a0\"Historia del origen, padecimientos, progresos, y porvenir de las misiones catolicas de Nueva-Holanda\" que se publicou en Barcelona en 1850.\nEn 1853 visitou Europa por raz\u00f3ns de sa\u00fade, e volveu para Australia en 1855 con novos misioneiros e algunhas irm\u00e1s. Tivo conflitos co gobernador por causa da educaci\u00f3n e das escolas independentes. O seu car\u00e1cter imped\u00edalle chegar a acordo ning\u00fan, e Rosendo Salvado tivo que resolver os problemas. Entrementres Serra desentend\u00edase da fundaci\u00f3n de New Norcia centr\u00e1ndose nas novas misi\u00f3ns e no mosteiro de Subiaco, pr\u00f3ximo a Perth, e mais tam\u00e9n no traballo pastoral na diocese. Finalmente New Norcia logrou a autonom\u00eda de Perth en 1859.\nVolta a Espa\u00f1a.\nSerra volveu a Europa para conseguir que New Norcia volvese \u00e1 xurisdici\u00f3n de Perth e ocuparse de asuntos relacionados co proxecto dunha nova catedral para Perth. Como non houbo cambios, e en 1862 renunciou como bispo coadxutor de Perth, o que aceptou o\u00a0papa P\u00edo IX, e volveu a Espa\u00f1a. En 1864 comezou a traballar no hospital San Juan de Dios en Madrid, atendendo e confesando prostitutas e outras mulleres en situaci\u00f3ns marxinais; vendo a necesidade de facer traballo social que as axudase logrou a colaboraci\u00f3n de\u00a0Antonia Mar\u00eda de Oviedo, arist\u00f3crata madrile\u00f1a e antiga institutriz da escola das fillas da antiga ra\u00ed\u00f1a Mar\u00eda Cristina de Borb\u00f3n, a quen co\u00f1eceu en 1849.\nO 1 de xu\u00f1o de 1864 abriu o primeiro Asilo de Nuestra Se\u00f1ora del Consuelo en Ciempozuelos, para acoller mulleres que quer\u00edan deixar a prostituci\u00f3n. Para traballar al\u00ed fundou a congregaci\u00f3n das\u00a0Oblatas do Sant\u00edsimo Redentor, dedicadas ao traballo social con mulleres en situaci\u00f3ns marxinais, o 2 de febreiro de 1870, Antonia Mar\u00eda de la Misericordia tornouse a primeiro irm\u00e1 da congregaci\u00f3n. Logo a congregaci\u00f3n comezou a estenderse por Espa\u00f1a, Suram\u00e9rica e os Estados Unidos.\nFoi padre conciliar no Vaticano Primeiro. Politicamente adcribiuse ao\u00a0carlismo, e en xu\u00f1o de 1870 tivo un encontro en\u00a0Vevey (Su\u00edza) co pr\u00edncipe Xaime de Borb\u00f3n,\u00a0fillo do pretendente carlista Carlos VII.\nAxudou a restaurar os mosteiros bieitos de Samos, Santo Domingo de Silos e Valvanera. Acusado de esc\u00e1ndalo por residir no convento das oblatas en 1885 as autoridades eclesi\u00e1sticas prohib\u00edronlle vivir e confesar al\u00ed polo se se instalou no convento carmelita do Desert de les Palmes en\u00a0Benic\u00e0ssim, e al\u00ed ha morrer o\u00a08 de setembro de 1886, pouco antes da chegada da absoluci\u00f3n de Roma.\nOs seus restos traslad\u00e1ronse a\u00a0Ciempozuelos (Madrid) en 1894 \u00e1 nai casa da s\u00faa congregaci\u00f3n."}
{"id": "431785", "revid": "55340", "url": "https://gl.wikipedia.org/wiki?curid=431785", "title": "Jos\u00e9 Benito Serra", "text": ""}
{"id": "431787", "revid": "23204", "url": "https://gl.wikipedia.org/wiki?curid=431787", "title": "Usaqu\u00e9n", "text": "Usaqu\u00e9n \u00e9 a localidade n\u00famero un do Distrito Capital de Bogot\u00e1. At\u00f3pase no norte da cidade. Entre os seus residentes at\u00f3panse todas as clases sociais a\u00ednda que predomina a clase media alta e a clase alta, o estrato socioecon\u00f3mico 4, 5 e 6. At\u00e9 1777 albergou un poboado ind\u00edxena, cuxos habitantes foron desprazados cara \u00f3 sur por un decreto real. Foi asento de extensas facendas, hoxe convertidas en urbanizaci\u00f3ns e centros comerciais. Na s\u00faa zona leste at\u00f3pase un sector dos cerros Orientais da cidade, que colindan co concello cundinamarqu\u00e9s de La Calera.\nHistoria.\nO seu nome v\u00e9n do voc\u00e1bulo muisca \"Usaque.\" Foi un poboado muisca en \u00e9poca prehisp\u00e1nica e fundouse como poboado ind\u00edxena en 1539. Durante a Colonia foi en todo caso unha poboaci\u00f3n de reducidas proporci\u00f3ns, cuxos tributos eclesi\u00e1sticos se atopaban entre os m\u00e1is baixos da Sabana.\nAs s\u00faas condici\u00f3ns xeogr\u00e1ficas eran desfavorables, e o cami\u00f1o que a comunicaba con Santa Fe (Bogot\u00e1) estaba en moi malas condici\u00f3ns, en parte polos pantanos que se formaba nalg\u00fans treitos. O poboado ind\u00edxena abandonouse por decreto espa\u00f1ol en 1777, entre outras cousas debido \u00e1 baixa calidade agr\u00edcola das s\u00faas terras e \u00e1 extensi\u00f3n dos zonas h\u00famidas.\nS\u00e9culo XIX.\nA principios do s\u00e9culo xix o lugar contaba apenas cunhas 120 casas, a maior\u00eda de palla, das cales s\u00f3 100 conformaba a vila propiamente devandita. Foi asento de facendas famosas da sabana como Santa Ana, Santa B\u00e1rbara e o Cedro, hoxe convertidas case totalmente en barrios, urbanizaci\u00f3ns e locais e inmobles comerciais.\nO sector erixiuse como municipio en 1852 e en 1860, deuse unha batalla entre as tropas gobernamentais e as de Tom\u00e1s Cipriano de Mosquera, quen sa\u00edu vencedor e tomou o poder do pa\u00eds.\nS\u00e9culo XX.\nEn 1905 constru\u00eduse a Estrada Central do Norte, que mellorou notablemente as comunicaci\u00f3ns con Chapinero e Bogot\u00e1. At\u00e9 1954, formaba parte do departamento de Cundinamarca, contaba con 71\u00a0km\u00b2 e a s\u00faa cabeceira situ\u00e1base a 12\u00a0km do centro de Bogot\u00e1, o que fac\u00eda o seu territorio agradable para as familias adi\u00f1eiradas da cidade.\nEn termos demogr\u00e1ficos, en 1938 a poboaci\u00f3n de Usaqu\u00e9n era de 4.617 persoas, e m\u00e1is da metade das s\u00faas vivendas carec\u00eda de servizos. Nos anos 1940, por\u00e9n, o sector experimentou un marcado crecemento demogr\u00e1fico, com\u00fan \u00f3 resto da actual Bogot\u00e1, alcanzando en 1951 unha poboaci\u00f3n de 11.207 habitantes, dos cales s\u00f3 2.469 naceran en Usaqu\u00e9n. Durante este per\u00edodo, ademais do centro urbano, exist\u00edan fitos como os cuarteis de Santa Ana, o Country Club, a Colonia Vacacional, e a estaci\u00f3n do cable a\u00e9reo da empresa Cementos Samper."}
{"id": "431789", "revid": "5863", "url": "https://gl.wikipedia.org/wiki?curid=431789", "title": "In\u00e9s P\u00e9rez de Zeta", "text": ""}
{"id": "431791", "revid": "5863", "url": "https://gl.wikipedia.org/wiki?curid=431791", "title": "Juan-Luis Pintos", "text": ""}
{"id": "431793", "revid": "5863", "url": "https://gl.wikipedia.org/wiki?curid=431793", "title": "Juan-Luis Pintos de Cea-Naharro", "text": ""}
{"id": "431794", "revid": "5863", "url": "https://gl.wikipedia.org/wiki?curid=431794", "title": "Juan-Luis Pintos de Cea", "text": ""}
{"id": "431795", "revid": "5863", "url": "https://gl.wikipedia.org/wiki?curid=431795", "title": "Juan L. Pintos", "text": ""}
{"id": "431796", "revid": "5863", "url": "https://gl.wikipedia.org/wiki?curid=431796", "title": "Juan L. Pintos de Cea", "text": ""}
{"id": "431797", "revid": "5863", "url": "https://gl.wikipedia.org/wiki?curid=431797", "title": "Juan Luis Pintos de Cea Naharro", "text": ""}
{"id": "431798", "revid": "5863", "url": "https://gl.wikipedia.org/wiki?curid=431798", "title": "Juan-Luis Pintos de Cea Naharro", "text": ""}
{"id": "431799", "revid": "5863", "url": "https://gl.wikipedia.org/wiki?curid=431799", "title": "Juan L. Pintos de Cea Naharro", "text": ""}
{"id": "431800", "revid": "5863", "url": "https://gl.wikipedia.org/wiki?curid=431800", "title": "Juan Pintos de Cea Naharro", "text": ""}
{"id": "431802", "revid": "5863", "url": "https://gl.wikipedia.org/wiki?curid=431802", "title": "Juan Lu\u00eds Pintos de Cea Naharro", "text": ""}
{"id": "431806", "revid": "5863", "url": "https://gl.wikipedia.org/wiki?curid=431806", "title": "Peggy Lee", "text": "Norma Deloris Egstrom, nada en Jamestown (Dacota do Norte) o 26 de maio de 1920 e finada nos \u00c1nxeles o 21 de xaneiro de 2002, co\u00f1ecida como Peggy Lee, foi unha cantante de jazz e de m\u00fasica popular estadounidense, as\u00ed como compositora e actriz.\nLee foi citada como influencia por artistas tan diversos como Bobby Darin, Paul McCartney, Bette Midler, Madonna, k.d. lang, Elvis Costello, Dusty Springfield ou Dr. John. Como compositora colaborou co seu marido, Dave Barbour, Sonny Burke, Victor Young, Francis Lai, Dave Grusin, John Chiodini e Duke Ellington, quen afirmou:\nComo actriz foi candidata ao premio Oscar polo seu papel en \"Canci\u00f3n triste de Pete Kelly\".\nTraxectoria.\nInicios.\nLee era a m\u00e1is nova de sete irm\u00e1ns, e atopou na m\u00fasica un escape dos arrebatos da s\u00faa madrasta, Min. Comezou a cantar profesionalmente coa radio KOVC en Valley City, Dacota do Norte, e axi\u00f1a tivo unha serie radiof\u00f3nica propia co apoio dun restaurante local que lle pagaba o salario con comida. Durante a s\u00faa \u00e9poca no instituto aceptou todo tipo de traballos, dende camareira ata cantante noutras emisoras locais. A personalidade radiof\u00f3nica Ken Kennedy, de WDAY en Fargo, Dacota do Norte (a emisora m\u00e1is o\u00edda do estado) cambiou o seu nome polo de Peggy Lee. Cansa dos abusos da s\u00faa madrasta, abandonou o domicilio e viaxou aos \u00c1nxeles aos dezasete anos.\nVolveu a Dacota do Norte para que lle fixesen unha amigdalectom\u00eda e finalmente foi a Chicago para actuar en The Buttery Room, un club no Ambassador Hotel West, onde chamou a atenci\u00f3n do clarinetista Benny Goodman. Uniuse \u00e1 banda de Goodman en 1941 e permaneceu nela durante dous anos.\nCarreira discogr\u00e1fica.\nA comezos de 1942, Lee conseguiu o seu primeiro n\u00famero 1, \"Somebody Else Is Taking My Place,\" seguido en 1943 por \"Why Don't You Do Right?\" (orixinalmente cantado por Lil Green), canci\u00f3n que vendeu m\u00e1is dun mill\u00f3n de copias e a fixo famosa. Cantou con Goodman en dous filmes de 1943, \"Stage Door Canteen\" e \"The Powers Girl\".\nEn marzo de 1943, Lee casou con Dave Barbour, guitarrista da banda de Goodman. Cando Lee e Barbour deixaron a banda, a idea era que el traballase nos estudios e ela se dedicase \u00e1s tarefas dom\u00e9sticas e criar a s\u00faa filla, Nicki. Finalmente ela ocupouse na composici\u00f3n e en sesi\u00f3ns ocasionais de gravaci\u00f3n para Capitol Records en 1944, para quen produciu unha longa cadea de \u00e9xitos, moitos deles con letra e m\u00fasica de Lee e Barbour, inclu\u00edndo \"I Don't Know Enough About You\" e \"It's a Good Day\" (1946). Cando gravou o seu n\u00famero 1 e r\u00e9cord de vendas de 1948 \"Ma\u00f1ana\", o seu \"retiro\" estaba esquecido.\nEn 1948 uniuse a Perry Como e Jo Stafford como unha das anfitrioas do programa musical da NBC Radio \"Chesterfield Supper Club\". Participou tam\u00e9n regularmente no programa da NBC \"Jimmy Durante Show\" na temporada 1947-48. Deixou Capitol durante uns anos a inicios da d\u00e9cada de 1950, mais volveu \u00e1 compa\u00f1\u00eda en 1957. Foi c\u00e9lebre a s\u00faa versi\u00f3n do \u00e9xito de Little Willie John \"Fever\", \u00e1 que engadiu as s\u00faas propias letras, e a s\u00faa interpretaci\u00f3n do tema de Jerry Leiber e Mike Stoller \"Is That All There Is?\" A s\u00faa relaci\u00f3n co selo Capitol abrangueu case tres d\u00e9cadas, xunto a un breve pero artisticamente rico per\u00edodo en Decca Records (1952-1956), onde gravou un dos seus \u00e1lbums m\u00e1is aclamados \"Black Coffee\" (1956). Estando con Decca, Lee conseguiu grandes \u00e9xitos coas canci\u00f3ns \"Lover\" e \"Mr. Wonderful\".\nComposici\u00f3n.\nLee foi tam\u00e9n co\u00f1ecida como compositora de \u00e9xitos como as canci\u00f3n do filme de Disney \"Lady and the Tramp\", para o que interpretou a voz e o canto de catro personaxes. Entre os seus colaboradores escribindo canci\u00f3ns, ademais de Barbour, estiveron Laurindo Almeida, Harold Arlen, Sonny Burke, Cy Coleman, Gene DiNovi, Duke Ellington, Dave Grusin, Dick Hazard, Quincy Jones, Francis Lai, Jack Marshall, Johnny Mandel, Marian McPartland, Willard Robison, Lalo Schifrin, Hubie Wheeler, o guitarrista Johnny Pisano e Victor Young.\nNun momento en que a mocidade comezaba a afeccionarse ao rock and roll, ela foi un dos principais piares das gravaci\u00f3ns de Capitol. Foi a primeira da \"vella garda\" en reco\u00f1ecer ese novo x\u00e9nero, como se evidencia nas s\u00faas gravaci\u00f3ns de The Beatles, Randy Newman, Carole King, James Taylor e outros m\u00fasicos. Dende 1957 ata o seu \u00faltimo disco para a compa\u00f1\u00eda en 1972, normalmente produc\u00eda dous ou tres \u00e1lbums anuais, inclu\u00edndo est\u00e1ndar (a mi\u00fado producido nun estilo diferente do orixinal), as s\u00faas propias composici\u00f3ns, e material de artistas mozos.\nLee foi candidata a doce Grammy, ga\u00f1ando o premio \u00e1 mellor interpretaci\u00f3n vocal pop feminina polo seu \u00e9xito de 1969 \"Is That All There Is?\". En 1995 recibiu o Grammy \u00e1 carreira art\u00edstica.\nEscribiu entre outras as letras das seguintse canci\u00f3ns:\nCarreira como actriz.\nLee tam\u00e9n actuou en varios filmes. En 1952 traballou con Danny Thomas no filme \"The Jazz Singer\", remake de \"The Jazz Singer\" e en 1955 foi unha abatida e alcoholizada cantante de blues en \"Canci\u00f3n triste de Pete Kelly\", papel polo que foi candidata ao Oscar \u00e1 mellor actriz secundaria.\nRetiro e falecemento.\nContinuou a actuar na d\u00e9cada de 1990, \u00e1s veces en cadeira de rodas, cautivando o p\u00fablico e a cr\u00edtica. Tras anos de mala sa\u00fade, faleceu a causa das complicaci\u00f3ns dunha diabetes e dun infarto agudo de miocardio aos 81 anos. Est\u00e1 enterrada no Cemiterio Westwood Village Memorial Park en Westwood, Os \u00c1nxeles."}
{"id": "431809", "revid": "47401", "url": "https://gl.wikipedia.org/wiki?curid=431809", "title": "Ant\u00f4nio Carlos Jobim", "text": ""}
{"id": "431810", "revid": "47401", "url": "https://gl.wikipedia.org/wiki?curid=431810", "title": "D. W. Griffith", "text": ""}
{"id": "431811", "revid": "25871", "url": "https://gl.wikipedia.org/wiki?curid=431811", "title": "Armen Vardani Sarkissian", "text": ""}
{"id": "431812", "revid": "89787", "url": "https://gl.wikipedia.org/wiki?curid=431812", "title": "Factor IX", "text": "O factor IX de coagulaci\u00f3n (ou factor de Christmas) () \u00e9 unha das serina proteases do sistema de coagulaci\u00f3n do sangue; pertence \u00e1 familia das peptidases S1. A deficiencia desta prote\u00edna causa a hemofilia B. Foi descuberto en 1952 nun rapaz chamado Stephen Christmas que carec\u00eda deste factor e padec\u00eda hemofilia.\nO complexo factor IX \u00e9 unha das medicinas que aparecen na Lista modelo da OMS de Medicinas Esenciais, que son as medicinas m\u00e1is importantes necesarias para un sistema de sa\u00fade b\u00e1sico.\nFisiolox\u00eda.\nO factor IX \u00e9 producido como un cim\u00f3xeno, un precursor inactivo. \u00c9 procesado para eliminarlle o p\u00e9ptido sinal, \u00e9 glicosilado e despois clivado polo factor XIa (da v\u00eda de contacto) ou polo factor VIIa (da v\u00eda do factor tisular) para orixinar unha forma de d\u00faas cadeas na que as cadeas est\u00e1n ligadas por unha ponte disulfuro. Cando \u00e9 activado e pasa \u00e1 forma factor IXa, en presenza de Ca2+, fosfol\u00edpidos de membrana e o cofactor factor VIII, hidroliza un enlace pept\u00eddico arxinina-isoleucina no factor X para formar o factor Xa.\nO factor IX \u00e9 inhibido pola antitrombina.\nA expresi\u00f3n do factor IX increm\u00e9ntase coa idade en humanos e ratos. Nos modelos de ratos as mutaci\u00f3ns dentro da rexi\u00f3n promotora do xene do factor IX te\u00f1en un fenotipo dependente da idade.\nArquitectura de dominios.\nOs factores VII, IX e X desempe\u00f1an papeis claves na coagulaci\u00f3n do sangue e tam\u00e9n comparten unha arquitectura de dominios com\u00fan. A prote\u00edna factor IX est\u00e1 composta de catro dominios proteicos: o dominio Gla, d\u00faas copias en t\u00e1ndem do dominio EGF e un dominio peptidase C-terminal de tipo tripsina que leva a cabo a clivaxe catal\u00edtica.\nO dominio EGF N-terminal \u00e9 en pare responsable da uni\u00f3n do factor tisular. Wilkinson \"et al\". conclu\u00edron que os residuos 88 ao 109 do segundo dominio EGF median a uni\u00f3n a plaquetas e a ensamblaxe do complexo activador do factor X.\nForon resoltas as estruturas dos catro dominios. Unha estrutura dos dous dominios EGF e o dominio de tipo tripsina foron determinados para a prote\u00edna do porco. A estrutura do dominio Gla, que \u00e9 responsable da uni\u00f3n de fosfol\u00edpidos dependente do Ca(II), foi tam\u00e9n determinada por resonancia magn\u00e9tica nuclear.\nResolv\u00e9ronse varias estruturas de mutantes 'super-activos', que revelan a natureza da activaci\u00f3n do factor IX por outras prote\u00ednas no cadoiro da coagulaci\u00f3n.\nXen\u00e9tica.\nO xene do factor IX est\u00e1 localizado no cromosoma X humano (Xq27.1-q27.2) e ten unha herdanza recesiva ligada ao X, polo que a mutaci\u00f3n neste xene afecta m\u00e1is a homes que a mulleres. Foi clonado en 1982 por Kotoku Kurachi e Earl Davie.\nA ovella transx\u00e9nica clonada Polly, que levaba o xene humano do factor IX, foi producida polo Dr Ian Wilmut no Instituto Roslin en 1997. A ovella expresaba o factor IX no leite.\nPapel en enfermidades.\nA deficiencia do factor IX causa a enfermidade de Christmas ou hemofilia B. Describ\u00edronse unhas 100 mutaci\u00f3ns no factor IX; algunhas non causan s\u00edntomas, pero moitas orixinan un significativo trastorno hemorr\u00e1xico. A mutaci\u00f3n orixinal da enfermidade de Christmas foi identificada pola secuenciaci\u00f3n do ADN conservado do paciente S. Christmas, e trat\u00e1base dun cambio de ciste\u00edna a serina.\nO factor IX recombinante \u00e9 utilizado para tratar a enfermidade de Christmas. As formulaci\u00f3ns incl\u00faen:\nAlgunhas raras mutaci\u00f3ns no factor IX te\u00f1en como resultado unha elevaci\u00f3n na actividade coagulatoria, e pode orixinar enfermidades causadas por co\u00e1gulos, como a trombose venosa profunda.\nA deficiencia de factor IX \u00e9 tratada con inxecci\u00f3ns de factor IX purificado producido por clonaci\u00f3n en diversos animais ou en c\u00e9lulas animais. O \u00e1cido tranex\u00e1mico pode ser \u00fatil en pacientes que te\u00f1en que ser operados cirurxicamente e que herdaron a deficiencia de factor IX para reducir o risco perioperativo de hemorraxias.\nUnha lista de todas as mutaci\u00f3ns no factor IX foi compilada na base de datos de mutaci\u00f3ns no factor IX mantida no University College London."}
{"id": "431815", "revid": "27155", "url": "https://gl.wikipedia.org/wiki?curid=431815", "title": "Factor de coagulaci\u00f3n IX", "text": ""}
{"id": "431816", "revid": "27155", "url": "https://gl.wikipedia.org/wiki?curid=431816", "title": "Factor Christmas", "text": ""}
{"id": "431817", "revid": "1576", "url": "https://gl.wikipedia.org/wiki?curid=431817", "title": "Philips Arena", "text": ""}
{"id": "431819", "revid": "23204", "url": "https://gl.wikipedia.org/wiki?curid=431819", "title": "Filipe I de Tarento", "text": "Filipe I de Tarento (en italiano: Filippo I di Taranto, franc\u00e9s: Philippe I\u00ba de Tarente, grego: \u03a6\u03af\u03bb\u03b9\u03c0\u03c0\u03bf\u03c2 \u0391' \u03c4\u03bf\u03c5 \u03a4\u03ac\u03c1\u03b1\u03bd\u03c4\u03b1), nado en N\u00e1poles o 10 de novembro de 1278 e finado o 26 de decembro de 1332, foi pr\u00edncipe de Tarento, d\u00e9spota de Epiro, rei de Albania, pr\u00edncipe de Acaia e emperador titular latino de Constantinopla. Pertencente \u00e1 casa de Anjou, foi fillo do rei Carlos II de N\u00e1poles e Sicilia e Mar\u00eda de Hungr\u00eda, filla do rei Estevo V. O 4 de febreiro de 1294 recibiu o t\u00edtulo de pr\u00edncipe de Tarento en Aix-en-Provence. Este nomeamento formou parte do plan do seu pai para lle conceder un imperio oriental no mar Adri\u00e1tico, de feito, en agosto dese mesmo ano contraeu matrimonio con Tamar Anxelina Comnena e recibiu do seu pai o Reino de Albania, a soberan\u00eda do Principado de Acaia e todos os seus dereitos no Imperio Latino e o Se\u00f1or\u00edo de Vlaquia.\n\u00c1 morte do seu sogro Nic\u00e9foro asumiu tam\u00e9n o t\u00edtulo de \u00abd\u00e9spota de Romania\u00bb. A revolta contra os anxevinos en Sicilia conduciu \u00e1 guerra das V\u00e9speras sicilianas, na que Filipe foi derrotado en 1299 por Frederico II de Sicilia, quen o mantivo prisioneiro at\u00e9 1302. Co fin de adquirir novos territorios, en 1309 repudiou \u00e1 s\u00faa esposa por cargos de adulterio e casou con Catarina de Valois-Courtenay, emperatriz titular latina, a\u00ednda que estaba comprometida con Hugo V de Borgo\u00f1a, rei titular de Tesal\u00f3nica. \u00c1 s\u00faa morte en 1332 todos os seus t\u00edtulos pasaron a Roberto de Tarento, o fillo m\u00e1is vello do seu segundo matrimonio.\nTraxectoria.\nPr\u00edncipe de Tarento.\nFilipe naceu en N\u00e1poles, fillo m\u00e1is novo de Carlos II de N\u00e1poles e Mar\u00eda de Hungr\u00eda, filla do rei Estevo V de Hungr\u00eda. O 4 de febreiro de 1294, o seu pai nomeouno pr\u00edncipe de Tarento en Aix-en-Provence, e o 12 de xullo de 1294 foi ascendido a Vigairo Xeral do Reino de Sicilia. Estas honras foron o preludio do plan de Carlos para crear un suposto imperio no Adri\u00e1tico para Filipe. O d\u00eda en que foi investido como Vigairo Xeral, casou por poder con Tamar Anxelina Comnena, filla de Nic\u00e9foro I Comneno Ducas, d\u00e9spota de Epiro. Ameazado polo Imperio bizantino, Nic\u00e9foro decidira buscar a protecci\u00f3n dos anxevinos, e acordou o matrimonio entre Tamar e Filipe. Os dous casaron o 13 de agosto de 1294 en L'Aquila. Despois do seu matrimonio, Carlos cedeu a Filipe a soberan\u00eda sobre Acaia e o Reino de Albania, as\u00ed como todos os seus dereitos ao Imperio latino e o Se\u00f1or\u00edo de Vlaquia. Pola s\u00faa banda, Nic\u00e9foro cedeu como dote da s\u00faa filla as fortalezas de Vonitsa, Vrachova, Gjirokastra e Naupacto, situadas en Etolia, ademais de aceptar a sucesi\u00f3n deste por enriba do lex\u00edtimo herdeiro, o seu fillo Tom\u00e9. \u00c1 morte de Nic\u00e9foro (c. 1297), Filipe tomou o t\u00edtulo de \u00abd\u00e9spota de Romania\u00bb, reclamando Epiro, Etolia, Acarnania, e Vlaquia. Con todo, a vi\u00fava de Nic\u00e9foro, Ana Cantacucena, proclamou ao seu fillo Tom\u00e9 como lex\u00edtimo d\u00e9spota de Epiro e asumiu a rexencia.\nGuerra de Sicilia.\nComo Vigairo Xeral do Reino de Sicilia, preparou a invasi\u00f3n da illa en novembro de 1299. Cun ex\u00e9rcito formado por cincuenta galeras, numerosas tropas e nobres, cercou Trapani. Frederico II, rei de Sicilia da casa de Arag\u00f3n, reuniu as s\u00faas tropas en Castrogiovanni e marchou para levantar o sitio de Trapani, atop\u00e1ndose co ex\u00e9rcito de Filipe en Falconara. Na batalla de Falconara, Frederico II e os comandantes Blasco de Alag\u00f3n o Vello, Ram\u00f3n III de Moncada, cos almog\u00e1vares de Berenguer de Entenza e de Montcada, derrotaron a Filipe e fix\u00e9rono prisioneiro. Non foi liberado at\u00e9 1302, cando se asinou o Tratado de Caltabellotta.\nPr\u00edncipe de Acaia.\nEn 1306, Filipe de Savoia e Isabel de Villehardouin, o pr\u00edncipe e a princesa de Acaia, visitaron a corte de Carlos en N\u00e1poles. Filipe de Savoia foi acusado de deslealdade e falta de apoio a Carlos nunha campa\u00f1a contra Epiro. Xa que Isabel non solicitara o consentimento do seu se\u00f1or feudal antes de casar con el, Carlos desposu\u00edunos do Principado de Acaia e outorgouno directamente a Filipe de Tarento o 5 de maio de 1306. Filipe fixo unha \u00fanica visita persoal a Acaia pouco despois de aceptar a homenaxe dos seus vasalos en Glarentza e emprender unha campa\u00f1a sen \u00e9xito contra o Despotado de Epiro. Deixou a Guido II de la Roche, duque de Atenas, como o seu bail\u00edo en Acaia. Pola s\u00faa banda, o 11 de maio de 1307, Filipe de Piemonte renunciou formalmente \u00e1s s\u00faas pretensi\u00f3ns sobre o territorio.\nEmperador titular latino de Constantinopla.\nEn 1309, acusou de adulterio a Tamar, o que probabelmente foi unha acusaci\u00f3n falsa. Isto liberouno para tomar parte nun complexo pacto matrimonial. Catarina de Valois-Courtenay, que reti\u00f1a os dereitos sobre o derrocado Imperio latino estaba comprometida con Hugo V de Borgo\u00f1a, que reti\u00f1a os dereitos do Reino de Tesal\u00f3nica.. Este compromiso rompeu, e Catarina casou con Filipe en Fontainebleau o 29 de xullo de 1313. A cambio, as s\u00faas terras maternas en Courtenay e outras propiedades no continente foron cedidas a Xoana de Borgo\u00f1a, a irm\u00e1 de Hugo V, que casou co medio irm\u00e1n de Catarina, Filipe de Valois. Hugo V comprometeuse con Xoana de Francia, despois condesa de Borgo\u00f1a e Artois. Filipe de Tarento cedeu o Principado de Acaia a Matilde de Hainaut, que casou co irm\u00e1n de Hugo V de Borgo\u00f1a, Lu\u00eds, o 29 de xullo de 1313. Esta doaz\u00f3n, con todo, foi restrinxida: se a parella morr\u00eda sen herdeiros, o principado ter\u00eda que volver \u00e1 Casa de Borgo\u00f1a mentres que Matilde gozar\u00eda do usufructo polo resto da s\u00faa vida, sempre que non volvese a casar novamente sen o permiso do seu se\u00f1or Filipe. Para completar a separaci\u00f3n de dereitos entre Oriente e Occidente, Hugo V de Borgo\u00f1a cedeu os seus dereitos no Reino de Tesal\u00f3nica en favor do seu irm\u00e1n Lu\u00eds, mentres que este renunciaba aos seus dereitos sobre a herdanza dos seus pais en favor do seu irm\u00e1n Hugo. O compromiso do fillo m\u00e1is vello de Filipe de Tarento, Carlos, con Matilde de Hainaut rompeu e comprometeuse con Xoana de Valois-Courtenay, a irm\u00e1 m\u00e1is nova de Catarina. Filipe tam\u00e9n cedeu ao seu fillo Carlos o t\u00edtulo de d\u00e9spota de Romania e outros dereitos.\nGuerra entre g\u00fcelfos e xibelinos.\nEn 1315, Filipe foi enviado polo seu irm\u00e1n Roberto I de N\u00e1poles para comandar un ex\u00e9rcito que auxiliase aos florentinos, que estaban a ser ameazados polos pisanos de Uguccione della Faggiola. O ex\u00e9rcito florentino-napolitano foi derrotado seriamente na batalla de Montecatini o 29 de agosto de 1315. O irm\u00e1n m\u00e1is novo de Filipe, Pedro de Gravina, e o seu fillo Carlos de Tarento, foron asasinados.\n\u00daltimos anos.\nA morte sen herdeiros de Lu\u00eds de Borgo\u00f1a en 1316 alterou os plans anxevinos para Acaia. Roberto de N\u00e1poles persuadiu a Matilde para casar con Xo\u00e1n de Gravina, o seu irm\u00e1n e tam\u00e9n irm\u00e1n de Filipe, pero cando Matilde se negou, foi secuestrada e levada a N\u00e1poles. Tras longas persuasi\u00f3ns e ameazas, foi obrigada en 1318 a dar o seu consentimento para o matrimonio mentres que Federico Trogisio foi enviado a Acaia como novo bail\u00edo do principado.\nEn 1320, Od\u00f3n IV de Borgo\u00f1a, despois de varias protestas, aceptou vender os seus dereitos sobre o Principado de Acaia e o Reino de Tesal\u00f3nica a Lu\u00eds de Clermont por 40\u00a0000 libras. Con todo, Filipe, financiado por Filipe V de Francia, comprou os dereitos sobre Acaia pola mesma suma en 1321. Mentres tanto, Matilde de Hainaut protestou ante a corte papal en Avi\u00f1\u00f3n, onde revelou que casara en segredo co cabaleiro borgo\u00f1\u00e9s Hugo de La Palice. Como resultado diso, o seu matrimonio con Xo\u00e1n de Gravina foi anulado, pero de paso daba a outra serie de argumentos aos anxevinos para a confiscaci\u00f3n do Principado de Acaia. Esta, por suposto, foi concedida directamente a Xo\u00e1n de Gravina, a cambio de 40\u00a0000 libras, o prezo pago ao duque de Borgo\u00f1a, mentres que Matilde pasou o resto dos seus d\u00edas encarcerada en Aversa para evitar novas reclamaci\u00f3ns.\nConsolidado o Principado de Acaia en mans do seu irm\u00e1n m\u00e1is novo, Filipe de Tarento continuou planeando a recuperaci\u00f3n do Imperio latino. En 1318 fixo unha alianza co seu sobri\u00f1o Carlos I de Hungr\u00eda, pero en 1330 o \u00faltimo dos fillos do seu primeiro matrimonio, Carlos de Tarento, morreu sen descendencia, devolv\u00e9ndolle o t\u00edtulo de d\u00e9spota de Romania. Todos os seus dereitos e t\u00edtulos pasaron \u00e1 s\u00faa morte, dous anos despois, ao fillo m\u00e1is vello do seu segundo matrimonio, Roberto de Tarento.\nDescendencia.\nOs fillos do seu primeiro matrimonio (1296), con Tamar Anxelina Comnena, que terminou cun divorcio (1309):\nOs fillos do seu segundo matrimonio (1313), con Catarina de Valois-Courtenay:"}
{"id": "431821", "revid": "27155", "url": "https://gl.wikipedia.org/wiki?curid=431821", "title": "Factor de Christmas", "text": ""}
{"id": "431828", "revid": "27155", "url": "https://gl.wikipedia.org/wiki?curid=431828", "title": "Dominio PAN", "text": "O dominio PAN \u00e9 un tipo de dominio proteico. Ten unha significativa verstilidade funcional realizando diversas tarefas biol\u00f3xicas ao mediar en interacci\u00f3ns prote\u00edna-prote\u00edna e interacci\u00f3ns prote\u00edna-carbohidrato. Estes dominios conte\u00f1en unha estrutura de bucle de forquita, similar \u00e1 que se encontra nas knottinas (do ingl\u00e9s \"knot\" = n\u00f3) pero cun padr\u00f3n diferente de pontes disulfuro.\nPertencen \u00e1 mesma superfamilia de m\u00f3dulo PAN os dominios N-terminais de membros da familia do plasmin\u00f3xeno/factor de crecemento de hepatocitos, os dominios maz\u00e1 da familia da precalicre\u00edna/factor de coagulaci\u00f3n XI do plasma, e os dominios de varias prote\u00ednas de nematodos. O dominio PAN cont\u00e9n un n\u00facleo conservado de tres pontes disulfuro. Nalg\u00fans membros da familia hai unha cuarta ponte disulfuro adicional que liga o N- e C-terminal do dominio.\nUn exemplo de dominio PAN \u00e9 o dominio maz\u00e1. O dominio maz\u00e1, as\u00ed como outros exemplos de dominio PAN, consta de 7 cadeas \u03b2 que se dobran nunha folla curvada antiparalela na que se sit\u00faa unha h\u00e9lice \u03b1. D\u00faas pontes disulfuro cerran a h\u00e9lice nas follas \u03b24 e \u03b25 centrais, mentres que unha terceira conecta os dominios N- e C-terminais. No dominio maz\u00e1, o bucle \u03b24-\u03b25 e o bucle cruzado \u03b25-\u03b26 xeran un pequeno peto no lado oposto da folla desde a h\u00e9lice \u03b1.\nNo plasmin\u00f3xeno nativo o dominio PAN est\u00e1 asociado a cinco dominios kringle. As interacci\u00f3ns entre o dominio PAN e os kringles xogan un papel fundamental na estabilizaci\u00f3n do complexo cuaternario do plasmin\u00f3xeno nativo."}
{"id": "431862", "revid": "89787", "url": "https://gl.wikipedia.org/wiki?curid=431862", "title": "Armen Dzhigarkhanyan", "text": "Armen Dzhigarkhanyan (en\u00a0; en\u00a0), nado o 3 de outubro de 1935 en Ierev\u00e1n, e finado o 14 de novembro de 2020, foi un actor armenio e ruso (anteriormente sovi\u00e9tico), tam\u00e9n nacionalizado estadounidense.\nTraxectoria.\nTeatro.\nActor.\nEn 1955, Dzhigarkhanyan foi admitido no Teatro acad\u00e9mico estatal Sundukyan de Ierev\u00e1n. Estudou co director Armen Gulakyan at\u00e9 1958. Antes de acabar o seu primeiro ano de formaci\u00f3n acad\u00e9mica xa comezou a actuar no Teatro ruso Stanislavski de Ierev\u00e1n, onde traballou durante dez anos, at\u00e9 1967. No \u00fanico teatro ruso de Armenia, interpretou m\u00e1is de 30 papeis, entre os que destaca o de Vanya Kudryash en \"\u0413\u0440\u043e\u0437\u0430\" (\"A Tormenta\") de Alexander Ostrovsky, as\u00ed como tam\u00e9n en obras de Aleksei Arbuzov e \"\u041d\u0430 \u0434\u043d\u0435\" (\"Na dne\") de Maxim Gorky. Dende o comezo da s\u00faa traxectoria no teatro, Dzhigarkhanyan demostrou unha versatilidade abraiante, triunfando cunha gran variedade de personaxes diferentes, tanto no repertorio cl\u00e1sico coma no contempor\u00e1neo, inclu\u00edndo Shakespeare, Tennessee Williams e autores rusos modernos.\nEn 1967, trasladouse a Moscova para continuar a s\u00faa carreira no teatro Lenkom. Comezou actuando baixo as ordes do director Anatoly Efros, a\u00ednda que traballaron xuntos durante pouco tempo. Dzhigarkhanyan interpretou a Moli\u00e8re na obra de Mikhail Bulgakov \"\u041a\u0430\u0431\u0430\u043b\u0430 \u0441\u0432\u044f\u0442\u043e\u0448\" (\"Kabala svyatosh\". Trala marcha de Efros, Dzhigarkhanyan recibiu m\u00e1is papeis, mais non quixo continuar actuando no teatro sen o director polo que veu en primeiro lugar.\nEn 1969, Dzhigarkhanyan uniuse ao Teatro Mayakovsky por recomendaci\u00f3n de Andrey Goncharov. Traballou al\u00ed at\u00e9 1996 e durante case 30 anos foi o actor principal. A s\u00faa primeira aparici\u00f3n foi como Levinson en \"Razgrom\" de Alexander Fadeyev. Destacan papeis posteriores como o de Stanley Kowalski na obra de Tennessee Williams \"A Streetcar Named Desire\". A\u00ednda que a maior\u00eda dos seus papeis eran de protagonista, tam\u00e9n interpretou papeis antag\u00f3nicos.\nDzhigarkhanyan fixo de S\u00f3crates na obra \"\u0411\u0435\u0441\u0435\u0434\u044b \u0441 \u0421\u043e\u043a\u0440\u0430\u0442\u043e\u043c\" (\"Conversaci\u00f3ns con S\u00f3crates\") de Edvard Radzinsky en 1975, papel polo que foi enxalzado polos cr\u00edticos. Durante as d\u00e9cadas de 1970 e 1980, Dzhigarkhanyan apareceu de xeito menos frecuente no teatro en favor do cinema, acadando amplo reco\u00f1ecemento no p\u00fablico sovi\u00e9tico. A\u00ednda cun n\u00famero de aparici\u00f3ns teatrais minguante, seguiu sendo obxecto de debate. Os mellores papeis deste per\u00edodo son de Big Daddy en \"Cat on a Hot Tin Roof\" de Tennessee Williams e Lord Bothwell en \"Vivat! Vivat Regina!\" de Robert Bolt.\nDirector.\nEntre 1989 e 1997, ensinou no Instituto Gerasimov de Cinematograf\u00eda (VGIK), a escola estatal de cine de Rusia.\nA mediados da d\u00e9cada de 1990, Dzhigarkhanyan decidiu crear un teatro de seu que unificase aos seus estudantes no VGIK. En marzo de 1996, fundou o seu teatro chamado \"D\" (na actualidade chamado \u041c\u043e\u0441\u043a\u043e\u0432\u0441\u043a\u0438\u0439 \u0434\u0440\u0430\u043c\u0430\u0442\u0438\u0447\u0435\u0441\u043a\u0438\u0439 \u0442\u0435\u0430\u0442\u0440 \u043f\u043e\u0434 \u0440\u0443\u043a\u043e\u0432\u043e\u0434\u0441\u0442\u0432\u043e\u043c \u0410\u0440\u043c\u0435\u043d\u0430 \u0414\u0436\u0438\u0433\u0430\u0440\u0445\u0430\u043d\u044f\u043d\u0430 \"Teatro dram\u00e1tico de Moscova dirixido por Armen Dzhigarkhanyan\"). O seu teatro levou a cabo numerosas obras famosas como \"Krapp's Last Tape\" de Samuel Beckett e \"The Homecoming\" de Harold Pinter.\nDzhigarkhanyan tam\u00e9n dirixiu compa\u00f1\u00edas especializadas que s\u00f3 interpretan unha obra, e interpretou papeis como o Xeneral na obra \"Igrok\" de Fi\u00f3dor Dostoievski e o protagonista de \"Filumena Marturano\" de Eduardo De Filippo no Teatro Lenkom.\nCinema.\nDzhigarkhanyan fixo o seu debut no cinema en 1960 co filme \"Obval\" como Akop. \"Abraiou aos espectadores coa s\u00faa interpretaci\u00f3n do f\u00edsico Artyom Manvelyan\" no filme de Frunze Dovlatyan \"\u0532\u0561\u0580\u0587, \u0565\u057d \u0565\u0574\" (\"Barev, yes em\", 1966). \"Deulle renome a nivel nacional e foi o comezo dunha prol\u00edfica traxectoria como actor\". Usta Mukuch, o personaxe que creou para o filme \"\u0422\u0440\u0435\u0443\u0433\u043e\u043b\u044c\u043d\u0438\u043a\" (\"Yerankyuni\", 1967), dirixido polo afamado director armenio Henrik Malyan, abriu o cami\u00f1o a ducias de filmes en d\u00e9cadas posteriores.\nSeguiu participando en filmes ic\u00f3nicos, entre os que se incl\u00faen o filme de Edmond Keosayan \"\u041d\u043e\u0432\u044b\u0435 \u043f\u0440\u0438\u043a\u043b\u044e\u0447\u0435\u043d\u0438\u044f \u043d\u0435\u0443\u043b\u043e\u0432\u0438\u043c\u044b\u0445\" (\"Novye prikluchenya Neulovimykh\", 1968), no que interpretaba ao capit\u00e1n Ovechkin, e o filme \"\u041a\u043e\u0440\u043e\u043d\u0430 \u0420\u043e\u0441\u0441\u0438\u0439\u0441\u043a\u043e\u0439 \u0438\u043c\u043f\u0435\u0440\u0438\u0438, \u0438\u043b\u0438 \u0421\u043d\u043e\u0432\u0430 \u043d\u0435\u0443\u043b\u043e\u0432\u0438\u043c\u044b\u0435\" (\"Korona Rossiyskoy Imperii, ili Snova Neulovimye\", 1971). En 1973, a comedia \"\u041c\u0443\u0436\u0447\u0438\u043d\u044b\", tam\u00e9n de Edmond Keosayan, converteuse nun dos filmes armenios m\u00e1is ic\u00f3nicos e hoxe en d\u00eda hai unha estatua lembrando os personaxes protagonistas no centro de Ierev\u00e1n. A comezos da d\u00e9cada de 1970, Dzhigarkhanyan xa se convertera nun dos actores m\u00e1is populares nos filmes sovi\u00e9ticos e apareceu en m\u00e1is de 200 produci\u00f3ns, e abranguindo t\u00f3dolos x\u00e9neros: comedia, aventura, drama, adaptaci\u00f3ns literarias... Tam\u00e9n foi actor protagonista do filme franco-sovi\u00e9tico \"\u0422\u0435\u0433\u0435\u0440\u0430\u043d 43\" (\"Teher\u00e1n 43\", 1981)."}
{"id": "431881", "revid": "23204", "url": "https://gl.wikipedia.org/wiki?curid=431881", "title": "Roberto de Tarento", "text": "Roberto de Tarento, nado en 1319 e finado o 10 de outubro de 1364, membro da Casa de Anjou, foi pr\u00edncipe de Tarento (1332-1346), rei de Albania (1332-1364), pr\u00edncipe de Acaia (1333-1346), conde de Cefalonia e Zante (1336-1357) e emperador titular de Constantinopla (como Roberto II, 1343/1346-1364).\nTraxectoria.\nFoi o fillo m\u00e1is vello sobrevivente do pr\u00edncipe Filipe I de Tarento e da emperatriz Catarina II de Valois. Os seus av\u00f3s paternos eran o rei Carlos II de N\u00e1poles e Mar\u00eda de Hungr\u00eda. Os seus av\u00f3s maternos eran o conde Carlos de Valois e a s\u00faa segunda esposa, a emperatriz Catarina de Courtenay.\nEn 1332, como resultado dun intercambio co seu t\u00edo Xo\u00e1n de Gravina, Roberto converteuse en pr\u00edncipe de Acaia. Debido \u00e1 s\u00faa mocidade, a autoridade foi exercida eficazmente pola s\u00faa nai Catarina de Valois at\u00e9 a s\u00faa morte en 1346. Nese momento Roberto herdou o trono do Imperio latino, e foi reco\u00f1ecido como emperador polos estados latinos de Grecia. O seu poder real, tal como era, mant\u00edvose sobre a base da s\u00faa autoridade como pr\u00edncipe de Acaia. En N\u00e1poles, o 9 de setembro de 1347 casou con Mar\u00eda de Borb\u00f3n (1315-1387), a filla de Lu\u00eds I de Borb\u00f3n, pero o matrimonio non tivo fillos. Cando morreu o 10 de outubro de 1364, a s\u00faa vi\u00fava tratou de manter o principado para ela e o seu fillo do seu matrimonio anterior. Por\u00e9n, o irm\u00e1n m\u00e1is novo de Roberto Filipe II de Tarento sucedeuno como herdeiro lex\u00edtimo. Roberto morreu en N\u00e1poles e foi enterrado al\u00ed.\nDevanceiros.\nDevanceiros de Roberto de Tarento"}
{"id": "431893", "revid": "23204", "url": "https://gl.wikipedia.org/wiki?curid=431893", "title": "Filipe II de Tarento", "text": "Filipe II de Anjou-Sicilia ou Filipe II de Tarento (en italiano: \"Filippo II dei Taranto\", franc\u00e9s: \"Philippe II de Tarente\", grego: \u03a6\u03af\u03bb\u03b9\u03c0\u03c0\u03bf\u03c2 \u0392\u0384 \u03c4\u03bf\u03c5 \u03a4\u03ac\u03c1\u03b1\u03bd\u03c4\u03b1), nado en 1329 e finado en Tarento o 25 de decembro de 1374, foi pr\u00edncipe de Acaia e Tarento, e emperador titular de Constantinopla (como Filipe III), fillo de Filipe I de Tarento e Catarina de Valois-Courtenay.\nTraxectoria.\nFoi fillo do pr\u00edncipe Filipe I de Tarento e da emperatriz Catarina II de Valois. Os seus av\u00f3s paternos eran o rei Carlos II de N\u00e1poles e Mar\u00eda de Hungr\u00eda. Os seus av\u00f3s maternos eran o conde Carlos de Valois e a s\u00faa segunda esposa, a emperatriz Catarina de Courtenay.\nFoi levado como prisioneiro a Hungr\u00eda en 1332 polo rei Lu\u00eds I de Hungr\u00eda. Foi Vigairo xeral de Provenza en decembro de 1355. O seu irm\u00e1n Roberto nomeouno sucesor dos seus dereitos en Grecia, e \u00e1 s\u00faa morte en 1364 asumiu os t\u00edtulos de emperador de Constantinopla e pr\u00edncipe de Acaia. Desafiado en Acaia pola vi\u00fava do seu irm\u00e1n, que estaba na efectiva posesi\u00f3n da maior parte do pa\u00eds, estalou a guerra civil que s\u00f3 se resolveu en 1370, cando Mar\u00eda de Borb\u00f3n lle vendeu os seus dereitos por 6.000 flor\u00edns, malia que Filipe era a\u00ednda capaz de tomar posesi\u00f3n f\u00edsica de s\u00f3 unha pequena parte do principado. Reclamou os principados de Salerno e Bari, e o condado de L'Aquila en 1371.\nTras a execuci\u00f3n do seu primo Carlos de Durazzo, en 1348, sucedeuno como rei de Albania. En abril de 1355 casou con Mar\u00eda de Calabria, filla de Carlos de Calabria, e de Mar\u00eda de Valois. Isto f\u00edxoo cu\u00f1ado da ra\u00ed\u00f1a Xoana I de N\u00e1poles.\nEn 1364, sucedeu como emperador titular de Constantinopla, e pr\u00edncipe de Acaia e Tarento \u00e1 morte do seu irm\u00e1n m\u00e1is vello, Roberto.\nA s\u00faa esposa Mar\u00eda morreu en 1366. O 20 de outubro de 1370 Filipe tomou como segunda esposa a Isabel de Eslavonia, filla de Estevo de Hungr\u00eda, antigo herdeiro presunto ao trono de Hungr\u00eda. En 1373, renunciou aos seus dereitos sobre o Principado de Acaia \u00e1 ra\u00ed\u00f1a Xoana I de N\u00e1poles. Morreu o 25 de novembro de 1374 en Tarento.\nTodos os seus fillos morreran novos. O seu herdeiro era o fillo da s\u00faa irm\u00e1 Xaime de Baux, duque de Andr\u00eda.\nMatrimonios.\nCoa s\u00faa primeira esposa, Mar\u00eda de Calabria, Filipe tivo cinco fillos:\nCoa s\u00faa segunda esposa, Isabel de Eslavonia, Filipe tivo:\nDevanceiros.\nDevanceiros de Filipe II de Tarento"}
{"id": "431895", "revid": "98629", "url": "https://gl.wikipedia.org/wiki?curid=431895", "title": "Xaime des Baux", "text": "Xaime des Baux (en franc\u00e9s: \"Jacques des Baux\"; italiano: \"Giacomo Del Balzo\"), finado o 7 de xullo de 1383, duque de Andr\u00eda, foi o \u00faltimo emperador latino titular de Constantinopla desde 1374 at\u00e9 1383 e pr\u00edncipe de Acaia desde 1382 at\u00e9 1383.\nTraxectoria.\nXaime era o fillo de Francisco des Baux, duque de Andr\u00eda (que morreu en 1353) con Margarida de Tarento (aprox. 1325-1380), a filla do pr\u00edncipe Filipe I de Tarento e a s\u00faa segunda esposa, Catarina de Valois-Courtenay. Margarida era a irm\u00e1 de Roberto de Tarento e Filipe II de Tarento os cales reinaron como pr\u00edncipes de Acaia e emperadores titulares de Constantinopla (Roberto II e Filipe III).\n\u00c1 morte sen fillos de Filipe II de Tarento, Xaime sucedeu ao seu t\u00edo como emperador titular. O principado de Acaia fora entregado \u00e1 ra\u00ed\u00f1a Xoana I de N\u00e1poles, e Xaime tratou de recuperalo como a s\u00faa herdanza. Entrevistouse con certo \u00e9xito en 1380, pero non tivo o control completo at\u00e9 a morte de Xoana en 1382, cando se converteu no \u00fanico reclamante lex\u00edtimo para Acaia. Non viviu para gozar do seu arelado principado, xa que morreu o 7 de xullo de 1383. No seu intento de recuperar a s\u00faa herdanza en Grecia, Xaime contratara os servizos da Compa\u00f1\u00eda navarra, que se fixo cargo de Acaia durante un curto per\u00edodo despois da morte de Xaime. En 1382, Xaime casou con In\u00e9s de Durazzo, a filla de Carlos de Durazzo e Mar\u00eda de Calabria, a irm\u00e1 da ra\u00ed\u00f1a Xoana I de N\u00e1poles. O matrimonio non tivo fillos."}
{"id": "431896", "revid": "89787", "url": "https://gl.wikipedia.org/wiki?curid=431896", "title": "Factor X", "text": "O factor X (factor dez) de coagulaci\u00f3n, tam\u00e9n chamado factor de Stuart\u2013Prower, \u00e9 un encima () da fervenza de coagulaci\u00f3n do sangue. \u00c9 unha serina endopeptidase (protease do grupo S1, clan PA). O factor X \u00e9 sintetizado no f\u00edgado e require vitamina K para a s\u00faa s\u00edntese.\nO factor X \u00e9 activado por hidr\u00f3lise dando lugar ao factor Xa por acci\u00f3n do factor IX (co seu cofactor o factor VIII nun complexo chamado \"Xase intr\u00ednseca\" ou \"tenase intr\u00ednseca\") ou polo factor VII (co seu cofactor factor tisular, formando un complexo chamado \"Xase extr\u00ednseca\" ou \"tenase extr\u00ednseca\"). \u00c9, por tanto, o primeiro membro da \"v\u00eda com\u00fan final\" ou \"v\u00eda da trombina\" da coagulaci\u00f3n.\nAct\u00faa clivando a protrombina en dous sitios (un enlace Arg-Thr e outro Arg-Ile), orixinando a trombina activa. Este proceso est\u00e1 optimizado cando o factor Xa est\u00e1 en acomplexado co cofactor V activado no complexo da protrombinase.\nO factor Xa \u00e9 inactivado polo inhibidor da protease dependente da prote\u00edna Z (ZPI), un inhibidor da serina protease (serpina). A afinidade desta prote\u00edna polo factor Xa multipl\u00edcase por mil en presenza da prote\u00edna Z, mentres que non c\u00f3mpre prote\u00edna Z par a inactivaci\u00f3n do factor XI. Os defectos na prote\u00edna Z causan un incremento da actividade do factor Xa e unha propensi\u00f3n \u00e1 trombose.\nA vida media do factor X \u00e9 de entre 40 e 45 horas.\nHistoria.\nCient\u00edficos estadounidenses e brit\u00e1nicos describiron a deficiencia de factor X independentemente en 1953 e 1956, respectivamente. Igual que alg\u00fans outros factores de coagulaci\u00f3n, o factor foi inicialmente nomeado polo nome dos pacientes nos que se atopou a deficiencia, chamados Rufus Stuart (1921) e Audrey Prower (1934), polo que se denominou factor de Stuart-Prower.\nEstrutura.\nA primeira estrutura cristalina do factor Xa humano foi depositada no \"Protein data bank\" en maio de 1993. Ata agora, obtiv\u00e9ronse 191 estruturas cristalinas do factor Xa con varios inhibidores. O sitio activo do factor Xa est\u00e1 dividido en catro subpetos denominados S1, S2, S3 e S4. O subpeto S1 determina o compo\u00f1ente principal para a selectividade e uni\u00f3n. O subpeto S2 \u00e9 pequeno, pouco profundo e non est\u00e1 ben definido. Fusi\u00f3nase co subpeto S4. O subpeto S3 est\u00e1 localizado no bordo do subpeto S1 e est\u00e1 bastante exposto ao solvente. O subpeto S4 ten tres dominios de uni\u00f3n de ligandos: a \"caixa hidrof\u00f3bica\", o \"burato cati\u00f3nico\" e o sitio para a auga. Os inhibidores do factor Xa \u00fanense xeralmente nunha conformaci\u00f3n con forma de L, na que un grupo do ligando ocupa o subpeto ani\u00f3nico S1 onde se encontran os residuos Asp189, Ser195 e Tyr228, e outro grupo do ligando ocupa o peto arom\u00e1tico S4 onde se encontran os residuos Tyr99, Phe174 e Trp215. Tipicamente, un grupo enlazador bastante r\u00edxido fai ponte entre estes dous sitios de interacci\u00f3n.\nXen\u00e9tica.\nO xene do factor X humano est\u00e1 situado no cromosoma 13 na posici\u00f3n 13q34.\nPapel en enfermidades.\nA deficiencia de factor X conx\u00e9nita \u00e9 moi rara (1:1\u00a0000\u00a0000 persoas), e pode presentarse con epistaxe (hemorraxia nasal), hemartrose (hemorraxias nos xeonllos) e perda de sangue gastrointestinal. Ademais de na deficiencia conx\u00e9nita, niveis baixos de factor X poden darse ocasionalmente en diversas doenzas. Por exemplo, pode observarse na amiloidose, na que o factor X queda adsorbido nas fibrilas amiloides na vasculatura.\nA deficiencia de vitamina K ou o antagonismo por warfarina (ou medicamento similar) causa a produci\u00f3n de factor X inactivo. Na terapia con warfarina isto \u00e9 desexable porque prev\u00e9n a trombose. En 2007, varios axentes terap\u00e9uticos anticoagulantes emerxentes ti\u00f1an como diana este encima.\nInhibir o factor Xa supo\u00f1er\u00eda un m\u00e9todo alternativo de anticoagulaci\u00f3n. Os inhibidores de Xa directos son anticoagulantes bastante usados.\nUso terap\u00e9utico.\nO factor X forma parte do plasma fresco conxelado e do complexo da protrombinase. Existen dous concentrados de factor X dispo\u00f1ibles comercialmente: o \"Factor X P Behring\" fabricado por CSL Behring, e o altamente purificado Factor X \"Coagadex\" producido por Bio Products Laboratory, cuxo uso foi aprobado pola FDA estadounidense en 2015 e para o seu uso na Uni\u00f3n Europea en 2016.\nUso en bioqu\u00edmica.\nA protease factor Xa pode utilizarse en bioqu\u00edmica para clivar e eliminar etiquetas en prote\u00ednas, as cales melloran a expresi\u00f3n ou purificaci\u00f3n dunha prote\u00edna de interese. O seu sitio de clivaxe preferido (despois da arxinina na secuencia Ile-Glu/Asp-Gly-Arg, IEGR ou IDGR) pode ser facilmente dese\u00f1ado por enxe\u00f1ar\u00eda entre unha secuencia etiqueta e a prote\u00edna de interese. Despois da expresi\u00f3n e purificaci\u00f3n, a etiqueta \u00e9 eliminada proteoliticamente polo factor Xa.\nFactor Xa.\nO factor Xa \u00e9 a forma activada do factor de coagulaci\u00f3n X, co\u00f1ecido polo ep\u00f3nimo de factor de Stuart-Prower. O factor X \u00e9 un encima serina endopeptidase, que desempe\u00f1a un papel clave en varias enfermidades do sistema de coagulaci\u00f3n. O factor X \u00e9 sintetizado no f\u00edgado. Os anticoagulantes m\u00e1is conmunmente usados na pr\u00e1ctica cl\u00ednica, a warfarina e a serie da heparina e o fondaparinux, act\u00faan inhibindo a acci\u00f3n do factor Xa en varios graos.\nOs modelos tradicionais de coagulaci\u00f3n desenvolvidos na d\u00e9cada de 1960 concib\u00edan d\u00faas fervenzas de reacci\u00f3ns, a v\u00eda extr\u00ednseca do factor tisular (TF) e a v\u00eda intr\u00ednseca. Estas v\u00edas converx\u00edan nun punto com\u00fan, a formaci\u00f3n do complexo factor Xa/Va, que xunto co calcio e unidos a unha superficie con fosfol\u00edpidos xeraban trombina (factor IIa) a partir da protrombina (factor II).\nUn novo modelo chamado modelo de anticoagulaci\u00f3n baseado na c\u00e9lula parece explicar mellor todos os pasos da coagulaci\u00f3n. Este modelo consta de tres etapas: 1) iniciaci\u00f3n da coagulaci\u00f3n en c\u00e9lulas que te\u00f1en o factor tisular (TF), 2) amplificaci\u00f3n do sinal procoagulante pola trombina xerada nas c\u00e9lulas que te\u00f1en TF e 3) propagaci\u00f3n da xeraci\u00f3n de trombina na superficie das plaquetas. O factor Xa xoga un papel clave nas tres etapas.\nNa etapa 1, o factor VII \u00fanese \u00e1 prote\u00edna transmembrana TF na superficie das c\u00e9lulas e \u00e9 convertido no factor VIIa. O resultado \u00e9 un complexo factor VIIa/TF que cataliza a activaci\u00f3n do factor X e do factor IX. O factor Xa formado na superficie da c\u00e9lula que leva o TF interacciona co factor Va para formar o complexo protrombinase, que xera pequenas cantidades de trombina na superficie das c\u00e9lulas que levan TF.\nNa etapa 2, que \u00e9 a etapa de amplificaci\u00f3n, se se xerou unha cantidade dabondo de trombina, ent\u00f3n ten lugar a activaci\u00f3n das plaquetas e os cofactores asociados \u00e1s plaquetas.\nNa etapa 3 ou de xeraci\u00f3n da trombina, o factor XIa activa o factor IX libre sobre a superficie de plaquetas activadas. O factor IXa activado co factor VIIIa forma o complexo \"tenase\" (ou Xase, do ingl\u00e9s \"ten\", 'dez', xa que activa o factor X). Este complexo \"tenase\" activa m\u00e1is factor X, o cal, \u00e1 s\u00faa vez, forma novos complexos protrombinase co factor Va. O factor Xa \u00e9 o principal compo\u00f1ente do complexo protrombinase, que converte grandes cantidades de protrombina (a chamada \"explosi\u00f3n de trombina\"). Cada mol\u00e9cula do factor Xa pode xerar mil mol\u00e9culas de trombina. Esta grande explosi\u00f3n de trombina \u00e9 a responsable da polimerizaci\u00f3n da fibrina para formar un trombo.\nA inhibici\u00f3n da s\u00edntese ou da actividade do factor X \u00e9 o mecanismo de acci\u00f3n de moitos anticoagulantes que se usan hoxe. A warfarina, un derivado sint\u00e9tico da coumarina, \u00e9 o anticoagulante oral m\u00e1is comunmente usado nos EUA, mentres que nos pa\u00edses europeos se usan outros derivados da coumarina, como o fenprocoum\u00f3n e o acenocoumarol. Estes axentes co\u00f1ecidos como antagonistas da vitamina K, inhiben a carboxilaci\u00f3n dependente da vitamina K dos factores II (protrombina), VII, IX e X nos hepatocitos. Esta carboxilaci\u00f3n despois da traduci\u00f3n \u00e9 esencial para a actividade fisiol\u00f3xica.\nA heparina (heparina non fraccionada) e os seus derivados heparinas de baixo peso molecular (LMWH) \u00fanense a un cofactor plasm\u00e1tico, a antitrombina (AT) para inactivar varios factores de coagulaci\u00f3n, o IIa, Xa, XIa e XIIa. A afinidade da heparina non fraccionada e as varias LMWH polo factor Xa var\u00eda considerablemente. A eficacia dos anticoagulantes baseados na heparina increm\u00e9ntase a medida que se incrementa a selectividade polo factor Xa. A LMWH mostra un aumento da inactivaci\u00f3n do factor Xa comparado coa heparina non fraccionada, mentres que o fondaparinux, un axente baseado na secuencia pentasac\u00e1rida esencial da heparina, mostra m\u00e1is selectividade que a LMWH. Esta inactivaci\u00f3n do factor Xa polas heparinas denom\u00ednase \"indirecta\", xa que depende da presenza de antitrombina e non dunha interacci\u00f3n directa co factor Xa.\nRecentemente, desenvolv\u00e9ronse unha nova serie de inhibidores do factor Xa que act\u00faan de forma directa e espec\u00edfica. Entre estes est\u00e1n os f\u00e1rmacos rivaroxaban, apixaban, betrixaban, LY517717, darexaban (YM150), edoxaban e 813893. Estes axentes te\u00f1en varias vantaxes te\u00f3ricas sobre as terapias actuais. Poden administrarse oralmente. Inician de forma r\u00e1pida a s\u00faa acci\u00f3n. Poden ser m\u00e1is efectivos contra o factor Xa porque inhiben tanto o factor Xa libre coma o factor Xa do complexo da protrombinase.\nInteracci\u00f3ns.\nO factor X presenta interacci\u00f3ns co inhibidor da v\u00eda do factor tisular."}
{"id": "431899", "revid": "624", "url": "https://gl.wikipedia.org/wiki?curid=431899", "title": "Xaime de Baux", "text": ""}
{"id": "431903", "revid": "27155", "url": "https://gl.wikipedia.org/wiki?curid=431903", "title": "Factor de coagulaci\u00f3n X", "text": ""}
{"id": "431904", "revid": "27155", "url": "https://gl.wikipedia.org/wiki?curid=431904", "title": "Factor de Stuart-Prower", "text": ""}
{"id": "431905", "revid": "27155", "url": "https://gl.wikipedia.org/wiki?curid=431905", "title": "Factor de Stuart\u2013Prower", "text": ""}
{"id": "431906", "revid": "98629", "url": "https://gl.wikipedia.org/wiki?curid=431906", "title": "Principado de Tarento", "text": "O Principado de Tarento foi un estado no sur de Italia creado en 1085 por Bohemundo I, o fillo m\u00e1is vello de Robert Guiscard de Hauteville duque de Apulia, Calabria e Sicilia, como parte da paz entre el e o seu irm\u00e1n m\u00e1is novo, Roger Borsa despois dunha disputa sobre a sucesi\u00f3n ao Ducados de Apulia e Calabria.\nTarento converteuse na capital do principado, que cubr\u00eda case todo o calca\u00f1ar de Apulia. Durante os seguintes 377 anos de historia, \u00e1s veces era un feudo poderoso e practicamente independente do Reino de Sicilia (e despois do Reino de N\u00e1poles), \u00e1s veces s\u00f3 era un t\u00edtulo, dado a mi\u00fado ao herdeiro da coroa ou ao esposo dunha ra\u00ed\u00f1a reinante. Cando a Casa de Anjou foi dividida, Tarento recaeu na casa de Durazzo (1394-1463).\nFernando I de N\u00e1poles uniu o Principado de Tarento ao Reino de N\u00e1poles \u00e1 morte da s\u00faa esposa, Isabel de Tarento. O principado chegou ao seu fin, pero os reis de N\u00e1poles continuaron dando o t\u00edtulo de pr\u00edncipe de Tarento aos seus fillos, primeiramente ao futuro Afonso II de N\u00e1poles, o fillo m\u00e1is vello de Isabel.\nTerritorio.\nEn 1086 os territorios cedidos a Boemundo correspond\u00edan, ademais da cidade de Tarento, aos territorios do condado de Conversano e todo o Salento, ag\u00e1s Lecce e Ostuni\nNo curso dos anos o Principado de Tarento desmembrouse varias veces, ben porque os seus pr\u00edncipes, para recompensar os servizos feitos polos seus cabaleiros, doaban parte dos seus dominios, ben porque os soberanos napolitanos, temerosos do poder do Principado, lles substra\u00edan territorios que logo lles entregaban aos seus bar\u00f3ns. \nDespois de 1399, de feito, coa titularidade do Principado pasada a Raimundo Orsini des Baux, os dominios do Principado se sumaron aos do Condado de Lecce, do condado de Soleto e algunhas baron\u00edas e se\u00f1or\u00edos en Terra de Lavoro e Terra de Bari."}
{"id": "431908", "revid": "624", "url": "https://gl.wikipedia.org/wiki?curid=431908", "title": "Pr\u00edncipe de Tarento", "text": ""}
